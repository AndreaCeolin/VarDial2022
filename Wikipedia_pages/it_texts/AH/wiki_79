{"id": "742554", "revid": "124448262", "url": "https://it.wikipedia.org/wiki?curid=742554", "title": "Persuasione (romanzo)", "text": "Persuasione (\"Persuasion\", 1818) \u00e8 un romanzo della scrittrice inglese Jane Austen, pubblicato postumo dal fratello e composto tra il 1815 e il 1816. La scrittrice inizier\u00e0 a lavorare a questo romanzo immediatamente dopo aver finito \"Emma\". \u00c8 l'ultima opera completa scritta poco prima dell'aggravarsi della malattia di Addison che la porter\u00e0 alla morte nel luglio del 1817.\nGenesi del titolo.\nIl titolo del romanzo si riferisce alla persuasione che ha subito Anne Elliot nel rifiutare il Capitano Wentworth e a quella che gli altri personaggi del romanzo subiscono o rifiutano di subire. Il titolo del romanzo non fu scelto dalla scrittrice, infatti molti critici ritengono che il titolo del romanzo sarebbe stato \"The Elliotts\", ma la scrittrice mor\u00ec prima di pubblicare il libro e quindi di scegliere il titolo.\nTrama.\nAnne Elliot \u00e8 la secondogenita di Sir Walter Elliot. La madre di Anne \u00e8 morta da tempo e la sorella maggiore, Elizabeth, ne ha preso il posto nella gestione della casa e nei rapporti con il vicinato; la sorella minore, Mary, ha sposato Charles Musgrove, figlio di un rispettato e ricco proprietario terriero, che anni prima aveva corteggiato Anne la quale, per\u00f2, lo rifiut\u00f2. La famiglia appartiene alla nobilt\u00e0 inglese, essendo Sir Walter baronetto.\nLui, Elizabeth e Mary sono molto orgogliosi della loro posizione sociale, e giudicano con disprezzo chiunque appartenga ad una classe inferiore; Anne, invece, non d\u00e0 alle differenze di classe nessuna importanza, ed \u00e8 spesso imbarazzata dal comportamento del padre e delle sorelle. Oltre a ci\u00f2, nessuno della sua famiglia prova un sincero affetto per lei, che sembra destinata a rimanere zitella poich\u00e9, avendo gi\u00e0 27 anni, non si \u00e8 ancora sposata. Otto anni prima Anne era stata persuasa da Lady Russell, la migliore amica di sua madre, a rompere il fidanzamento con il Capitano Frederick Wentworth, che lei amava profondamente, e da cui era ricambiata. Lady Russell, simile in questo a Sir Walter Elliot e alle sue figlie, aveva ritenuto la scelta di Anne poco saggia, essendo Frederick al tempo un povero ufficiale di marina, senza un'importante famiglia alle spalle (quindi di ceto inferiore al loro), e apparentemente senza grandi prospettive per il futuro.\nAnne e il Capitano Wentworth si rincontrano nuovamente otto anni dopo la rottura del loro fidanzamento perch\u00e9 il cognato dell'ufficiale, l'Ammiraglio Croft, ha affittato la residenza di Sir Walter, costretto in ci\u00f2 dai numerosi debiti contratti nel corso degli anni in cui ha mantenuto uno stile di vita molto superiore alle sue reali possibilit\u00e0. Anne viene cos\u00ec a sapere che, grazie alle guerre contro Napoleone, Frederick ha avuto una promozione e ha avuto un premio di 25.000 sterline. Tutti i Musgrove, compresi Mary, suo marito Charles e le sue due sorelle Louisa e Henrietta, sono felici di avere i Croft e Frederick a ravvivare il vicinato. Entrambe le sorelle Musgrove sono attratte da Frederick, nonostante Henrietta, prima di incontrarlo, accettasse la corte fattale dal pastore Charles Hayter, suo cugino, il quale, secondo Mary, non \u00e8 adatto ad Henrietta perch\u00e9 proveniente da una famiglia socialmente inferiore ai Musgrove. Intanto Charles, Mary e i Croft scommettono su quale delle due sorelle sceglier\u00e0 Frederick.\nUn giorno, durante un'escursione a Lyme per andare a trovare il Capitano Harville, amico di Frederick, che qui abita insieme alla moglie e al capitano Benwick, Louisa cade e batte violentemente il capo a terra. Tutte le persone che le erano vicine si fanno prendere dal panico e la danno per morta, ma interviene Anne che, con prontezza di spirito, fa chiamare un medico. L'atteggiamento deciso di Anne nei confronti di Louisa scatena nuovamente l'ammirazione di Frederick, il quale, qualche giorno prima, aveva dichiarato che la sua donna ideale era decisa e risoluta, non potendo sopportare le persone deboli di carattere. Louisa si riprende molto lentamente, e intanto si avvicina al Capitano Benwick, con cui successivamente si fidanzer\u00e0.\nNel frattempo Sir Walter, Elizabeth e Mrs. Clay, figlia divorziata dell'amministratore di Sir Walter, si trasferiscono a Bath, sperando in tal modo di risparmiare abbastanza da rimettere in sesto l'economia della famiglia. Qui incontrano il cugino ed erede di Sir Walter, William Elliot, che cerca di riprendere i rapporti con la famiglia del baronetto, bruscamente interrotti anni prima a causa del proprio matrimonio con una donna socialmente inferiore, seppur molto ricca. Elizabeth spera che questo riavvicinamento sia dovuto al fatto che voglia sposarla, mentre appare chiaro che William \u00e8 interessato ad Anne. William Elliot pare essere un perfetto gentiluomo, ma Anne non si fida completamente di lui, giudicando sospetto il suo improvviso interesse a ricucire i rapporti con sir Walter. Tali dubbi vengono chiariti quando Anne scopre che a Bath vive una sua vecchia compagna di collegio, Mrs. Smith, malata e caduta in miseria.\nAnne va a farle visita e scopre che i coniugi Smith furono amici intimi di William e della sua defunta moglie, i quali li incoraggiarono a tenere uno stile di vita dispendioso, per poi abbandonarli una volta caduti in miseria. Mrs. Smith, inoltre, riferisce ad Anne che il riavvicinamento di William a suo padre \u00e8 avvenuto solo per salvaguardare i propri interessi, in quanto teme un matrimonio fra Sir Walter e Mrs. Clay, matrimonio che gli farebbe perdere i suoi diritti ereditari. I Musgrove, intanto, giungono a Bath per comprare il corredo per le figlie Louisa ed Henrietta: quest'ultima, infatti, ha deciso di sposare Hayter. Anne e Frederick si riavvicinano e chiariscono i loro sentimenti: decidono di fidanzarsi e questa volta la famiglia di Anne non ha obiezioni, vista anche la fortuna economica di Frederick. Mr. Elliott, che non pu\u00f2 pi\u00f9 sposare Anne, lascia Bath, e successivamente si viene a sapere che convive a Londra con Mrs. Clay: il padre di Anne e la sorella Elizabeth capiscono, infine, di essere stati ingannati. Lady Russell, la cui influenza al tempo fu decisiva nella rottura del fidanzamento tra Anne e Frederick, ammette di essersi sbagliata sul conto di quest'ultimo, e Anne e Frederick, una volta sposati, prendono sotto la loro protezione Mrs. Smith che, grazie all'aiuto di Frederick, riesce a riscattare una piantagione nelle Antille appartenuta al marito e quindi a migliorare notevolmente la propria condizione economica."}
{"id": "742557", "revid": "124694263", "url": "https://it.wikipedia.org/wiki?curid=742557", "title": "Magnitogorsk", "text": "Magnitogorsk () \u00e8 una citt\u00e0 dell'Oblast' di \u010celjabinsk in Russia. \u00c8 situata nella sezione meridionale dei monti Urali lungo il corso del fiume Ural.\nPrende il nome dal monte Magnitnaja, una montagna quasi interamente composta da minerali ferrosi (con una percentuale di ferro tra il 55 e il 60%). Ospita il pi\u00f9 grande impianto metallurgico russo per la produzione e lavorazione dell'acciaio, costruito a tappe forzate durante il primo piano quinquennale dell'Unione Sovietica.\nAlla citt\u00e0 \u00e8 dedicato l'asteroide 2094 Magnitka.\nStoria.\nUn primo fortino venne edificato nel 1743, ma \u00e8 con l'elaborazione da parte di Iosif Stalin del piano quinquennale che sorse la citt\u00e0 di Magnitogorsk. Il dittatore sovietico, desideroso di potenziare al massimo la produzione siderurgica sovietica secondo i programmi di accumulazione primitiva ritenuti necessari per sviluppare in modo decisivo l'economia socialista, decise di creare proprio in questa zona, ricca appunto di minerali ferrosi, uno dei due pi\u00f9 grandi centri siderurgici del paese (l'altro era a la NKMK di Stalinsk). Furono presi ad esempio i grandi impianti industriali delle citt\u00e0 americane di Pittsburgh e Gary. La manodopera venne reclutata tra i tanti contadini, che tuttavia, avendo una scarsa preparazione, furono affiancati da centinaia di esperti provenienti anche da altri paesi. Sorse in questo modo il gigantesco kombinat metallurgico di Magnitogorsk (MMK), noto anche come \"Magnitka\", che fu per decenni il pi\u00f9 grande centro siderurgico dell'Unione Sovietica e uno dei maggiori del mondo.\nLa citt\u00e0 che sorse accanto al polo siderurgico venne progettata secondo i canoni classici delle citt\u00e0 lineari, con grandi viali alberati costeggiati da grandi blocchi residenziali creati per ospitare gli operai e le loro famiglie. Ottenne lo status di citt\u00e0 nel 1931, ma nel 1937 i cittadini stranieri vennero allontanati e Magnitogorsk venne dichiarata citt\u00e0 chiusa.\nDurante la seconda guerra mondiale forn\u00ec incessantemente acciaio all'Armata Rossa e data la sua lontananza, non venne toccata dal conflitto.\nDurante la perestrojka, negli anni '80, le venne tolto lo status di citt\u00e0 chiusa e l'impianto metallurgico \u00e8 stato riorganizzato in una societ\u00e0 per azioni, che ha successivamente contribuito alla costruzione dell'aeroporto e della ferrovia.\nLe miniere della zona sono attualmente in disuso, dato che \u00e8 diventato pi\u00f9 economico importare i minerali dal Kazakistan.\nCultura.\nIstruzione.\nIn citt\u00e0 sono presenti tre universit\u00e0: l'Universit\u00e0 tecnica statale (MGTU), l'Universit\u00e0 statale (MaGU) e il Conservatorio statale (MGK).\nInfrastrutture e trasporti.\nLa citt\u00e0 possiede un aeroporto internazionale e una ferrovia.\nLa citt\u00e0 \u00e8 all'8\u00ba posto nel mondo e al 2\u00ba in Russia per congestioni stradali secondo l'INRIX.\nSport.\nLa citt\u00e0 possiede una squadra di hockey su ghiaccio, la Metallurg Magnitogorsk, che milita nella Kontinental Hockey League e una squadra di calcio, il Futbol'nyj Klub Magnitogorsk, che milita nel Pervenstvo Rossii sredi ljubitel'skich futbol'nych klubov."}
{"id": "742558", "revid": "838137", "url": "https://it.wikipedia.org/wiki?curid=742558", "title": "Carlo Crivelli (cardinale)", "text": "Biografia.\nDi nobile famiglia di origine cremonese, era nipote del cardinale Ignazio Michele Crivelli. Studi\u00f2 inizialmente a Milano e successivamente fu inviato a Roma alla Pontificia Accademia dei Nobili Ecclesiastici. Il 27 luglio 1771 consegu\u00ec la laurea \"in utroque iure\" presso l'Universit\u00e0 della Sapienza.\nNel 1759, durante il pontificato di Clemente XIII entr\u00f2 nella Curia romana, dove ebbe incarichi minori.\nFu ordinato sacerdote il 20 agosto 1775 e l'11 settembre dello stesso anno fu nominato arcivescovo titolare di Patrasso. Il 21 settembre 1775 fu ordinato vescovo dal cardinale Ludovico Calini. Il 23 settembre fu nominato nunzio apostolico in Toscana, fino a quando il 12 marzo 1785 torn\u00f2 a Roma.\nNel 1794 fu nominato governatore di Roma e nel 1798 fu arrestato dai francesi che sostenevano la Repubblica Romana. Fu imprigionato a Castel Sant'Angelo, quindi a Civitavecchia e poi trasferito a Milano.\nPapa Pio VII lo elev\u00f2 al rango di cardinale in pectore nel concistoro del 23 febbraio 1801. Fu pubblicato il 29 marzo 1802 e il 24 maggio dello stesso anno ricevette il titolo di Santa Susanna. Nel 1808 i francesi lo obbligarono nuovamente a lasciare Roma e a risiedere a Milano, senza permettergli di raggiungere la maggioranza dei cardinali che si trovava in Francia al seguito del papa.\nMor\u00ec a Milano e fu sepolto nella chiesa di Santa Maria alla Porta.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "742561", "revid": "1851848", "url": "https://it.wikipedia.org/wiki?curid=742561", "title": "Pasquale Vivolo", "text": "In carriera ha totalizzato complessivamente 189 presenze e 63 reti in Serie A.\nCarriera.\nNato nell'entroterra napoletano ma trasferitosi fin dall'infanzia a Cremona, inizia la carriera in Serie B nella per poi approdare alla nella stagione 1949-1950.\nDella squadra vincitrice dello scudetto (il primo dopo 14 anni) \u00e8 una riserva, chiuso da Ermes Muccinelli, Rinaldo Martino, Giampiero Boniperti, John Hansen e Karl Aage Pr\u00e6st. Quell'anno colleziona infatti 10 presenze.\nNella stagione successiva la storia fin\u00ec per ripetersi, anche se il secondo scudetto (1951-1952) lo vide protagonista in 19 occasioni. Fu quindi convocato in Nazionale per la partita del 26 ottobre 1952 contro la Svezia: Vivolo esord\u00ec segnando il gol del momentaneo vantaggio azzurro (fin\u00ec 1-1).\nLa Juventus lo cedette alla Lazio nell'estate del 1953 e con l'approdo nella Capitale la maglia azzurra venne meno. Al primo derby in biancoceleste, il 23 novembre 1953, segn\u00f2 un gol per pareggiare l'iniziale vantaggio avversario. Il primo anno con la Lazio collezion\u00f2 30 presenze e 9 reti.\n Lasci\u00f2 la squadra capitolina dopo cinque stagioni, con 121 presenze e 33 reti all'attivo, per trasferirsi nell'estate 1958 al Genoa, club con cui disputa il 22 giugno il derby della Lanterna tra i \"rossoblu\" e la , terminato 1-3 a favore dei blucerchiati, valido per la Coppa Italia 1958. L'esperienza con i genovesi termina dopo quell'unico incontro, poich\u00e9 si trasferisce al Brescia, in Serie B, dove gioc\u00f2 una gara prima di abbandonare il calcio giocato.\nChiusa la carriera come calciatore, Bib\u00ec, come era soprannominato Pasquale, \u00e8 tornato a vivere a Cremona insieme a sua moglie, figlia del presidente della Cremonese Guido Grassi; Vivolo \u00e8 stato anche dirigente del club grigiorosso negli anni '60, sempre vicino alla squadra che lo aveva lanciato nel grande calcio."}
{"id": "742568", "revid": "767487", "url": "https://it.wikipedia.org/wiki?curid=742568", "title": "Marisa la civetta", "text": "Marisa la civetta \u00e8 un film commedia italiano del 1957, diretto da Mauro Bolognini.\nTrama.\nMarisa \u00e8 una giovane ragazza che vende bibite alla stazione di Civitavecchia. Molto avvenente, fa innamorare di s\u00e9 praticamente tutti i ragazzi del paese. Un giorno conosce Angelo, ragazzo toscano che \u00e8 arrivato in citt\u00e0 come marinaio: in breve i due si innamorano.\nTuttavia Marisa \u00e8 corteggiata con insistenza anche da Luccicotto, che conosce fin da bambina, e dal suo ex-fidanzato Luigi. A questa situazione si aggiunge l'arrivo del nuovo capostazione Antonio, che sembra essere il solo a non subire il fascino di Marisa.\nCritica.\nPaolo Mereghetti (1993): **\u00bd"}
{"id": "742573", "revid": "2149408", "url": "https://it.wikipedia.org/wiki?curid=742573", "title": "Pavlov", "text": " "}
{"id": "742574", "revid": "126257", "url": "https://it.wikipedia.org/wiki?curid=742574", "title": "Kursaal Diana", "text": "Il Kursaal Diana \u00e8 un edificio storico di Milano eretto fra il 1907 e il 1908 su progetto dell'ingegnere architetto Achille Manfredini per ospitarvi l'omonimo albergo. L'edificio venne inaugurato il 1\u00ba ottobre 1908.\nStoria.\nIl Kursaal Diana sorse sul Viale Monforte (oggi Viale Piave) nei pressi di Porta Venezia. La costruzione del complesso, che ricalcava i \"kursaal\" in voga a quell'epoca, venne eseguita in un lasso di tempo di venti mesi, fra il gennaio 1907 e l'ottobre 1908, sull'area dove da sessantasei anni si trovava il Bagno di Diana, prima scuola di nuoto milanese realizzata nel 1843 dall'architetto Andrea Pizzala. Il Bagno di Diana era luogo frequentato da ogni genere di persone ed era provvisto di una grande piscina lunga 100 metri e larga 25, utilizzata anche dai professionisti del salto dal trampolino. Costruito su aree che originariamente avevano un basso valore immobiliare, in seguito all'espansione della citt\u00e0 oltre i bastioni di Porta Venezia il Bagno di Diana venne a trovarsi impiantato su terreni che avevano automaticamente acquisito un grande valore. Nacque cos\u00ec l'idea di valorizzare quell'area con impianti che la sfruttassero al meglio; venne allo scopo costituit\u00e0 la \"Societ\u00e0 Anonima Diana Kursaal\" che acquist\u00f2 gli stabili del Bagno di Diana di cui nei piani originari avrebbe dovuto mantenere la grande piscina. Fondatore della societ\u00e0 fu il cavalier Paolo Ingegnoli (1861-1935), facoltoso imprenditore e collezionista d'arte milanese. Ingegnoli diede all'architetto Achille Manfredini il compito di progettare un grande \"kursaal\" comprendente un teatro, un ristorante, un hotel meubl\u00e9, uno sferisterio per il gioco della pelota e la grande piscina del Bagno di Diana. Il progetto del Manfredini fu velocemente approvato dal Consiglio di amministrazione della societ\u00e0 e furono quindi stipulati contratti di affitto per la gestione dell'albergo, del teatro, del ristorante e della pelota. Durante la realizzazione del complesso per\u00f2, per vari problemi relativi alla cattiva qualit\u00e0 delle acque di roggia che alimentavano la precedente vasca del Bagno di Diana, contrariamente ai piani originari fu deciso di non mantenere la piscina.\nEventi notevoli.\nNel 1914 ospit\u00f2 la prima edizione dell'EICMA.\nIl 23 marzo del 1921 il Kursaal fu teatro della strage del Diana, attentato dinamitardo compiuto durante il biennio rosso da un gruppo di anarco individualisti che nel corso di una rappresentazione teatrale provoc\u00f2 21 morti e 80 feriti.\nL'edificio ha sub\u00ecto numerose modifiche, delle quali la pi\u00f9 incisiva \u00e8 forse stata il restauro del 1922 a opera di Giuseppe De Finetti.\nL'albergo \u00e8 stato rinnovato nel 1998 ed \u00e8 parte della catena Sheraton con il nome di \"Diana Majestic\", mentre il cinema \u00e8 stato trasformato nel 2001 in sala per le sfilate della casa di moda fiorentina Gucci."}
{"id": "742575", "revid": "1372005", "url": "https://it.wikipedia.org/wiki?curid=742575", "title": "Leti", "text": "\u00c8 considerato l'iniziatore della dinastia letingia, che da lui prende il nome.\nBiografia.\nScarsissime le informazioni su questo sovrano longobardo. Al tempo del suo regno, il popolo era stanziato in Norico e aveva da poco, grazie a re Lamissone, evitato il rischio di assimilazione da parte degli Unni. Con Leti la monarchia longobarda assunse una forma pi\u00f9 stabile e, soprattutto, ereditaria; il successore di Leti, infatti, fu suo figlio Ildeoc."}
{"id": "742584", "revid": "1372005", "url": "https://it.wikipedia.org/wiki?curid=742584", "title": "Ildeoc", "text": "Biografia.\nScarsissime le informazioni su questo sovrano longobardo. Figlio di Leti, la sua ascesa rappresent\u00f2 l'affermazione della prima dinastia della storia dei Longobardi: quella dei Letingi. Regn\u00f2 quando il popolo era stanziato in un'area tra il medio corso del Danubio e il Norico, corrispondente alle attuali Boemia, Moravia e Bassa Austria."}
{"id": "742587", "revid": "767487", "url": "https://it.wikipedia.org/wiki?curid=742587", "title": "Cantone di Accous", "text": "Il Cantone di Accous era una divisione amministrativa dell'Arrondissement di Oloron-Sainte-Marie.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "742589", "revid": "767487", "url": "https://it.wikipedia.org/wiki?curid=742589", "title": "Cantone di Aramits", "text": "Il Cantone di Aramits era una divisione amministrativa dell'Arrondissement di Oloron-Sainte-Marie.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "742590", "revid": "767487", "url": "https://it.wikipedia.org/wiki?curid=742590", "title": "Cantone di Arudy", "text": "Il Cantone di Arudy era una divisione amministrativa dell'Arrondissement di Oloron-Sainte-Marie.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "742591", "revid": "767487", "url": "https://it.wikipedia.org/wiki?curid=742591", "title": "Cantone di Laruns", "text": "Il Cantone di Laruns era una divisione amministrativa dell'Arrondissement di Oloron-Sainte-Marie.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "742593", "revid": "287204", "url": "https://it.wikipedia.org/wiki?curid=742593", "title": "Cantone di Lasseube", "text": "Il Cantone di Lasseube era una divisione amministrativa dell'Arrondissement di Oloron-Sainte-Marie.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "742594", "revid": "767487", "url": "https://it.wikipedia.org/wiki?curid=742594", "title": "Cantone di Maul\u00e9on-Licharre", "text": "Il Cantone di Maul\u00e9on-Licharre era una divisione amministrativa dell'Arrondissement di Oloron-Sainte-Marie.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "742595", "revid": "1347902", "url": "https://it.wikipedia.org/wiki?curid=742595", "title": "Komsomol'sk-na-Amure", "text": "Komsomol'sk-na-Amure (letteralmente \"Komsomolsk sull'Amur\", , cinese \u74e6\u4f26, pinyin \"W\u01ce l\u00fan\" ) \u00e8 una citt\u00e0 della Russia nell'Estremo Oriente Russo, nel Territorio di Chabarovsk sulle rive del fiume Amur; al censimento 2002 aveva 281.035 abitanti. \u00c8 capoluogo del \"rajon\" Komsomol'skij.\nStoria.\nFondata nel 1932 da membri dell'organizzazione Komsomol, la citt\u00e0 si \u00e8 poi sviluppata come importante centro industriale (metallurgia, raffinazione del petrolio, cantieristica navale). La citt\u00e0 \u00e8 un'importante stazione della BAM."}
{"id": "742596", "revid": "287204", "url": "https://it.wikipedia.org/wiki?curid=742596", "title": "Lady Susan", "text": "Lady Susan \u00e8 un breve romanzo epistolare di Jane Austen scritto presumibilmente nel 1794, ma pubblicato postumo solo nel 1871. Essendo una delle opere giovanili di Jane Austen, possiamo considerarlo ancora una sperimentazione delle sue opere maggiori.\nIl romanzo \u00e8 stato tradotto in 18 lingue. In Italia \u00e8 apparso nel 1990, nella traduzione di \"Linda Gaia\" (assieme ad altri testi). A questa sono seguite altre traduzioni, \ndi volta in volta proposte come pubblicazione autonoma oppure in raccolta.\nStruttura.\nIl romanzo si svolge in quarantuno lettere, di cui la maggior parte tra Lady Susan e Mrs Johnson, sua cara amica e complice negli intrighi e sotterfugi descritti.\nTrama.\nLady Susan, cognata di Mrs Vernon, vedova da soli quattro mesi, fa visita alla sua famiglia Vernon presso la tenuta di Churchill, con lo scopo di fuggire dalle voci su una doppia relazione che la donna intrattiene a Londra con un uomo gi\u00e0 sposato, Mr Manwaring, e con un uomo molto pi\u00f9 giovane di lei, Mr James Martin, di cui \u00e8 innamorata Miss Manwaring, nipote di Mr Manwaring.\nDopo essersi recata presso la famiglia Vernon, Lady Susan, attraverso la sua astuzia e la sua parlantina, riesce a far innamorare di s\u00e9 Mr Reginald De Courcy, fratello di Mrs Vernon. Costei \u00e8 perci\u00f2 preoccupata per il fratello, avendo compreso la vera natura della donna. \nLady Susan ha una figlia, Frederica, odiata dalla madre e reclusa in un collegio, dal quale cerca di fuggire dopo che la madre le comunica di volerle far sposare lo stesso Mr Martin con la quale la donna aveva intrattenuto una relazione. La sua tutrice, Miss Summers, non vuole pi\u00f9 tenerla in collegio e per questo la ragazza viene portata a Churchill dallo zio. Qui Frederica si innamora di Reginald, al quale chiede aiuto per evitare il matrimonio, dopo che Mr Martin si reca alla tenuta per chiedere la sua mano. Nonostante Reginald sia sconvolto per le dichiarazioni della ragazza, Lady Susan riesce a rigirare gli eventi in suo favore, liberandosi della presenza di Mr Martin e riottenendo i favori di Reginald.\nNel frattempo i De Courcy sono sempre pi\u00f9 preoccupati per un matrimonio tra Reginald e Lady Susan che potrebbe costare le reputazione del giovane. Avendo in pugno Reginald e decisa a sposarlo, Lady Susan si reca a Londra, dalla sua amica Mrs Johnson, con l'intento di portare a termine il suo piano, ma il caso vuole che Mrs Manwaring scopra le quotidiane visite del marito a Lady Susan, informandone Mr Johnson (tutore della donna) e lo stesso Reginald, che si era recato a Londra per sposare Lady Susan. Immediatamente Reginald interrompe il fidanzamento e torna a Parklands, residenza di famiglia, per la gioia dei genitori. Nello stesso tempo Lady Susan torna a Churchill per portare con s\u00e9 a Londra Frederica con l'intento di darla in sposa a Mr Martin, ma cambiando ben presto idea e consentendo alla ragazza di tornare a Churchill per curare la sua influenza; tali eventi conducono ad un finale inaspettato: Lady Susan stessa sposa Mr Martin mentre Frederica sposa Reginald."}
{"id": "742597", "revid": "287204", "url": "https://it.wikipedia.org/wiki?curid=742597", "title": "Cantone di Monein", "text": "Il Cantone di Monein era una divisione amministrativa dell'Arrondissement di Oloron-Sainte-Marie.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "742600", "revid": "46931", "url": "https://it.wikipedia.org/wiki?curid=742600", "title": "Cerimoniale del t\u00e8 giapponese", "text": ""}
{"id": "742603", "revid": "287204", "url": "https://it.wikipedia.org/wiki?curid=742603", "title": "Cantone di Navarrenx", "text": "Il Cantone di Navarrenx era una divisione amministrativa dell'Arrondissement di Oloron-Sainte-Marie.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "742608", "revid": "767487", "url": "https://it.wikipedia.org/wiki?curid=742608", "title": "Domenico Consolini", "text": "Appartenente ad una nobile famiglia marchionale di Senigallia, era il quarto figlio del marchese Tommaso Consolini e della moglie, Angela Grapelli.\nBiografia.\nComp\u00ec i suoi studi iniziali a Senigallia e successivamente alla Pontificia Accademia Ecclesiastica di Roma.\nNon fu mai ordinato sacerdote, tuttavia il 20 dicembre 1832 ricevette gli ordini sacri minori: fu l'ultimo cattolico nella storia a ricevere tali ordini senza essere stato prima consacrato presbitero.\nFu dapprima prelato domestico di Sua Santit\u00e0, quindi relatore della Sacra Congregazione del Buon Governo e poi prelato aggiunto nella Sacra Congregazione del Concilio. Dal 1835 al 1837 fu delegato apostolico a Camerino, quindi dal 1838 al 1842 a Fermo.\nPapa Pio IX lo elev\u00f2 al rango di cardinale nel concistoro del 22 giugno 1866 con il titolo di cardinale diacono di Santa Maria in Domnica. Dal 1874 al 1884 fu cardinale presidente (responsabile) del Pontificio seminario romano dei santi apostoli Pietro e Paolo per le missioni estere.\nPartecip\u00f2 al Concilio Vaticano I ed al conclave del 1878 che elesse papa Leone XIII.\nFu per pochi mesi, l'anno in cui mor\u00ec, camerlengo della Chiesa cattolica.\nMor\u00ec all'et\u00e0 di 78 anni: la sua salma fu inizialmente tumulata nel Cimitero del Verano in Roma e successivamente una sua nipote ne fece traslare le ossa nel Cimitero delle Grazie a Senigallia."}
{"id": "742609", "revid": "287204", "url": "https://it.wikipedia.org/wiki?curid=742609", "title": "Cantone di Oloron-Sainte-Marie-Est", "text": "Il Cantone di Oloron-Sainte-Marie-Est era una divisione amministrativa dell'Arrondissement di Oloron-Sainte-Marie.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Oloron-Sainte-Marie e i comuni di"}
{"id": "742614", "revid": "287204", "url": "https://it.wikipedia.org/wiki?curid=742614", "title": "Cantone di Oloron-Sainte-Marie-Ovest", "text": "Il Cantone di Oloron-Sainte-Marie-Ovest era una divisione amministrativa dell'Arrondissement di Oloron-Sainte-Marie.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Oloron-Sainte-Marie e i comuni di"}
{"id": "742620", "revid": "466539", "url": "https://it.wikipedia.org/wiki?curid=742620", "title": "Hyperion (romanzo)", "text": "Hyperion \u00e8 un romanzo di fantascienza pubblicato nel 1989 dallo scrittore statunitense Dan Simmons. Si tratta del primo capitolo del ciclo di fantascienza moderna i \"Canti di Hyperion\". Ha vinto il Premio Hugo quale miglior romanzo nel 1990.\nSeguendo la stessa impostazione de \"Racconti di Canterbury\", il romanzo \u00e8 strutturato in varie storie narrate ognuna da un diverso personaggio.\nAmbientazione.\nLa storia si sviluppa pi\u00f9 di 700 anni dopo il XXI secolo, in un universo in cui gli esseri umani si sono diffusi in tutta la galassia. All'inizio i viaggi interplanetari erano effettuati tramite astronavi dotate di \"motori Hawking\" e successivamente attraverso la tecnologia dei \"portali\" che consentono viaggi istantanei tra luoghi che si trovano a qualsiasi distanza. Durante lo sviluppo della tecnologia dei portali e delle singolarit\u00e0 che permettono il loro funzionamento uno \"sfortunato\" esperimento ha portato alla completa distruzione del pianeta Terra e all'Egira (l'espansione forzata dell'umanit\u00e0 nello spazio), nell'evento che sar\u00e0 ricordato come il \"Grande Errore\".\nI portali e tutte le altre tecnologie avanzate sono gestite da una rete di migliaia di intelligenze artificiali, il Tecnonucleo, che oramai si sono distaccate dal controllo degli uomini e agiscono indipendentemente da questi ultimi ma in armonia e collaborazione. L'Egemonia \u00e8 minacciata dagli Ouster (\"esterni\"). Si tratta di comunit\u00e0 di discendenti dei coloni post Egira che non avendo il supporto delle entit\u00e0 del Tecnonucleo non sono riusciti a sviluppare la tecnologia dei portali e che sfruttano l'ingegneria genetica per riadattare i propri corpi alla vita nei diversi ambienti spaziali.\nIn tale situazione si sviluppa la trama del libro ambientato sul pianeta Hyperion (cos\u00ec chiamato in onore di un poema di John Keats). Nel pianeta sono presenti delle rovine archeologiche chiamate \"le tombe del tempo\". Questi edifici provengono dal futuro e sono circondati da un campo antientropico che fa s\u00ec che le tombe si muovano a ritroso nel tempo e pertanto l'accesso alla reale struttura \u00e8 impedito. La zona limitrofa alle tombe \u00e8 inoltre abitata da un terrificante essere semidivino chiamato Shrike la cui natura \u00e8 sconosciuta e che \u00e8 venerato dalla chiesa della Redenzione Finale. Coloro che sopravvivono all'incontro con lo Shrike parlano di un mostro metallico in parte meccanico e in parte biologico che si muove e agisce incurante delle leggi fisiche.\nMolti dei sopravvissuti allo Shrike narrano anche di un gigantesco albero di spine sulle quali lo Shrike impala le proprie vittime in uno stato di semicoscienza e puro dolore. Sulla base di queste testimonianza, la chiesa della Redenzione Finale identifica l'essere con l'avatar della sofferenza. In realt\u00e0 si ignora chi possa aver costruito le tombe e si ignora la natura dello Shrike. Nel periodo dello svolgimento della trama del libro, le tombe del tempo sono prossime ad \u201centrare in fase\u201d con il tempo \"reale\", quindi alla loro apertura.\nTrama.\nIl Console, un diplomatico dell'Egemonia, viene contattato da Meina Gladstone, massima rappresentante politica della comunit\u00e0 umana nello spazio, che gli impone di fare ritorno su Hyperion, pianeta periferico sul quale l'uomo ha svolto per qualche tempo il suo incarico. Si tratta di una missione ufficiale; i barbari Ouster stanno per invadere il pianeta, dal quale come d'abitudine cancelleranno ogni traccia di civilt\u00e0; inoltre le misteriose reliquie archeologiche chiamate Tombe del Tempo stanno per aprirsi perch\u00e9 viaggiando a ritroso nello spazio-tempo sono in procinto di allinearsi con il presente. Ci\u00f2 significa che potrebbe scatenarsi anche lo Shrike, l'essere misterioso e crudele che vive nei campi anti-entropici che circondano le reliquie e che trucida senza piet\u00e0 i pellegrini mentre si recano alle tombe.\nIn questa situazione molto oltre il limite di pericolo, la Chiesa Shrike (o Chiesa della Sofferenza) ha organizzato un pellegrinaggio alle Tombe del Tempo: sette individui selezionati si recheranno dallo spazioporto della citt\u00e0 di Keats fino all'area archeologica; sei di loro sono destinati a morire, i desideri del settimo saranno esauditi. D'accordo con l'Egemonia, la Chiesa ha selezionato il Console, il sacerdote cattolico padre Lenar Hoyt, il colonnello della FORCE:spazio Fedmahn Kassad, il poeta Martin Sileno, lo scienziato Sol Weintraub, l'investigatrice privata Brawne Lamia, e il templare Het Masteen. I sette vengono trasferiti su Hyperion a bordo di una nave-albero dei templari comandata dallo stesso Masteen.\nLe motivazioni per cui i pellegrini sono stati scelti sono sconosciute ma le ragioni per cui accettano il pellegrinaggio sono legate alle loro vicende personali: ognuno di loro ha un forte interesse per recarsi alle Tombe del Tempo e rischiare la vita. Durante il tragitto ogni pellegrino racconter\u00e0 la propria storia, \u00e8 un modo come un altro per parlare di s\u00e9 ai compagni di viaggio. Il primo estratto a sorte \u00e8 padre Lenar Hoyt.\nIl racconto del prete: l'uomo che si lament\u00f2 di Dio.\nDa giovane, quando padre Lenar Hoyt studia sul pianeta Pacem per diventare sacerdote, la Chiesa cattolica \u00e8 in profondo declino e lo gnosticismo zen \u00e8 la religione di maggioranza.\nVerso la conclusione degli studi, le gerarchie ecclesiastiche gli impongono l'ordine di accompagnare l'anziano gesuita Paul Dur\u00e9 nel suo viaggio di esilio sul lontano Hyperion. Dur\u00e8, profondo seguace di San Teilhard de Chardin, \u00e8 colpevole di avere alterato dei risultati di alcune ricerche archeologiche per allinearle con le teorie evoluzioniste del santo nell'intento di ottenere un ritorno d'interesse per la Chiesa cattolica. Come destinazione d'esilio egli ha scelto il pianeta di Hyperion perch\u00e9 vuole svolgere ricerche antropologiche sulla civilt\u00e0 dei Bikura.\nLasciato l'anziano sacerdote allo spazioporto di Keats, capitale di Hyperion, padre Hoyt ritorna su Pacem impiegando 8 anni a causa dell'effetto della relativit\u00e0 imposto dal motore Hawking. Nel mentre, padre Dur\u00e9 scompare su Hyperion, ed Hoyt \u00e8 obbligato a tornare per trovare sue notizie. Una volta tornato su Hyperion, Hoyt rinviene il diario personale di Dur\u00e8; padre Hoyt lo legge ai compagni di pellegrinaggio.\nRiassunto del diario di Padre Dur\u00e8.\nCercando i Bikura padre Dur\u00e9 si allontana sempre pi\u00f9 dagli stanziamenti civili e giunge sul selvaggio e poco popolato continente di Equus. Giunto in una piantagione una guida locale lo conduce attraverso la pericolosissima foresta di fuoco degli alberi Tesla dove egli assiste ad una delle stagionali e terrificanti tempeste elettriche che si scatenano periodicamente a causa della tensione accumulata dagli alberi. Usciti dalla foresta, la guida viene assassinata nel sonno dai Bikura mentre padre Dur\u00e8 viene accolto come adepto del crucimorfo.\nPadre Dur\u00e8 non capisce cosa intendano i Bikura ma scopre che essi discendono dai superstiti del naufragio di un'astronave avvenuto secoli prima. A padre Dur\u00e9 questi umanoidi appaiono stranamente catatonici e il loro parlare \u00e8 grezzo e poco chiaro. Tra di loro inoltre non compaiono n\u00e9 anziani n\u00e9 bambini tanto che Dur\u00e8 si interroga a lungo sul loro invecchiamento e sulla loro riproduzione.\nUn giorno, sfidando un divieto esplicito dei Bikura, Dur\u00e9 si cala in una profonda fenditura dell'altopiano e scopre una sorta di enorme chiesa scavata nella roccia. All'interno di questo luogo scopre l'oggetto della venerazione dei Bikura ossia una croce cos\u00ec antica da essere certamente anteriore alla venuta di Cristo sulla Terra.\nSuccessivamente i Bikura, che non si spogliano mai, vedono il sacerdote nudo e scoprono che la croce che porta al collo non fa di lui un adepto di ci\u00f2 che chiamano il crucimorfo. Lo conducono sul fondo della fenditura, all'entrata di una delle misteriose gallerie che rendono Hyperion un \u201cmondo labirinto\u201d e che si estendono per centinaia di migliaia di chilometri sotto la superficie. Qui, alla presenza dello Shrike, gli viene imposta sul torace una piccola croce vivente che ben presto si impadronisce del suo organismo e della sua volont\u00e0 come un parassita.\nQui Dur\u00e8 comprende cosa sia il crucimorfo venerato dai Bikura: un organismo parassita che, ogni volta che il suo ospite muore, lo ricompone e lo riporta in vita. \nAttraverso questa scoperta Dur\u00e8 scopre anche il mistero sulla popolazione dei Bikura e sul perch\u00e9 non esistano n\u00e9 anziani n\u00e9 bambini: i Bikura sono gli stessi sopravvissuti all'incidente dell'astronave avvenuto centinaia di anni prima e appaiono cos\u00ec catatonici perch\u00e9 ad ogni rigenerazione essi perdono parte della loro umanit\u00e0.\nPadre Dur\u00e8 tenta di liberarsi dal crucimorfo ma inutilmente: tenta di allontanarsi dall'accampamento ma il crucimorfo glielo impedisce causandogli degli atroci dolori ogni qualvolta si allontani troppo. Per liberarsi da questa condizione di finta umanit\u00e0 il sacerdote decide infine di inoltrarsi nella foresta di fuoco e di crocifiggersi ad un albero Tesla durante una tempesta elettrica in modo da poter trovare la sua liberazione nella morte sua e del crucimorfo. Purtroppo il suo piano non va a buon fine ed il crucimorfo non brucia con la sua carne ma resta vivo costringendolo a numerosi e dolorosissimi cicli di morti e resurrezioni.\nAl termine del racconto, padre Lenar Hoyt afferma di aver infine trovato Dur\u00e8 e di averlo visto morire. Mentre la nave-albero dei templari si appresta a discendere su Hyperion, il Console scopre che il sacerdote per sopravvivere deve assumere quotidianamente morfina e che soffre di immensi dolori a causa di due crucimorfi sul suo corpo, lasciando intendere che il suo racconto non \u00e8 stato completamente trasparente.\nIl racconto del soldato: gli amanti di guerra.\n\"I pellegrini atterrano su Hyperion, tra una massa di gente che vorrebbe fuggire dal pianeta nell'imminenza dell'invasione Ouster. Il pellegrinaggio verso le Tombe del Tempo inizia con una chiatta fluviale. \u00c8 il turno del colonnello Fedmahn Kassad di raccontare la sua storia.\"\nKassad \u00e8 un palestinese della diaspora spaziale; arruolatosi nella FORCE:terra si distingue ben presto e viene avviato alla scuola di formazione per ufficiali. \u00c8 durante un'esercitazione virtuale, la simulazione della battaglia di Azincourt, che Kassad, nell'avatar di un arciere inglese, conosce la donna che cambier\u00e0 la sua vita. Inseguendo un cavaliere francese nel bosco, rischia di avere la peggio quando interviene a suo favore una misteriosa donna, che lui ribattezza Mistero. I due hanno un rapporto sessuale accanto al cadavere ancora caldo del francese ucciso. La ritrover\u00e0 ancora spesso nelle simulazioni di altre battaglie, e si apparter\u00e0 per fare l'amore con lei in case distrutte dai bombardamenti.\nPromosso capitano, Kassad ottiene notoriet\u00e0 per il modo in cui riesce a gestire una sollevazione fondamentalista musulmana in un pianeta periferico, che mette in pericolo la vita di cittadini dell'Egemonia. Ma \u00e8 sul pianeta Bressia che acquista la sua sinistra notoriet\u00e0: Bressia \u00e8 il primo pianeta investito dalla furia devastatrice degli invasori Ouster; per contrastarne l'avanzata, Kassad devasta il continente meridionale del pianeta senza curarsi del numero di vittime civili finch\u00e9 i nomadi vengono ricacciati nello spazio. Pochi giorni dopo la vittoria rimane ferito in un attentato e viene ricoverato su una nave ospedale in viaggio verso i pianeti dell'Egemonia. Ma giunta all'altezza del primo scalo, il pianeta di Hyperion, l'astronave viene attaccata dagli Ouster. Kassad, appena \u201crigenerato\u201d, si trova a lottare per la propria vita. Riesce a rubare una navetta e atterrare sul pianeta, nei pressi delle Tombe del Tempo, dove viene accolto da Mistero, che dice di chiamarsi Moneta. Gli fornisce una tuta da combattimento che gli permette di rallentare a piacere il tempo, e che usa per attaccare gli Ouster che lo hanno inseguito.\nAi due si unisce lo Shrike, il Signore della Sofferenza, e gli Ouster vengono trucidati senza nemmeno comprendere cosa succede. Come le volte precedenti, Kassad e Moneta si uniscono in un amplesso sul campo di battaglia, ma durante l'atto la donna si trasforma in una sosia dello Shrike e Kassad riesce a sfuggirle a stento.\nAl termine del racconto i pellegrini, dopo che Kassad ha detto di aver visto il gigantesco albero sul quale lo Shrike tiene infilzati i corpi delle sue vittime, che viaggia a ritroso nel tempo dal futuro al passato, gli chiedono se abbia riconosciuto qualcuno di loro; Kassad ammette di s\u00ec, ma non vuole rivelare chi.\nIl racconto del poeta: Canti di Hyperion.\nIl racconto di Martin Sileno riguarda la storia della Citt\u00e0 dei Poeti che il re Billy il Triste, uno degli antichi sovrani di Hyperion, volle edificare per la gloria del suo regno. Sileno \u00e8 nato sulla vecchia Terra, gi\u00e0 moribonda dopo il Grande Errore, da una ricca famiglia nel frattempo economicamente decaduta. Dopo un periodo trascorso su un pianeta marginale, scrisse un'opera poetica, una serie di canti dedicati al vecchio pianeta distrutto da un incidente con un buco nero artificiale, che ebbe un successo incredibile nell'Ecumene. Arrivato di prepotenza nel mondo dell'editoria, deve per\u00f2 adattarsi al gusto corrente e scrivere della prosa seriale che disgusta lui per primo. Decide di abbandonare la sua editrice e di accettare l'offerta del sovrano di un mondo marginale, Hyperion, ancora non collegato all'Egemonia, il quale fa da mecenate a una colonia di artisti. Re Billy il Triste fonda, nei pressi della misteriosa zona archeologica chiamata Tombe del Tempo, la Citt\u00e0 dei Poeti. Qui Martin Sileno lavora a quello che dovrebbe essere il suo capolavoro, i Canti di Hyperion, appunto.\nLa Citt\u00e0 dei Poeti tuttavia viene sconvolta da una serie di efferati omicidi. Uno dopo l'altro, diversi artisti vengono assassinati in maniera orribile. La maggior parte degli abitanti se ne va, al contrario di Martin Sileno che anzi continua alacremente la scrittura dei suoi Canti. Solo quando \u00e8 tra gli ultimi sopravvissuti alla catena di omicidi, si rende conto che \u00e8 stato il suo lavoro sulle leggende del pianeta a scatenare le velleit\u00e0 omicide dello Shrike. Re Billy arriva alla citt\u00e0 per scongiurare Sileno di terminare il suo lavoro, e tenta di distruggere il manoscritto dei Canti ma compare lo Shrike che lo trafigge su una delle sue spine mortali.\nIl racconto dello studioso: Il fiume Lete sa d'amaro.\n\"I pellegrini giungono ai limiti del Mare d'Erba, una pianura infinita che devono attraversare grazie a colossali imbarcazioni di legno provviste di vela. Per passare il tempo a bordo, continuano i racconti.\"\nSol Weintraub vive insieme alla moglie in una piccola citt\u00e0 su un mondo periferico, dove pu\u00f2 dedicarsi alla propria passione: la filosofia. Weintraub \u00e8 ebreo di famiglia, ma non \u00e8 n\u00e9 praticante n\u00e9 credente. La figlia della coppia, Rachel, si appassiona all'archeologia e dopo la laurea accetta un contratto per un lavoro sul pianeta Hyperion, nella zona della Tombe del Tempo.\nUna notte Rachel si trova da sola nella cosiddetta Sfinge, un'imponente costruzione di roccia massiccia, quando rimane vittima di un incidente. I suoi compagni di lavoro la ritrovano in stato di incoscienza e la imbarcano su una nave soccorso. Quando Rachel riprende i sensi, si sa gi\u00e0 l'incredibile verit\u00e0: la ragazza \u00e8 stata contaminata da una improvvisa anomalia entropica, il suo tempo soggettivo scorre al contrario. Ogni giorno Rachel Weintraub, che ha 25 anni, ringiovanisce di un giorno, e soprattutto perde i ricordi di 24 ore della propria vita. Ogni giorno al risveglio devono spiegarle cosa \u00e8 accaduto e perch\u00e9 i suoi ricordi non coincidono con la realt\u00e0.\nIl suo fidanzato e i suoi compagni di lavoro tornano su Hyperion per cercare una spiegazione, ma malgrado mesi di lavoro non giungono a alcuna conclusione. Weintraub consulta specialisti medici di tutta l'Egemonia, senza successo. Rachel lascia il fidanzato e torna a vivere in casa. Sol Weintraub si mette anche in contatto con la pi\u00f9 vicina Chiesa Shrike ma il vescovo lo caccia quando viene a sapere che sua figlia \u00e8 stata contagiata da una singolarit\u00e0 temporale mentre si trovava nelle Tombe del Tempo.\nI seguenti 25 anni sono dedicati a assistere la figlia. Le ricerche di spiegazioni o di antidoti sono inutili. Quando i mass media vengono a scoprire la storia, la vita della famiglia Weintraub \u00e8 sconvolta. Per evitare l'invadenza dei giornalisti, i tre si rifugiano in un kibbutz su un mondo abitato da coloni ebrei.\nDal giorno in cui Rachel \u00e8 rimasta vittima dell'incidente su Hyperion, Sol Weintraub \u00e8 vittima di un incubo ricorrente. Si trova nel buio fitto, e un essere dagli occhi rossi (che potrebbe essere Dio ma anche lo Shrike) gli intima di condurre la figlia su Hyperion e di sacrificarla, come ad Abramo era stato ordinato di fare con Isacco. Soltanto negli ultimi anni, quando Rachel \u00e8 tornata bambina, Sol scopre che la moglie fa il medesimo sogno; la donna sarebbe propensa a portare la figlia su Hyperion, ma Sol si oppone. \u00c8 solo quando sua moglie Sarai muore in un incidente che la sua opinione cambia. Fa pressione in ogni modo sulla Chiesa Shrike, anche tramite l'opinione pubblica, perch\u00e9 la sua domanda di pellegrinaggio alle Tombe del Tempo venga accettata; quando parte per unirsi agli altri pellegrini, Rachel ha solo 10 settimane di vita restante.\nIl racconto dell'investigatrice: Il lungo addio.\n\"A bordo della nave a vela che attraversa il Mare d'Erba, i pellegrini scoprono un delitto: il templare Het Masteen \u00e8 scomparso e la sua camera \u00e8 tutta invasa di sangue. Sembra uno dei delitti dello Shrike, ma il corpo non si trova. Brawne Lamia decide di raccontare comunque la sua storia.\"\nBrawne Lamia \u00e8 una detective privata; un giorno al suo studio su Lusus si presenta un cliente, un bellissimo uomo che afferma di essere un c\u00ecbrido, o cyborg ibrido, una sorta di terminale di un'intelligenza artificiale che vive nel Tecnonucleo: un vecchio esperimento, il tentativo di ricreare la personalit\u00e0 del poeta John Keats. Qualcuno ha cercato di ucciderlo, provocando la cancellazione della memoria degli ultimi giorni.\nBrawne decide di seguirlo e scopre che Johnny \u00e8 pedinato da un uomo; quando lo affronta, l'uomo fugge attraverso i portali che consentono il teletrasporto tra pianeti. Dopo un rocambolesco inseguimento da un mondo all'altro, riesce a metterlo a tappeto ma l'inseguito si disintegra; anche lui era un c\u00ecbrido. Inseguita dalla polizia, Brawne viene fatta fuggire da Johnny attraverso un portale che la trasferisce su una ricreazione della vecchia Terra di cui nessuno conosce l'esistenza. Si tratta di un esperimento del Tecnonucleo. In un appartamento affacciato su una piazza di Spagna in una Roma riprodotta come nell'Ottocento, quando Keats vi mor\u00ec di tubercolosi, Brawne scopre di essere innamorata del c\u00ecbrido. Quando cinque uomini fanno irruzione, la detective grazie al suo allenamento riesce a metterli fuori combattimento. Da loro viene a sapere che sono stati inviati dalla chiesa Shrike, avrebbero dovuto portare Johnny dal vescovo.\nBrawne Lamia decide di affrontare la situazione direttamente e si reca a parlare con il rappresentante della chiesa Shrike dal quale viene a sapere che Johnny aveva fatto richiesta di partecipare al pellegrinaggio su Hyperion; siccome si tratta dell'ultima spedizione in programma, la chiesa vuole sapere se \u00e8 ancora intenzionato. A questo punto il sospetto \u00e8 che Johnny sia entrato nel mirino del Tecnonucleo proprio perch\u00e9 voleva partecipare al pellegrinaggio.\n\u00c8 il c\u00ecbrido stesso a scoprire la verit\u00e0 poco per volta: il Tecnonucleo ha scoperto che lui voleva trasferire tutta la propria conoscenza di intelligenza artificiale nel corpo umano e riparare su Hyperion, unico mondo che sfugge dal controllo della Rete. Il Tecnonucleo ha infatti sviluppato un programma di previsione dell'evoluzione umana che \u00e8 quasi perfetto, l'unica incognita imprevedibile \u00e8 rappresentata dalle Tombe del Tempo. Le intelligenze artificiali sono intenzionate a fermare a tutti i costi Johnny; lui e Brawne, armati fino ai denti, tentano di arrivare alla chiesa Shrike e ci riescono solo dopo un duro scontro con sicari del Tecnonucleo.\nFerito mortalmente, il c\u00ecbrido riesce a \u201ctravasare\u201d s\u00e9 stesso nel cervello di Brawne Lamia, collegata tramite una presa neurale. Sar\u00e0 lei a compiere il pellegrinaggio su Hyperion, portando inoltre in grembo loro figlio.\nIl racconto del console: Ricordando Siri.\n\"Giunti all'imponente edificio di Castel Crono, abbandonato da quando l'area delle Tombe del Tempo \u00e8 chiusa, i sei pellegrini assistono al divampare della battaglia nei cieli di Hyperion, dove la flotta di invasione Ouster si scontra con le difese dell'Egemonia. L'ultimo a raccontare la propria storia \u00e8 il Console.\"\nIl Console \u00e8 il nipote di Siri e di Merin, marinaio della flotta dell'Egemonia, che avevano guidato la sollevazione del pianeta Patto-Maui contro l'ingresso nella rete dei mondi. La rivolta era stata soffocata, e il nipote si era arruolato nel corpo diplomatico. \u00c8 stato poi scelto da Meina Gladstone per trattative segrete con gli Ouster, durante le quali si \u00e8 reso conto che, al contrario dell'Egemonia, la razza umana ha vissuto con gli Ouster una vera e propria evoluzione. L'ammirazione per ci\u00f2 che hanno saputo costruire al di fuori della rete dei mondi lo porta a fare il doppio gioco, anche per odio verso l'Egemonia che ha devastato l'equilibrio ecologico del suo mondo. Il Console si trova perci\u00f2 a attirare gli Ouster nella trappola dell'attacco a Hyperion, ma potrebbe essere anche che siano gli Ouster a mettere in trappola la FORCE:spazio, oppure ancora un tentativo di Meina Gladstone di spostare il conflitto su questo mondo periferico in modo da avere una scusa per annetterlo all'Egemonia, malgrado le resistenze del Tecnonucleo.\n\"Al mattino, i pellegrini percorrono a piedi l'ultimo tratto che separa Castel Crono dalle Tombe del Tempo, che rifulgono in maniera anomala come se stessero per aprirsi. Da lontano distinguono la forma minacciosa dello Shrike che li attende.\""}
{"id": "742623", "revid": "38120", "url": "https://it.wikipedia.org/wiki?curid=742623", "title": "Love story", "text": ""}
{"id": "742627", "revid": "984922", "url": "https://it.wikipedia.org/wiki?curid=742627", "title": "Cantone di Sauveterre-de-B\u00e9arn", "text": "Il Cantone di Sauveterre-de-B\u00e9arn era una divisione amministrativa dell'Arrondissement di Oloron-Sainte-Marie.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "742630", "revid": "228587", "url": "https://it.wikipedia.org/wiki?curid=742630", "title": "Bred 2 Die, Born 2 Live", "text": "Bred 2 Die, Born 2 Live \u00e8 il secondo disco registrato dal giovane pioniere del genere crunk nonch\u00e9 \"Prince of Crunk\", Lil Scrappy. A questo disco hanno partecipato nomi di grande spicco fra i quali ricordiamo il produttore beatmaker Lil Jon e un altro nome di rilievo dell'attuale gangsta rap 50 Cent, che assieme hanno lavorato per portare a termine la fusione fra la BME Recordings e la G-Unit, ed \u00e8 proprio Lil Scrappy il primo artista a produrre un LP per la label che prende il nome di \"G'$ Up\".\nPrima che uscisse l'album, Lil Scrappy e DJ Don Cannon pubblicarono un mixtape come preludio al disco: \"Expect the Unexpected\"."}
{"id": "742633", "revid": "287204", "url": "https://it.wikipedia.org/wiki?curid=742633", "title": "Cantone di Tardets-Sorholus", "text": "Il Cantone di Tardets-Sorholus era una divisione amministrativa dell'Arrondissement di Oloron-Sainte-Marie.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "742635", "revid": "767487", "url": "https://it.wikipedia.org/wiki?curid=742635", "title": "Belle ma povere", "text": "Belle ma povere \u00e8 un film commedia italiano del 1957 diretto da Dino Risi. \u00c8 il seguito di \"Poveri ma belli\" dello stesso anno e, sempre con gli stessi interpreti, la trilogia sar\u00e0 completata l'anno successivo da \"Poveri milionari\".\nTrama.\nRomolo e Salvatore sono due ragazzi romani, fidanzati rispettivamente con Annamaria e Marisa, la prima sorella di Salvatore e la seconda di Romolo. Le due ragazze vorrebbero convolare presto a nozze ma i due fidanzati non hanno n\u00e9 un lavoro fisso n\u00e9 intenzione di mettere la testa a posto: svogliatamente decidono allora di seguire un corso di radiotecnica in una scuola serale dove per\u00f2 Romolo si impegna mentre Salvatore abbandona rapidamente gli studi.\nI due sono grandi amici ma litigano quando ritorna Giovanna, vecchia fiamma di entrambi. Quest'ultima dopo aver lasciato il suo amato Ugo lavora nella gioielleria del fidanzato Franco. Romolo pensa che Salvatore non sia adatto a sposare sua sorella, e Salvatore pensa lo stesso di Romolo e di sua sorella e finch\u00e9 entrambi saranno sfaccendati il matrimonio per entrambi non ci sar\u00e0.\nMa a soffrire ancora di pi\u00f9 sono Annamaria e Marisa. Marisa, capito che Salvatore non avr\u00e0 mai un lavoro fisso, decide di andare a lavorare come commessa in una calzoleria dove incontra un affascinante giovanotto che le fa la corte. Salvatore temendo di perdere Marisa, decide di diventare ladro.\nIntanto Romolo, per aprire il suo negozio di radiotecnica, si fa prestare i soldi dal fidanzato di Giovanna che, per far ingelosire il proprio compagno e indurlo alle nozze, finge nuovamente interesse per Romolo, suscitando per\u00f2 la gelosia di Annamaria.\nProprio quando Romolo decide di restituire il denaro avuto in prestito a Giovanna, Salvatore con l'aiuto di un complice decide di scassinare la gioielleria di Franco e rubare ogni cosa. Viene fermato per\u00f2 da Marisa, la quale spiega a Salvatore che fra lei e il giovanotto non c'\u00e8 nulla. Anche fra Romolo e Annamaria ogni cosa viene chiarita. Romolo e Salvatore capiscono che quello che conta \u00e8 la ricchezza interiore.\nVengono quindi celebrati i matrimoni di Romolo con Annamaria e di Salvatore con Marisa, nello stesso giorno, nella stessa chiesa, quella di Piazza Navona, con gli stessi abiti. E anche Giovanna convola finalmente a nozze con Franco."}
{"id": "742644", "revid": "115931855", "url": "https://it.wikipedia.org/wiki?curid=742644", "title": "Cantone di Arthez-de-B\u00e9arn", "text": "Il Cantone di Arthez-de-B\u00e9arn era una divisione amministrativa dell'Arrondissement di Pau.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte del comune di Lacq e i comuni di:"}
{"id": "742645", "revid": "1305772", "url": "https://it.wikipedia.org/wiki?curid=742645", "title": "Idarne", "text": "Con Idarne \u00e8 possibile riferirsi a:"}
{"id": "742646", "revid": "329581", "url": "https://it.wikipedia.org/wiki?curid=742646", "title": "Girolamo Ghinucci", "text": "Biografia.\nFu canonico della cattedrale di Siena ed entr\u00f2 nella Curia romana come chierico della Camera Apostolica. Fu segretario di papa Giulio II.\nIl 16 ottobre 1512 fu eletto vescovo di Ascoli Piceno. Partecip\u00f2 al Concilio Lateranense V dalla terza sessione fino al termine del Concilio. Il 30 luglio 1518 rinunci\u00f2 al governo pastorale della diocesi, mantenendone per\u00f2 il titolo. Il 3 agosto dello stesso anno fu nominato segretario dei Brevi, poi fu nominato nunzio apostolico in Inghilterra, dove Enrico VIII lo nomin\u00f2 a sua volta suo ambasciatore in Spagna.\nFu coinvolto con Silvestro Mazzolini da Priero nella reazione papale contro Martin Lutero dopo il 1518.\nIl 26 settembre 1522 fu trasferito alla sede vescovile di Worcester, ma il 21 marzo 1535 fu privato della sede dallo stesso Enrico VIII, che nel 1534 aveva rotto le relazioni con la Santa Sede e aveva fondato una Chiesa di Stato; comunque mantenne il titolo vescovile di Worcester fino alla morte. Frattanto il 10 settembre 1523 era stato nominato amministratore apostolico della diocesi di Malta, a cui rinunci\u00f2 il 20 marzo 1538.\nPapa Paolo III lo elev\u00f2 al rango di cardinale nel concistoro del 21 maggio 1535 e il 31 maggio dello stesso anno ricevette il titolo di Santa Balbina. Fu anche amministratore apostolico della diocesi di Cavaillon dal 6 luglio 1537 al 16 luglio 1540 e della diocesi di Tropea dal 19 giugno 1538 alla morte. Il 25 gennaio 1537 opt\u00f2 per il titolo di San Clemente.\nDal 7 gennaio 1538 al 10 gennaio 1539 ricopr\u00ec la carica di Camerlengo del Sacro Collegio.\nMor\u00ec a Roma e fu sepolto nella chiesa del suo titolo.\nSuccessione apostolica.\nLa successione apostolica \u00e8:"}
{"id": "742647", "revid": "287204", "url": "https://it.wikipedia.org/wiki?curid=742647", "title": "Cantone di Bill\u00e8re", "text": "Il Cantone di Bill\u00e8re era una divisione amministrativa dell'Arrondissement di Pau.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva il solo comune di Bill\u00e8re."}
{"id": "742648", "revid": "767487", "url": "https://it.wikipedia.org/wiki?curid=742648", "title": "Cantone di Arzacq-Arraziguet", "text": "Il Cantone di Arzacq-Arraziguet era una divisione amministrativa dell'Arrondissement di Pau.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "742649", "revid": "474175", "url": "https://it.wikipedia.org/wiki?curid=742649", "title": "Cantiere Navale Triestino", "text": "Il Cantiere Navale Triestino \u00e8 stato fondato nel 1907 a Monfalcone, allora parte del Litorale austriaco. \u00c8 tuttora attivo con il nome di Fincantieri - Cantiere Navale di Monfalcone.\nStoria.\nProgettato e finanziato dalla famiglia Cosulich, proprietaria di una compagnia di navigazione, il cantiere venne ufficialmente inaugurato il 3 aprile 1908.\nLa famiglia Cosulich originaria di Lussinpiccolo aveva dato inizio alla propria attivit\u00e0 armatoriale nel 1857 e nel 1890 trasfer\u00ec la sede della compagnia a Trieste, dando impulso all'espansione della propria flotta con l'acquisto di diversi piroscafi e fondando nel 1903 la compagnia di navigazione \"Unione Austriaca di Navigazione dell'Austro Americana e dei Fratelli Cosulich\", i cui piroscafi cominciarono a collegare regolarmente Trieste con il Nord e il Sud America.\nFino allo scoppio della prima guerra mondiale il cantiere aveva costruito diverse navi, sia mercantili che militari, tra cui l'incrociatore \"Saida\" per la k.u.k. Kriegsmarine, la marina militare dell'Impero austro-ungarico. Allo scoppio della guerra tra Italia e Austria nel 1915 la forza lavoro, in gran parte italiana, abbandon\u00f2 il cantiere, mentre il sito stesso era troppo vicino alla linea del fronte per continuare ad operare. Venne occupato dal Regio Esercito l'8 giugno 1915, diventando obiettivo dei cannoni austriaci da luglio a settembre 1915, durante le varie battaglie dell'Isonzo. La societ\u00e0 per\u00f2 continu\u00f2 a funzionare, utilizzando impianti avuti in prestito dalla DDSG a Budapest e l'Arsenale Navale di Pola. Durante la guerra vennero costruiti dei sommergibili, tra cui diversi della classe U-27.\nTerminato il conflitto, con il passaggio di Trieste al Regno d'Italia la compagnia assunse la denominazione \"Cosulich Societ\u00e0 Triestina di Navigazione\".\nI cantieri di Monfalcone ripresero le attivit\u00e0 e la compagnia cominci\u00f2 ad essere conosciuta nel mondo come Cosulich Line. Nel 1923 vennero aperte a Monfalcone dalla Cosulich anche le Officine Aeronautiche in quanto la famiglia Cosulich aveva rivolto il suo interesse alla navigazione aerea ed era proprietaria dal 1921 della Societ\u00e0 Italiana Servizi Aerei (SISA).\nNei primi mesi del 1928 la Banca Commerciale Italiana cedette il pacchetto azionario del Lloyd triestino di navigazione alla Cosulich Line che in tal modo riusc\u00ec a impossessarsi della quasi totalit\u00e0 delle azioni del Lloyd Triestino. Negli anni trenta la Cosulich Line ed il Lloyd Triestino, per ordine del Governo, sarebbero confluite nella societ\u00e0 Italia Flotte Riunite il cui coordinamento e controllo era sotto le giurisdizione di una finanziaria a controllo statale, la Finmare.\nNel 1929 il Cantiere Navale Triestino si \u00e8 fuso con un'altra societ\u00e0 di cantieristica navale italiana, lo Stabilimento Tecnico Triestino per formare la Cantieri Riuniti dell'Adriatico (CRDA).\nSignificative costruzioni del cantiere furono quelle dei transatlantici \"Saturnia\" (1925) e \"Vulcania\" (1926)."}
{"id": "742650", "revid": "287204", "url": "https://it.wikipedia.org/wiki?curid=742650", "title": "Cantone di Garlin", "text": "Il Cantone di Garlin era una divisione amministrativa dell'Arrondissement di Pau.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "742651", "revid": "767487", "url": "https://it.wikipedia.org/wiki?curid=742651", "title": "Cantone di Juran\u00e7on", "text": "Il Cantone di Juran\u00e7on era una divisione amministrativa dell'Arrondissement di Pau.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva la parte sud della citt\u00e0 di Pau e i comuni di"}
{"id": "742652", "revid": "767487", "url": "https://it.wikipedia.org/wiki?curid=742652", "title": "Cantone di Lagor", "text": "Il Cantone di Lagor era una divisione amministrativa dell'Arrondissement di Pau.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte del comune di Lacq e i comuni di"}
{"id": "742653", "revid": "287204", "url": "https://it.wikipedia.org/wiki?curid=742653", "title": "Cantone di Lembeye", "text": "Il Cantone di Lembeye era una divisione amministrativa dell'Arrondissement di Pau.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "742654", "revid": "921573", "url": "https://it.wikipedia.org/wiki?curid=742654", "title": "Denis Lawson", "text": " \u00c8 principalmente noto per aver interpretato il personaggio di \"Guerre stellari\" Wedge Antilles visto nella trilogia originale della saga, e Gordon Urquhart nel film \"Local Hero\".\nVita personale.\nLawson \u00e8 nato nel Perthshire, in Scozia. Nel 1979 nacque il suo primo figlio, Jamie, frutto di una relazione con l'attrice Diane Fletcher.\nDenis incontr\u00f2 la sua futura moglie Sheila Gish sul set del film del 1985 \"That Uncertain Feeling\". Vissero assieme per circa 20 anni prima di sposarsi nel maggio 2004. La moglie mor\u00ec di cancro il 9 marzo 2005. La figlia adottiva Lou Gish, frutto del matrimonio precedente, mor\u00ec di cancro nel 2006. Denis Lawson \u00e8 zio ed idolo giovanile di Ewan McGregor, l'attore che ha interpretato Obi-Wan Kenobi nella trilogia prequel della saga \"Guerre stellari\".\nCarriera.\nLawson inizi\u00f2 la sua carriera con un ruolo minore nel 1969, in The Metamorphosis, spettacolo svoltosi nel West End Theatre di Londra. Da allora ha partecipato in commedie televisive come \"Rock Follies\" nel 1976 e \"Dead Head\" nel 1986.\nIl suo ruolo pi\u00f9 conosciuto \u00e8 quello del pilota di X-wing Wedge Antilles comparso nei film della trilogia originale di \"Guerre stellari\". Lawson ha ripreso il ruolo di Antilles come attore vocale e doppiatore, nel gioco \"\".\nNel 2005, ha interpretato John Jarndyce nella serie \"Bleak House\", e ha ricevuto un premio Emmy per il ruolo. Notevole anche la sua partecipazione, nelle vesti del direttore di una misteriosa associazione segreta, alla miniserie \"Jekyll\", una sorta di seguito moderno della classica novella di Robert Louis Stevenson realizzata nel 2007 dalla BBC inglese.\nDal 2011 \u00e8 entrato nel cast della serie inglese New Tricks,al posto del braccio destro del sovraintendente Pulman, capo dell'ucos.\nDoppiatori italiani.\nNelle versioni in italiano dei suoi film, Denis Lawson \u00e8 stato doppiato da:"}
{"id": "742655", "revid": "767487", "url": "https://it.wikipedia.org/wiki?curid=742655", "title": "Cantone di Lescar", "text": "Il Cantone di Lescar era una divisione amministrativa dell'Arrondissement di Pau.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "742656", "revid": "287204", "url": "https://it.wikipedia.org/wiki?curid=742656", "title": "Cantone di Montaner", "text": "Il Cantone di Montaner era una divisione amministrativa dell'Arrondissement di Pau.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "742657", "revid": "659058", "url": "https://it.wikipedia.org/wiki?curid=742657", "title": "European Champions Cup", "text": ""}
{"id": "742658", "revid": "363629", "url": "https://it.wikipedia.org/wiki?curid=742658", "title": "European Cup", "text": ""}
{"id": "742659", "revid": "287204", "url": "https://it.wikipedia.org/wiki?curid=742659", "title": "Cantone di Morla\u00e0s", "text": "Il Cantone di Morla\u00e0s era una divisione amministrativa dell'Arrondissement di Pau.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "742660", "revid": "287204", "url": "https://it.wikipedia.org/wiki?curid=742660", "title": "European Hockey League", "text": "LEuropean Hockey League (o EHL) \u00e8 stata la massima competizione europea per squadre di club di hockey su ghiaccio tra il 1996 e il 2000. Era l'erede della Coppa dei Campioni. Dopo la sua sospensione nel 2000, dovuta allo scarso interesse del pubblico, la competizione non fu immediatamente sostituita, e - di fatto - la massima competizione divenne la Continental Cup, che era stata creata sempre nel 1996 per le squadre campioni nazionali che erano state escluse dalla disputa dell'EHL.\nStoria.\nNel 1996 il massimo campionato europeo per club cambi\u00f2 nome e formula: nasceva la European Hockey League o EHL. Si scelse di avere un numero minore di squadre, preferendo puntare sulla qualit\u00e0 dei campionati di provenienza. Per quei campionati che risultavano cos\u00ec esclusi venne creata la Continental Cup, sul modello della Federation Cup, scomparsa nel 1996 dopo sole due edizioni.\nAd affiancare ulteriormente questa nuova competizione venne creata anche la Supercoppa IIHF: per la prima edizione si sono affrontate la vincitrice della prima edizione della EHL e la vincitrice dell'ultima edizione della Coppa dei campioni; dalla seconda ad affrontarsi furono invece la vincitrice dell'EHL e quella della Continental Cup.\nL'esperimento non suscit\u00f2 tuttavia l'interesse sperato nei media e nel pubblico, e dopo sole 4 edizioni, la competizione fu sospesa. Solo nel 2004 fu sostituita dalla European Champions Cup, che - a sua volta - venne sostituita nel 2008 dalla Champions Hockey League. Maggior fortuna ebbe la Continental Cup, che ha continuato ad affiancare la maggiore competizione europea e che anzi - nel periodo tra la chiusura dell'EHL e la nascita della European Champions Cup - fu essa stessa la maggiore competizione europea per club.\nFormula.\nLa formul\u00e0 cambi\u00f2 ogni anno.\n1996-1997.\nParteciparono 20 squadre divise in 5 gironi. Dopo un girone di andata e ritorno, vincenti e le migliori tre seconde accedevano ai quarti di finale dei play-off\n1997-1998.\nParteciparono 24 squadre divise in 6 gironi. Le prime classificate e le migliori due seconde accedevano ai play-off.\n1998-1999.\nAncora 24 squadre in 6 gironi, ma questa volta si qualificavano le prime due di ogni girone. Le 12 qualificate si giocavano il passaggio del turno in uno scontro diretto di andata e ritorno. Le sei rimanenti venivano divise in due gironi da tre. Le vincenti i due gironi si sfidarono nella finale.\n1999-2000.\nParteciparono 16 squadre divise in 4 gironi. Le prime due classificate passavano il turno. Le otto squadre si giocarono l'ingresso al girone finale con uno scontro diretto andata e ritorno. Le quattro squadre rimaste giocarono la \"EHL Top Four Final\"."}
{"id": "742661", "revid": "599013", "url": "https://it.wikipedia.org/wiki?curid=742661", "title": "Ehl", "text": ""}
{"id": "742662", "revid": "73560", "url": "https://it.wikipedia.org/wiki?curid=742662", "title": "Alanis Morisette", "text": ""}
{"id": "742663", "revid": "287204", "url": "https://it.wikipedia.org/wiki?curid=742663", "title": "Cantone di Nay-Est", "text": "Il Cantone di Nay-Est era una divisione amministrativa dell'Arrondissement di Pau.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Nay e i comuni di"}
{"id": "742664", "revid": "287204", "url": "https://it.wikipedia.org/wiki?curid=742664", "title": "AFP Giovinazzo Polisportiva", "text": "LAFP Giovinazzo Polisportiva \u00e8 un club italiano di hockey su pista fondato nel 1968 ed avente sede a Giovinazzo in provincia di Bari. Nella sua storia ha vinto 1 campionato nazionale (nel 1979-1980) e 1 Coppa delle Coppe.\nStoria.\nFondazione.\nIl Gruppo Sportivo Acciaierie e Ferriere Pugliesi (A.F.P.) nacque nei primi anni sessanta per iniziativa del Presidente dello stabilimento di Giovinazzo, Ingegner Michele Scianatico, come incentivo alla socializzazione e offerta per il tempo libero agli oltre mille operai dell'Acciaieria e alle loro famiglie.\nLa guida tecnica delle squadre di pattinaggio e hockey su pista venne affidata a Gianni Massari, capo del personale dello stabilimento, detentore di vari titoli di corsa su pattini a rotelle, fra cui i primati mondiali sul miglio e sul mezzo miglio. Nel 1965 la societ\u00e0 ottenne l'affiliazione alla Federazione Italiana Hockey e Pattinaggio.\nGianni Massari.\nLe attivit\u00e0 sportive dell'A.F.P. Giovinazzo si concentrarono nei primi anni nelle corse su strada. L'interesse per l'hockey fu suscitato nei giovani pattinatori giovinazzesi in modo del tutto casuale: durante le pause dei duri allenamenti per le corse, senza abbandonare la pista prendevano stecche e pallina e improvvisavano partitelle. Dal gioco alla passione l'evoluzione fu naturale e Gianni Massari intravide nello sport di squadra l'alveo giusto per assecondare le propensioni dei suoi atleti.\nLa squadra di hockey su pista fece il suo esordio nel campionato di hockey su pista alla fine degli anni sessanta e nel 1973 ottenne la prima promozione in Serie A. Gianni Massari era allenatore-giocatore di quella squadra. La sua visione di gioco e le sue impostazioni erano innovative per quegli anni: la pista andava sfruttata in ogni angolo, la base del gioco era il possesso palla: i quattro giocatori si scambiavano e facevano ruotare la pallina accorciandosi in spazi stretti o allungandosi a quadrato; la velocit\u00e0 era fondamentale, le modalit\u00e0 per andare a rete erano molteplici, basate sulla messa in minoranza dei difensori avversari: la bordata dalla distanza, l'uomo smarcato a centro area da una serie di passaggi, il dribbling per saltare l'ultimo difensore. L'uso del contropiede era raro. Per poter applicare i suoi schemi il \"Professore\" come era chiamato dai suoi atleti, doveva avere a disposizione gli uomini giusti, e fu sul materiale umano che lavor\u00f2 per oltre 10 anni, coltivando il fertile ed entusiasta vivaio, puntando sempre sugli stessi atleti, tenendo dure sessioni di allenamento e, soprattutto, mantenendo il livello di partecipazione alla squadra puramente dilettantistico.\nDopo le convincenti vittorie con l'A.F.P. Giovinazzo, Gianni Massari conquist\u00f2 il posto di commissario tecnico della nazionale italiana di hockey, prima delle squadre juniores, a partire dal 1979, in virt\u00f9 delle sue capacit\u00e0 nello scoprire nuovi talenti e formarli, poi anche della squadra maggiore, dal 1980. Nei primi anni altern\u00f2 la guida del Giovinazzo con quella della nazionale. Lasci\u00f2 poi Giovinazzo, per approdare alla guida di societ\u00e0 settentrionali, fra cui il Monza, con il quale vinse la Coppa Italia e la Coppa CERS nel 1989. Per alcuni anni si dedic\u00f2 esclusivamente alla nazionale. Sotto la sua guida, gli azzurri nel 1986 e nel 1988 vinsero il Campionato del Mondo, nel 1990 vinsero il Campionato Europeo, nel 1992 conquistarono la medaglia di bronzo ai Giochi olimpici di Barcellona, ai quali l'hockey su pista fu ammesso come disciplina dimostrativa.\nLa scalata alla Serie A (1965-1977).\nLa forza dell'A.F.P. Giovinazzo \u00e8 da sempre la fertilit\u00e0 e l'entusiasmo del vivaio. Si calcola che dalla fondazione pi\u00f9 di duemila atleti giovinazzesi abbiano frequentato i corsi di pattinaggio e le competizioni di hockey su pista. Le apparizioni non solo di stranieri ma anche di atleti non giovinazzesi nelle squadre dell'A.F.P. sono state sporadiche.\nL'A.F.P. prese parte per la prima volta alle attivit\u00e0 agonistiche di hockey su pista nel 1965, con l'iscrizione al campionato di Serie C. Capitano di quella prima formazione era Gianni Massari. La pista era quella del Parco Scianatico, costruito dai padroni della ferriera a pochi passi dai capannoni, per offrire ai dipendenti e alle loro famiglie un ambiente ricreativo e opportunit\u00e0 di socializzazione.\nDall'inizio fu data un'importanza decisiva al vivaio e i primi risultati non tardarono ad arrivare: la squadra degli Allievi vinse il campionato italiano sia nel 1966 sia nel 1967. Per la squadra maggiore arriv\u00f2 subito la promozione in Serie B e, dopo poche stagioni, nel 1973, la prima storica promozione in Serie A. Allenatore-giocatore e capitano di quella squadra era sempre Gianni Massari, che dopo pochi anni avrebbe smesso con l'hockey giocato per dedicarsi a tempo pieno alla carriera di allenatore. Punta di diamante dell'attacco biancoverde, Francesco Frasca. Il 1973 si concluse con la vittoria del campionato italiano da parte della squadra Juniores.\nEra la fine del ciclo di rodaggio, l'esperimento poteva dirsi riuscito, innanzitutto da un punto di vista geografico: Giovinazzo, cittadina di 20.000 abitanti nel profondo Sud, si affacciava nell'olimpo di questo sport, praticato essenzialmente in Veneto, Emilia-Romagna, Toscana e in altre province del Nord Italia. Le trasferte di migliaia di chilometri in bus erano massacranti e lasciavano i segni negli atleti, che nei primi anni di Serie A perdevano regolarmente quasi tutte le trasferte per poi sfoderare prestazioni sorprendenti sulla pista del Parco Scianatico, in casa. L'hockey su pista era e resta uno sport povero, privo di grandi sponsorizzazioni, fuori dal giro dei ricchi contratti per la concessione di diritti televisivi. Le societ\u00e0 devono moltiplicare gli sforzi economici per acquistare la costosa attrezzatura, mantenere il vivaio, iscriversi al campionati, pagare le trasferte e infine onorare i contratti con i giocatori, voce che incide fortemente sul bilancio nell'eventualit\u00e0 che venga scelta l'opzione del professionismo. Per ridurre al minimo i costi, una societ\u00e0 giovane come l'A.F.P. Giovinazzo scelse la strada del dilettantismo, che ha poi conservato negli anni, unica squadra tra le grandi, in modo da garantirsi continuit\u00e0 e ricambio generazionale coltivando il fertile vivaio. In quei primi anni la presenza industriale delle Acciaierie e Ferriere Pugliesi assicurava una sicurezza economica non indifferente.\nSulla vetta d'Europa (1978-1981).\nAll'entusiasmo del pubblico per la permanenza nella massima serie nei primi anni la squadra rispose con una stabilit\u00e0 nei risultati e una fame di successi che trovava proprio nel pubblico la sponda migliore. Nel 1974 fu raggiunta la finale di Coppa Italia, la prima di una lunga serie di finali stregate: l'A.F.P. non conquist\u00f2 mai questo trofeo. Fu battuta dal Trissino: 5-5 all'andata; 3-6 al ritorno.\nIl vivaio dava grandi soddisfazioni: la squadra juniores, trascinata da due giovanissimi campioni, Pino Marzella e Tommaso Colamaria, vinse il campionato nel 1976 e nel 1977. La squadra senior raggiunse una seconda volta la finale di Coppa Italia nel 1977: 3-2 e 4-10 i risultati, con il Follonica che si aggiudicava il trofeo. Stessa storia si ripeteva l'anno successivo: finale di Coppa Italia contro l'Amatori Lodi: 2-2 e 1-7 i risultati.\nDavvero le finali sembravano rappresentare un tab\u00f9 per la squadra di Gianni Massari. Nel 1979, al termine di un campionato strepitoso, la squadra di Frasca e Marzella si ritrov\u00f2 prima in classifica a pari punti con il Breganze. La partita di spareggio per lo scudetto venne largamente dominata, nella prima parte, dall'A.F.P. ma nel secondo tempo ci fu il recupero perentorio dei veneti. Manco' l'apporto decisivo delle reti di Marzella, andato a segno una sola volta, fissando il punteggio sul 6-4 a favore della sua squadra. Il Breganze ebbe un ritorno di fiamma e con un gol a due minuti dal termine raggiunse il 7-6 e il sogno dello scudetto sfum\u00f2.\nFu in quella occasione che un certo razzismo si manifest\u00f2 nei confronti della squadra di Giovinazzo, durante il campionato e nel cruciale spareggio scudetto, oltrepassando la soglia fisiologica della goliardia legata alle competizioni agonistiche: dirigenti e tifosi settentrionali giuravano che mai lo scudetto dell'hockey, disciplina praticata quasi esclusivamente al Nord, sarebbe sceso cos\u00ec \"in basso\", nel profondo Sud.\nSarebbero stati smentiti l'anno successivo, al termine di una stagione nella quale l'A.F.P. Giovinazzo non ebbe rivali e conquist\u00f2 lo scudetto, partita dopo partita, al termine della regular season. Fu una stagione miracolosa: la squadra era stata ammessa, l'anno precedente, a prendere parte alla Coppa delle Coppe, che vinse, sconfiggendo gli spagnoli del Sentmenat in una doppia finale al cardiopalma: 4-11 il risultato all'andata, in Spagna, 14-4 a Giovinazzo, in una partita mitica, una notte nella quale mille cose accaddero: per la prima volta una squadra italiana conquistava un titolo europeo per club, dominio fino allora di spagnoli e portoghesi; esplodeva il tifo dei giovinazzesi, fatto di operai che si aggrappavano alla squadra di hockey per uscire dall'anonimato della provincia operaia e contadina e trovare il giusto riscatto nello sport; fu recuperato uno svantaggio abissale; esplose definitivamente, come campione di livello europeo, Pino Marzella, 19 anni, che segn\u00f2 11 gol; fu prepotentemente confermata la supremazia di gioco dell'A.F.P., a dispetto delle voci maligne venate di razzismo degli avversari italiani; si concluse una stagione irripetibile per lo sport giovinazzese, programmata dal \"professore\" Gianni Massari e conquistata con compattezza da tutta la squadra.\nPer molti anni tra le strade di Giovinazzo i ragazzini improvvisavano piste e giocavano a hockey anzich\u00e9 a calcio. Mostrare in pubblico cimeli come una stecca spezzata, appartenuta a Frasca, o un guanto di Marzella era motivo di vanto.\nAvrebbero potuto restare sulla vetta d'Europa per molti anni ancora. La scuola di Massari aveva dimostrato il suo valore e iniziava a portare notevoli risultati, i campioni esprimevano un gioco di livello mondiale, arrivavano le prime convocazioni in nazionale e per un paio d'anni i giocatori dell'A.F.P. rappresentarono il blocco di base della nazionale italiana. Il meccanismo sembrava perfetto ma non lo era, se il campione pi\u00f9 promettente, Pino Marzella, abbandonava il sogno dilettantistico della provincia meridionale per inseguire un ricco contratto a Reggio nell'Emilia. La stagione 1980-1981 dell'A.F.P. si concluse in modo tutt'altro che deludente: la squadra non era affatto appagata e conquist\u00f2 il terzo posto in campionato e la finale di Coppa dei Campioni. Quando il FC Barcellona scese in pista a Giovinazzo, al pubblico sembrava di rivivere la finale di un anno prima, ma i campioni spagnoli erano nettamente pi\u00f9 forti di Francesco Frasca e compagni e il risultato finale fu 2-6.\nIl declino (1982-1997).\nQuando Pino Marzella lasci\u00f2 Giovinazzo le prime avvisaglie di crisi alle Acciaierie e Ferriere Pugliesi si erano manifestate ormai da diversi anni. Il mancato ammodernamento di impianti obsoleti e una generale crisi nel settore dell'acciaio furono causa del tracollo della societ\u00e0, che chiuse i battenti nel 1982, dopo prolungati scontri fra lavoratori e propriet\u00e0, lasciando senza lavoro pi\u00f9 di mille dipendenti.\nL'A.F.P. risent\u00ec pesantemente della crisi: quasi tutti i giocatori erano dipendenti della ferriera: la perdita del posto di lavoro non era certo una prospettiva rassicurante per poter passare il tempo libero ad allenarsi e giocare competizioni internazionali. Tommaso Colamaria e Pietro Turturro seguirono la strada di Pino Marzella e accettarono le offerte di club del nord (l'Hockey Novara il primo, la Corradini Reggio Emilia il secondo) pur di sfuggire alla crisi dell'A.F.P., Gianni Massari aveva accettato la guida delle squadre nazionali e dedicava ormai molto tempo a curare la guida tecnica delle selezioni azzurre. Poco prima dell'addio di Colamaria e Turturro e del fallimento dell'acciaieria, la squadra aveva raggiunto la finale di Coppa Italia contro il Follonica, che perse regolarmente: 4-4 all'andata, 4-5 al ritorno. La stagione fu chiusa al terzo posto in classifica.\nLa prima stagione dell'A.F.P. senza il sostegno industriale della ferriera fu vissuta fra luci e ombre: a dimostrazione del fatto che la scuola Massari restava estremamente valida, anche i ricambi dei vari Marzella, Beltempo, Caricato, Turturro, Colamaria, riuscivano a ottenere risultati sorprendenti. Nella stagione 1982-1983 la squadra retrocedette in Serie A2 ma riusc\u00ec a andare fino in finale in Coppa CERS, che perse contro il Vercelli e in finale di coppa Italia, ancora contro il Vercelli: 1-6 il risultato per i piemontesi. L'anno successivo risal\u00ec prontamente in Serie A1. Stessa storia nel 1983-1984: finale di Coppa Italia persa 2-3 contro il Monza e retrocessione in Serie A2.\nNel 1985 Francesco Frasca si ritirava dall'hockey giocato mentre altri due giovanissimi campioni esplodevano con prepotenza a Giovinazzo: Francesco Amato e Antonio Frasca, che al loro esordio in prima squadra riportarono l'A.F.P. in Serie A1 a suon di gol, dopo aver vinto l'anno precedente il Campionato Italiano Categoria Juniores. Gianni Massari aveva deciso di lasciare definitivamente Giovinazzo per dedicarsi a tempo pieno alla nazionale e nel 1986, con Pino Marzella e Tommaso Colamaria in squadra, portava l'Italia a conquistare il titolo di campione del mondo a Barcelos, in Portogallo.\nLa guida tecnica della squadra era passata nelle mani di Francesco Frasca, che sperava di poter aprire un nuovo ciclo di vittorie con una squadra costruita intorno ai giovanissimi Antonio, suo fratello minore, e Franco Amato. Il progetto sarebbe fallito a causa della catastrofica situazione economica della societ\u00e0, ormai da anni senza una presenza industriale alle spalle. Disputarono l'ultimo campionato di serie A1 nella stagione 1987/88. Dopodich\u00e9 la dirigenza, messa alle strette da offerte irrinunciabili da parte delle societ\u00e0 settentrionali, cedette nel 1987 Franco Amato all'Hockey Novara e nel 1988 Antonio Frasca all'Hockey Club Monza. I tifosi reagirono con rabbia e la situazione di malumore generale precipit\u00f2: nel 1988 la societ\u00e0 si divise in due: Gruppo Sportivo Hockey Giovinazzo e Hockey Club Giovinazzo.\nIl G.S.H. ha raccolto l'eredit\u00e0 dell'A.F.P. senior. Ha disputato gli ultimi due campionati di Serie A1 nel 1991-1992 e nel 1994-1995. Soprattutto la squadra del 1991-1992 era piuttosto competitiva, con giovani promesse (il portiere Antonio Fiorentino, gli attaccanti Girolamo Lobasso e Federico Fiorentino, all'epoca nel giro della nazionale under-20 con i fratelli Michielon e Alessandro Bertolucci) affiancate a giocatori esperti (Antonio Cannato, Pietro Turturro). Tuttavia non riusc\u00ec a restare in Serie A1 a causa di una sconfitta nei play-out. La societ\u00e0 si sciolse definitivamente nel 1997. L'Hockey Club ha puntato molto sul vivaio, ottenendo numerosi titoli nazionali, fra cui il campionato italiano categoria Juniores nel 1997.\nLa rifondazione (2004).\nL'A.F.P. Giovinazzo Polisportiva \u00e8 stata rifondata nel 2004 per iniziativa di un ristretto gruppo di ex giocatori e dirigenti, animati dall'intenzione comune di riportare l'hockey su pista giovinazzese ai livelli degli anni '80, dopo la diaspora degli anni '90, coincisa con il periodo di crisi nazionale di questo sport, che aveva dato origine a G.S.H. e Hockey Club.\nLa squadra ha ricominciato dal campionato di Serie B. Il responsabile tecnico era Pino Marzella, che al primo tentativo, nella stagione 2004-2005 riusc\u00ec a portare l'A.F.P. in Serie A2 e condusse la squadra Juniores alla vittoria del Campionato Italiano. Nel marzo 2007, con tre giornate di anticipo sulla fine del campionato, l'A.F.P. fu promossa nella massima serie, nella quale fece ritorno dopo 12 anni.\nNel luglio 2008 Domenico Illuzzi, classe 1989, \u00e8 stato il primo atleta dell'A.F.P., dopo oltre vent'anni, a essere convocato in nazionale in occasione dei Campionati Europei di Oviedo, dove ha conquistato la medaglia di bronzo. La convocazione si \u00e8 ripetuta in occasione dei Campionati Europei Under 20 di Hamm-Herringen, dove ha contribuito ancora alla conquista della medaglia di bronzo. \u00c8 stato un importante segnale di fiducia nel futuro del movimento hockeystico giovinazzese, ripetutosi nel luglio 2009 e nel settembre 2010, quando oltre a Domenico Illuzzi anche Antonio D'Agostino \u00e8 stato convocato in nazionale per partecipare ai Campionati Mondiali di Vigo 2009 e ai Campionati Europei di Wuppertal 2010.\nDopo 24 anni, nel marzo 2009, l'A.F.P. conquista di nuovo il diritto a partecipare a una competizione europea, la Coppa CERS, essendosi classificata settima nel campionato di Serie A1. La stagione 2009-2010 vede la squadra giovinazzese classificarsi sesta nella regular season e perdere contro l'Amatori Lodi nei quarti di finale; in Coppa CERS, una sconfitta contro l'Igualada per 0-8 nella partita di ritorno ribalta l'iniziale vantaggio giovinazzese per 4-1 e impedisce l'accesso dell'A.F.P. alle semifinali.\nDal 2012 presidente diventa Pasquale Mario Bacco, medico legale, in rappresentanza della \"Meleam\", societ\u00e0 entrata a far parte del consiglio direttivo. L'esperienza della Meleam come sponsor principale della societ\u00e0 termina appena un anno dopo. Presidente del sodalizio diventa, cos\u00ec, Pino Colasante, mentre l'uomo chiave della societ\u00e0 resta Vito Favuzzi.\nStrutture.\nL'impianto interno dell'AFP Giovinazzo \u00e8 il PalaPansini. Esso \u00e8 il palazzo dello sport di casa della squadra dal 1994. Pu\u00f2 ospitare 2\u00a0550 spettatori.\nPalmar\u00e8s.\nTitoli nazionali.\n1 trofeo\nTitoli internazionali.\n1 trofeo"}
{"id": "742665", "revid": "16758", "url": "https://it.wikipedia.org/wiki?curid=742665", "title": "Coppa dei Campioni (hockey su ghiaccio)", "text": ""}
{"id": "742667", "revid": "767487", "url": "https://it.wikipedia.org/wiki?curid=742667", "title": "Night Ranger", "text": "I Night Ranger sono un gruppo musicale heavy metal americano, formatosi nel 1982 a San Francisco.\nDivennero tra i gruppi pi\u00f9 rappresentativi di un certo heavy metal melodico e commerciale tipico degli anni ottanta, inanellando una serie di album e singoli di successo. Bench\u00e9 il gruppo raggiunse il disco di platino con i dischi seguenti, \u00e8 ampiamente riconosciuto il fatto che il loro primo lavoro \"Dawn Patrol\" (1982), rappresenta una delle pietre miliari del genere. Tuttavia il secondo \"Midnight Madness\" (1983), contenente i classici \"(You Can Still) Rock in America\" e \"Sister Christian\", risulta il disco pi\u00f9 rilevante della loro carriera, le quali vendite superarono il milione di copie. In totale i loro primi cinque album hanno venduto oltre 10 milioni di copie nel mondo.\nStoria.\nIl bassista Jack Blades e il chitarrista Brad Gillis, entrambi provenienti da un'esperienza con un gruppo jazz e funk rock dal nome di Rubicon, registrarono due album con questo, prima di cambiare formazione e nome in Stereo, mutando direzioni musicali. Fu da questo periodo che vennero raggiunti dal batterista Kelly Keagy. Da Stereo il nome mut\u00f2 nuovamente in Ranger, e Brad Gillis venne invitato a entrare nella band di Ozzy Osbourne come turnista a seguito della tragica e improvvisa morte di Randy Rhoads nel 1982. Gillis rimase con Osbourne per circa un anno registrando con l'artista il live album \"Speak of the Devil\". Blades e Keagy nel frattempo cercarono nuovo personale e si rivolsero a Alan Fitzgerald, tastierista dei Montrose e dei Gamma, fino a quando Gillis torn\u00f2 da un tour europeo con Ozzy. Il quartetto quindi si rivolse al chitarrista originario di Sacramento Jeff Watson.\nWatson si era gi\u00e0 costruito una reputazione in precedenza. Iniziando il suo percorso musicale come cameriere cantante, il chitarrista fond\u00f2 il suo primo gruppo June Blitz, che poi si evolse nella Jeff Watson Band, fronteggiata dal cantante Jim Vigir. Con questo gruppo Watson ottenne alcuni successi radiofonici con dei brani prodotti nientemeno che da Ronnie Montrose. Come la Jeff Watson Band crebbe di popolarit\u00e0, venne ingaggiata come supporto a noti gruppi come Heart, Ted Nugent e Sammy Hagar, e arruolarono anche un giovane Eric Martin, pi\u00f9 tardi frontman dei Mr. Big. Comunque, Watson venne addescato dai Night Ranger tramite Alan Fitzgerald, che aveva aiutato il gruppo sul piano della produzione.\nIl gruppo, inizialmente sotto il nome di Ranger, firm\u00f2 per l'affiliata della MCA, la Boardwalk Records, fondata dall'ex boss della Casablanca Records Neil Bogart. Il nuovo nome Night Ranger venne adottato dal gruppo dopo la scoperta di un gruppo country e western che aveva reclamato i diritti sul nome. I Night Ranger ottennero una buona reputazione di live band attorno al circuito. Abilmente gestiti dal promoter Bill Graham, riuscirono a incrementare la loro popolarit\u00e0 suonando da spalla a gruppi come Judas Priest, Doobie Brothers e Santana.\nIl quintetto risult\u00f2 poi un impatto immediato con il debutto discografico intitolato \"Dawn Patrol\", considerato uno dei pi\u00f9 rilevanti album del genere della decade. Questo raggiunse la posizione n. 38 nelle classifiche statunitensi. Suonando come supporto a Sammy Hagar, i Night Ranger iniziarono a dimostrarsi come una delle band hard rock pi\u00f9 promettenti degli Stati Uniti. La Boardwalk venne inglobata dalla MCA Records dopo la morte di Neil Bogart e i Night Ranger si ritrovarono a questo punto sotto pressione affinch\u00e9 componessero nuove hit. Ci\u00f2 nonostante il gruppo riusc\u00ec a conquistare il successo raggiungendo il picco di popolarit\u00e0 con il disco \"Midnight Madness\" del 1983, che conferm\u00f2 il loro potenziale commerciale. Grazie alla hit \"(You Can Still) Rock in America\" e il singolo \"Sister Christian\", il disco raggiunse la 15\u00aa posizione e super\u00f2 il milione di copie.\nIl successivo \"7 Wishes\" nel 1985, non fece che confermare la loro popolarit\u00e0, riuscendo a piazzarsi nella Billboard top 10. Il disco includeva la traccia \"Interstate Love Affair\", originariamente inclusa nella colonna sonora del film \"Teachers\" (1984). In vista del quarto disco \"Big Life\" del 1987 i Night Ranger decisero di cambiare produttore, arruolando Kevin Elson al posto di Pat Glasser, con cui avevano lavorato per i precedenti tre dischi. \"Big Life\" risultava pi\u00f9 sperimentale rispetto ai suoi predecessori, nel quale vennero adottate nuove tecniche come la drum machine e altri effetti.\nPer promuovere l'album venne girato un videoclip della traccia \"The Secret of My Success\", che vedeva delle apparizioni speciali come Vince Neil e Tommy Lee dei M\u00f6tley Cr\u00fce nel ruolo di sassofonisti e il cantante satirico \"Weird Al\" Yankovic nei panni di trombettista. Questo brano venne incluso nella colonna sonora del film omonimo con Michael J. Fox (in italiano \"Il segreto del mio successo\").\nNonostante le produzioni migliorate e la partecipazione di musicisti esterni, fu proprio questo disco che segn\u00f2 il declino del quintetto. Dopo un estenuante tour per il supporto di \"Big Life\", Alan Fitzgerald annunci\u00f2 la sua dipartita (ufficialmente perch\u00e9 stanco del tour). Al suo posto subentrarono i turnisti Alan Pasqua e John Purdell solo in occasione delle sessioni del nuovo disco. Sotto la produzione di Keith Olsen vide la luce il quinto disco, \"Man in Motion\". A seguito delle registrazioni, il gruppo riusc\u00ec a trovare un tastierista fisso, Jesse Bradman, in precedenza membro delle band di Eddie Money e di Aldo Nova. Anche questo disco si rivel\u00f2 fallimentare. I Night Ranger si sciolsero ufficialmente nell'aprile del 1989.\nNuovi progetti.\nLa MCA pubblic\u00f2 prontamente il \"Greatest Hits\" quando vide che Blades aveva ottenuto un certo successo raggiungendo il supergruppo Damn Yankees, nato dall'unione dell'ex-chitarrista degli Styx Tommy Shaw, il chitarrista Ted Nugent, con Michael Cartellone alla batteria. Brad Gillis collabor\u00f2 con il progetto solista di un certo Mike Reeves il quale vedeva nel ruolo di compositore tale Todd Meagher. Gillis compose assieme a Meagher parte di questo materiale, che venne prodotto ai Gilrock Studios dello stesso chitarrista. In questo progetto venne coinvolto anche Danny Chauncey, chitarrista gi\u00e0 attivo con i 38 Special.\nIl nativo di Alameda Mike Reeves aveva incontrato Gillis quando questo lo not\u00f2 suonare a un concerto in un liceo e fu invitato da Gillis a raggiungere il suo progetto parallelo, The Alameda Allstars, dove Mike conobbe Chauncey. La \"Mike Reeves Band\" vedeva nella formazione l'ex bassista di Rick Derringer Tommy Sprayberry, il tastierista Brian Craig e il batterista Ronny Sieff. Nel frattempo, Jeff Watson fond\u00f2 un nuovo gruppo con il bassista David Sikes, gi\u00e0 membro della band di Aldo Nova, Giuffria e Boston, il batterista Billy Carmassi (band di Aldo Nova) e in aggiunta Jesse Bradman alla voce. Quest'ultimo cre\u00f2 inoltre un altro progetto con l'ex bassista dei Wild Horses e Dio Jimmy Bain.\nReunion.\nI Night Ranger risorsero nel tardo 1991 in occasione di alcune date live. Allo stesso tempo, Watson realizz\u00f2 un disco solista dal titolo ironico \"Lone Ranger\", per la Roadrunner Records nel 1992. Ad assisterlo in questa impresa furono rinomati musicisti come lo stesso Gillis, il frontman dei Van Halen Sammy Hagar, l'ex bassista di Ozzy Osbourne Bob Daisley, il veterano ex batterista dei Vanilla Fudge, Cactus e King Kobra Carmine Appice, il batterista dei Journey Steve Smith e il noto chitarrista jazz rock Allan Holdsworth. Dal 1993 Daisley e Appice aiutarono Watson a mettere in piedi il suo nuovo side project, i Mothers Army. Fronteggiati dal talentuoso ex cantante dei Rainbow Joe Lynn Turner, questo nuovo progetto pubblic\u00f2 tre dischi.\nJack Blades rimase in contatto con il suo ex collega nei Damn Yankees Tommy Shaw (Styx), per dare inizio al nuovo progetto Shaw/Blades con cui pubblicarono un disco nel 1995 intitolato \"Hallucinations\". Le parti di batteria vennero suonate dal batterista dei Journey Steve Smith e l'ex Damn Yankees Michael Cartellone. Il nuovo album dei Night Ranger \"Feeding off the Mojo\", pubblicato nel 1995, vedeva la formazione composta dal trio Gillis, Keagy e il bassista Gary Moon. A raggiungere la band in studio e per le conseguenti esibizioni fu l'ex chitarrista della AOR band Airborne David Zaijcek. Il disco includeva inoltre le reinterpretazioni di Peter Frampton \"Do You Feel Like I Do\" e \"Tomorrow Never Knows\" dei Beatles. Jeff Paris (tastierista e songwriter per gruppi come Cinderella e Y&amp;T) contribu\u00ec alla composizione della traccia \"Last Chance\". L'anno seguente il gruppo ricompose la formazione originale per la realizzazione di un nuovo album, \"Neverland\".\nLa riunione della formazione storica avvenne in origine nell'estate del 1996, quando Blades si riun\u00ec con i suoi ex colleghi per un tour in Giappone che provoc\u00f2 una lotta tra alcune label giapponesi per accaparrarsi il contratto col gruppo statunitense. L'accordo venne firmato e Ron Nevison (Kiss, Europe, Damn Yankees, M.S.G.) venne ingaggiato per produrre \"Neverland\". I risorti Night Ranger parteciparono poi a un tour statunitense per supportare il disco, suonando sia alcuni show nel ruolo di headliner, sia alcuni come supporto a gruppi come Reo Speedwagon, Ted Nugent e Joe Walsh. Nel 1997 emerse l'ottavo album \"Seven\", realizzato in Giappone nella primavera del 1998, conferm\u00f2 la loro ottima forma. I Night Ranger torarono in tour negli Stati Uniti durante l'estate del 1999 come parte del \"Rock Never Stops\" tour, assieme ad altri artisti come ted Nugent, Slaughter e Quiet Riot.\nAnni 2000.\nGillis pubblic\u00f2 un altro disco solista intitolato \"Alligator\" nel 2000, mentre i Night Ranger suonarono nuovamente in un tour americano quell'estate. Kelly Keagy appar\u00ec come ospite nel ruolo di corista nel disco solista \"World Stage\" del chitarrista dei Survivor Jim Peterik quello stesso anno. Peterik ritorn\u00f2 il favore a Keagy apparendo nel suo disco solista \"Time Passes\" nel 2001. Tra gli altri volti noti che parteciparono al progetto figuravano gli stessi Gillis, Blades e Moon. Jack Blades intraprese nuove strade nel 2003, lavorando a un album con grandi artisti come il chitarrista Neal Schon e il batterista Deen Castronovo (Journey), Tommy Shaw (Styx) e i suoi colleghi nei Night Ranger Gillis e Watson. Altre collaborazioni in studio provenivano dal figlio Colin Blades, Michael Lardie dei Great White e Warren De Martini dei Ratt. Come emersero delle trattative per il nuovo disco dei Night Ranger, il gruppo concluse l'anno 2003 con tre show Tokyo che verranno poi pubblicati su DVD. Alan Fitzgerald raggiunse i Van Halen nel loro reunion tour, cos\u00ec i Night Ranger introdussero il nuovo tastierista Michael Lardie, gi\u00e0 membro dei Great White, come sostituzione temporanea per le loro date estive. Tra le tracce proposte in questo periodo, il gruppo suon\u00f2 ben due cover dei Damn Yankees e una reinterpretazione del brano \"Once Bitten, Twice Shy\" cover di Ian Hunter dei Mott the Hoople, che era stata gi\u00e0 resa celebre proprio dai Great White di Lardie.\nNel 2004 Gillis diede inizio a una collaborazione con il cantante Peter Marrino, noto per aver fronteggiato i Le Mans e i Cacophony, per dare vita a una tribute band di Ozzy Osbourne chiamata Ozzy Unauthorised. Nel gennaio 2004 Blades partecip\u00f2 a delle sessioni per l'album solista del chitarrista dei B'Z Tak Matsumoto. Questo progetto mut\u00f2 nei TMG, con la collaborazione aggiuntiva del cantante dei Mr. Big Eric Martin e il batterista Brian Tichy (Foreigner, Slash's Snakepit, Pride &amp; Glory). Il primo materiale dei Naight Ranger dopo tanti anni avvenne nel febbraio 2005 con la realizzazione della compilation \"VH1 Classic Metal Mania: Stripped\", dove il gruppo vi partecip\u00f2 con una versione acustica della power ballad \"Sister Christian\". Nel frattempo emersero alcune voci su un nuovo disco del gruppo, mentre Jack Blades si riun\u00ec nuovamente con Tommy Shaw per pubblicare il secondo capitolo del progetto Sahw/Blades dal titolo di \"Influence\". Kelly Geagy annunci\u00f2 la nascita di un nuovo supergruppo verso met\u00e0 2005, i The Mob, i quali erano composti dal noto chitarrista Reb Beach (Alice Cooper, Winger, Alice Cooper, Dokken, Whitesnake), il tastierista Timothy Drury (Whitesnake) e Doug Pinnick (King's X) dietro il micorofono e le 4 corde.\nI Night Ranger ri-registrarono ancora una volta il brano \"Sister Christian\" per una nuova versione della compilation \"VH1 Classic Metal Mania: Stripped Volume 2: The Anthems\", pubblicato nell'ottobre 2005. Il gruppo ri-registr\u00f2 nuovamente tutte le loro maggiori hit per il nuovo album raccolta \"Hits, Acoustic &amp; Rarities\", pubblicato in novembre per la sussidiaria della Universal I-Rock Records. Inclusa nelle tracce era una versione live di \"Don't Tell Me You Love Me\", registrata in Giappone nel 2003. Parallelamente Gillis raggiunse i Vicious Rumors nell'ottobre 2005. I Night Ranger ripresero l'attivit\u00e0 nel 2006 quando venne pubblicato il nono disco \"Hole in the Sun\", per l'etichetta italiana Frontiers Records.\nIl 3 febbraio 2007 Keagy partecip\u00f2 a un supergruppo occasionale nominato Scrap Metal, assieme ai fratelli Matthew e Gunnar Nelson dei Nelson, Mark Slaughter degli Slaughter, Jani Lane dei Warrant e Eric Martin dei Mr. Big, suonando in occasione di un concerto filmato da MTV al Mohegan Sun Hotel &amp; Casino di Uncasville, Connecticut. Verso met\u00e0 aprile annunciarono l'allontanamento di Jeff Watson. Le date statunitensi vennero concluse con Reb Beach in veste di turnista. Successivamente la formazione venne completata dal nuovo chitarrista Joel Hoekstra e il nuovo tastierista Christian Matthew Cullen.\nNel marzo 2011 Eric Levy sostituisce Christian Matthew Cullen alle tastiere. Il nuovo membro prende parte alle lavorazioni del decimo lavoro in studio del gruppo, \"Somewhere in California\". Nel 2012, per celebrare il trentesimo anniversario dal debutto della band, viene pubblicato il live album \"24 Strings &amp; a Drummer\", contenente un'esibizione acustica registrata davanti a un numero selezionato di fan ai TRI Studios di San Rafael, in California.\nIl 10 giugno 2014 viene distribuito l'undicesimo album \"High Road\", disponibile in edizione standard e in formato deluxe con tracce bonus pi\u00f9 un DVD contenente video musicali e filmati dietro le quinte. Quello stesso anno Joel Hoekstra lascia la band per unirsi agli Whitesnake. Il suo posto nei Night Ranger viene preso da Keri Kelli, gi\u00e0 chitarrista per Pretty Boy Floyd, Shameless, Adler's Appetite e Alice Cooper.\nNel 2016 viene pubblicato il concerto commemorativo \"35 Years and a Night in Chicago\" registrato alla House of Blues di Chicago, in cui viene presentato il brano inedito \"Day and Night\", che anticipa l'uscita di un nuovo lavoro in studio. Il 24 marzo 2017 la band pubblica il dodicesimo album \"Don't Let Up\"."}
{"id": "742668", "revid": "287204", "url": "https://it.wikipedia.org/wiki?curid=742668", "title": "Cantone di Nay-Ovest", "text": "Il Cantone di Nay-Ovest era una divisione amministrativa dell'Arrondissement di Pau.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Nay e i comuni di "}
{"id": "742669", "revid": "6024942", "url": "https://it.wikipedia.org/wiki?curid=742669", "title": "Captain Beefheart &amp; His Magic Band", "text": ""}
{"id": "742670", "revid": "287204", "url": "https://it.wikipedia.org/wiki?curid=742670", "title": "Cantone di Orthez", "text": "Il Cantone di Orthez era una divisione amministrativa dell'Arrondissement di Pau.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "742673", "revid": "984922", "url": "https://it.wikipedia.org/wiki?curid=742673", "title": "Cantone di Pau-Centre", "text": "Il Cantone di Pau-Centre era una divisione amministrativa dell'Arrondissement di Pau.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte della citt\u00e0 di Pau."}
{"id": "742676", "revid": "287204", "url": "https://it.wikipedia.org/wiki?curid=742676", "title": "Cantone di Pau-Est", "text": "Il Cantone di Pau-Est era una divisione amministrativa dell'Arrondissement di Pau.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Pau e i comuni di"}
{"id": "742678", "revid": "767487", "url": "https://it.wikipedia.org/wiki?curid=742678", "title": "Cantone di Pau-Nord", "text": "Il Cantone di Pau-Nord era una divisione amministrativa dell'Arrondissement di Pau.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte della citt\u00e0 di Pau."}
{"id": "742680", "revid": "984922", "url": "https://it.wikipedia.org/wiki?curid=742680", "title": "Cantone di Pau-Ovest", "text": "Il Cantone di Pau-Ovest era una divisione amministrativa dell'Arrondissement di Pau.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Pau e i comuni di"}
{"id": "742681", "revid": "6025022", "url": "https://it.wikipedia.org/wiki?curid=742681", "title": "Magic Band", "text": ""}
{"id": "742683", "revid": "287204", "url": "https://it.wikipedia.org/wiki?curid=742683", "title": "Cantone di Pau-Sud", "text": "Il Cantone di Pau-Sud era una divisione amministrativa dell'Arrondissement di Pau.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Pau e i comuni di"}
{"id": "742684", "revid": "2092358", "url": "https://it.wikipedia.org/wiki?curid=742684", "title": "Itelmeni", "text": "Gli itelmeni, conosciuti anche come Kamchadal o Camciadali(auto-designazione: \"itenme'n-itelmen\", letteralmente: \"un abitante della terra bagnata, un essere umano\"), sono un gruppo etnico originario della penisola della Kam\u010datka, in Russia.\nLa lingua itelmena \u00e8 legata alla lingua ciukcia alla lingua coriacca e forma con queste la famiglia delle lingue ciukotko-kamciatke. La grande maggioranza degli itelmeni, per\u00f2, parla il russo. A. P. Volodin ha pubblicato una grammatica della lingua itelmena.\nIl gruppo degli itelmeni vive quasi unicamente di caccia e di pesca. Prima della decimazione, avvenuta ad opera dei cosacchi nel XVIII secolo, vi erano pi\u00f9 di 50.000 Itelmeni nella regione della Kam\u010datka. Nel XIX secolo fiorirono le unioni tra itelmeni e cosacchi, cosicch\u00e9 oggi la maggior parte della comunit\u00e0 itelmena risulta avere origine miste. Nel 1993 furono censiti poche centinaia di persone parlavano l'itelmeno mentre nel censimento del 1989 circa 2.400 persone. Nel 2002 il numero \u00e8 cresciuto fino a 3.180 unit\u00e0.\nCuriosit\u00e0.\nArgomentando sulle correlazioni tra etica, costumi e tradizioni e sul \" principio primo della civilt\u00e0 \" Nietzsche riporta un esempio di curiosi costumi dei Camciadali:\"Presso i popoli primitivi esiste un genere di costumi, la cui meta pare essere il costume in generale: minuziose e in fondo superflue prescrizioni (come per esempio quelle osservate tra i Camciadali, di non raschiare mai col coltello la neve dalle scarpe, di non infilzare mai un carbone con il coltello, di non mettere mai un ferro sul fuoco - e la morte colpir\u00e0 chi contravviene a queste prescrizioni!), che per\u00f2 mantengono continuamente nella coscienza la persistente vicinanza del costume, l'ininterrotta costrizione a praticarlo; e questo per rafforzare il grande principio con cui ha inizio la civilt\u00e0: qualsiasi costume \u00e8 migliore di nessun costume\"."}
{"id": "742685", "revid": "46931", "url": "https://it.wikipedia.org/wiki?curid=742685", "title": "Kamchadal", "text": ""}
{"id": "742686", "revid": "287204", "url": "https://it.wikipedia.org/wiki?curid=742686", "title": "Cantone di Pontacq", "text": "Il Cantone di Pontacq era una divisione amministrativa dell'Arrondissement di Pau.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "742687", "revid": "46931", "url": "https://it.wikipedia.org/wiki?curid=742687", "title": "Itelmen", "text": ""}
{"id": "742689", "revid": "287204", "url": "https://it.wikipedia.org/wiki?curid=742689", "title": "Cantone di Salies-de-B\u00e9arn", "text": "Il Cantone di Salies-de-B\u00e9arn era una divisione amministrativa dell'Arrondissement di Pau.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "742692", "revid": "984922", "url": "https://it.wikipedia.org/wiki?curid=742692", "title": "Cantone di Th\u00e8ze", "text": "Il Cantone di Th\u00e8ze era una divisione amministrativa dell'Arrondissement di Pau.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "742697", "revid": "37401", "url": "https://it.wikipedia.org/wiki?curid=742697", "title": "Manasse (trib\u00f9)", "text": "Manasse \u00e8 una delle dodici trib\u00f9 di Israele, discendente dall'omonimo patriarca.\nLa trib\u00f9 di Manasse fece parte della confederazione del Nord, ed era talmente numerosa che si dovette dividere in due, stanziandosi in parti diverse e distanti della Terra promessa. La trib\u00f9 di Manasse fa parte di quella porzione del popolo ebraico che si allontan\u00f2 da JHWH.\nCol tempo, dal concetto di \"trib\u00f9 perduta\", cio\u00e8 allontanata da Dio, si pass\u00f2 a quello di \"trib\u00f9 scomparsa\", cio\u00e8 dispersa tra gli altri popoli della terra. Nonostante questo, dato il forte senso di comunit\u00e0 che caratterizza il popolo ebraico, si \u00e8 portati a pensare che queste trib\u00f9, sebbene perdute, potessero essere riconosciute e \"ritrovate\", cio\u00e8 riconciliate con Giuda, l'unica trib\u00f9 sopravvissuta.\nBnei Menashe.\nNel 2006 sono stati \"scoperti\" i presunti discendenti della trib\u00f9 di Manasse, gli Bnei Menashe, in India. La trib\u00f9 conta circa 7.000 membri e abita una zona montuosa del nord-est del Mizoram. Il Mizoram \u00e8 uno Stato a prevalenza cristiana, mentre la maggior parte della popolazione del Manipur \u00e8 ind\u00f9. All'inizio del XX secolo, i membri della trib\u00f9 si erano convertiti al cristianesimo.\nNel 2006 i rabbini sefarditi inviati da Israele hanno seguito la conversione dei tribali e li hanno dichiarati \"discendenti di ebrei\". La maggioranza della popolazione non conosce la lingua ebraica, ma i riti che officiano sono stati giudicati analoghi a quelli praticati in Israele.\nDopo 27 secoli son pronti per essere accolti in Eretz Yisrael, nonostante le proteste \u2013 anche a livello diplomatico \u2013 di Nuova Delhi, che ha chiesto ufficialmente al governo israeliano di cessare le attivit\u00e0 di proselitismo sul proprio suolo."}
{"id": "742698", "revid": "6923", "url": "https://it.wikipedia.org/wiki?curid=742698", "title": "Garrigues (comarca)", "text": "Le Garrigues (nome ufficiale in lingua catalana; in spagnolo \"Las Garrigas\") costituiscono una delle 41 comarche della Catalogna, con una popolazione di 19.974 abitanti; il capoluogo \u00e8 Les Borges Blanques.\nAmministrativamente fanno parte della provincia di Lleida, che comprende 13 comarche."}
{"id": "742700", "revid": "32116", "url": "https://it.wikipedia.org/wiki?curid=742700", "title": "Dennis Lawson", "text": ""}
{"id": "742709", "revid": "741067", "url": "https://it.wikipedia.org/wiki?curid=742709", "title": "Mario Pisu", "text": "Biografia.\nEra fratello maggiore di Raffaele, di quindici anni pi\u00f9 anziano. Alto, di bella presenza ed elegante figura, \u00e8 stato attore stimato e quotato dapprima nel teatro e poi nel cinema, settori in cui debutta pressoch\u00e9 contemporaneamente pur non giungendo mai al ruolo di protagonista. Da \"primo attor giovane\" in teatro ad antagonista sullo schermo, Mario Pisu si costruisce una carriera di tutto rispetto recitando in teatro accanto ad attori del calibro di Evi Maltagliati, Andreina Pagnani, Rina Morelli, Paolo Stoppa e Gino Cervi.\nNel 1945 \u00e8 chiamato da Luchino Visconti per recitare, grazie alla dizione limpida, il prologo in \"Antigone\" di Jean Anouilh; viene riconfermato alcuni anni dopo per la prima rappresentazione in Italia di \"Morte di un commesso viaggiatore\" (1951) e, sempre con Visconti, per \"Zio Vanja\" (1955). Anche in campo cinematografico \u00e8 richiesto da registi importanti come Goffredo Alessandrini, Luigi Chiarini, Carmine Gallone, Renato Castellani, Luigi Zampa, Federico Fellini, che gli affida due ruoli rilevanti in \"8\u00bd\" (1963) e \"Giulietta degli spiriti\" (1965).\nIntensa e importante \u00e8 anche l'attivit\u00e0 televisiva, che lo vede prender parte a numerosi sceneggiati fra cui \"Le anime morte\" (1963) diretto da Edmo Fenoglio, che lo dirige anche ne \"I grandi camaleonti\" del 1964, anno in cui partecipa a \"Ultima Boh\u00e8me\" di Silverio Blasi. Successivamente compare nel 1965 in \"Resurrezione\" di Franco Enriquez, nel 1967 ne \"I promessi sposi\" di Sandro Bolchi e in \"Breve gloria di mister Miffin\" di Anton Giulio Majano, finch\u00e9 nel 1968 \u00e8 protagonista ne \"Il Circolo Pickwick\" di Ugo Gregoretti. E interprete inoltre degli episodi \"Lungo viaggio di ritorno\" nel 1962 per la serie \"I drammi marini\", \"Circuito chiuso\" (1969) per la serie \"Nero Wolfe\", \"Uomo avvisato\" (1972) per la serie \"Di fronte alla legge\", oltre a parecchie commedie trasposte sul piccolo schermo.\nDi notevole intensit\u00e0 \u00e8 anche l'attivit\u00e0 nel doppiaggio, dove rappresenta una delle voci pi\u00f9 assidue della seconda generazione, prestando la sua voce calda e modulata ad attori come Gregory Peck, John Wayne, Lee J. Cobb, Robert Mitchum, Walter Pidgeon, Victor Mature e moltissimi altri fra cui anche attori italiani, come Raf Vallone in \"Anna\". \u00c8 inoltre la voce narrante della versione italiana de \"La conquista del West\". Nel 1954 tenta la carta della regia con \"La grande avventura\" (di cui scrive anche il soggetto), con trascurabili risultati.\nMor\u00ec il 17 luglio 1976 all'ospedale di Velletri per un'emorragia cerebrale.\nVita privata.\nSposato con l'attrice Lilli Trucchi, \u00e8 il padre di Silverio, che appare bambino in alcuni suoi film dei primi anni quaranta, e di Renata, nota giornalista e sinologa."}
{"id": "742723", "revid": "6025275", "url": "https://it.wikipedia.org/wiki?curid=742723", "title": "Don Van Vliet", "text": ""}
{"id": "742726", "revid": "98077", "url": "https://it.wikipedia.org/wiki?curid=742726", "title": "Giacomo Properzi", "text": ""}
{"id": "742727", "revid": "1305772", "url": "https://it.wikipedia.org/wiki?curid=742727", "title": "Tampone", "text": ""}
{"id": "742728", "revid": "1782831", "url": "https://it.wikipedia.org/wiki?curid=742728", "title": "Polizia Penitenziaria Maran Calcio a 5", "text": "La Societ\u00e0 Dilettantistica Polizia Penitenziaria Maran \u00e8 stata una societ\u00e0 italiana di Calcio a 5 con sede a Spoleto.\nStoria.\nL'Associazione Sportiva Polizia Penitenziaria nasce nel 1985 come societ\u00e0 ricreativa del Corpo di polizia penitenziaria; inizialmente fondata come squadra di calcio a 11 solo nel 1999 si ha la creazione di una squadra di calcio a 5. Nelle prime stagioni la squadra era composta prevalentemente da agenti, ma l'innesto di alcuni calciatori locali permette in breve tempo di scalare le categorie regionali fino a raggiungere la serie C1. \nNell'estate del 2002 si registra la fusione con un'altra societ\u00e0 cittadina ovvero la \"Bowling Calcio a 5\" che nella stagione 2001-02 aveva disputato il campionato di serie B nazionale, concludendolo per\u00f2 con una retrocessione: nasce cos\u00ec l'A.S. Polizia Penitenziaria Bowling\nLa fusione porta la societ\u00e0 neocostituita a centrare l'obiettivo promozione tramite i play-off. Nel 2005 la societ\u00e0 assume la denominazione A.S.D. Polizia Penitenziaria Maran e al termine della stagione \u00e8 promossa in serie A2 con un ruolino di marcia impressionante fatto di 25 vittorie e 1 pareggio all'ultima giornata in casa della seconda in classifica, centrando la matematica promozione gi\u00e0 a 4 giornate dal termine. Nella stagione 2006/2007 affronta il campionato nazionale di Serie A2, disputando le proprie partite casalinghe al Palazzetto dello Sport \"Don G. Rota\" di Spoleto. Al termine della stagione lo Spoleto raggiunge i playoff di serie A2 (playout di A1) e si contende il posto in A1 con il Reggio Calabria, ma non riesce a conquistare la massima serie. La sorpresa arriva quando lo Spoleto, al termine della stagione stessa, viene ripescato in A1 proprio alle spese del Reggio Calabria, non ammesso al campionato.\nDurante l'estate del 2010 la societ\u00e0 non presenta domanda di iscrizione al campionato di Serie A2, terminando di fatto la propria attivit\u00e0 sportiva."}
{"id": "742729", "revid": "14806", "url": "https://it.wikipedia.org/wiki?curid=742729", "title": "Maran Spoleto", "text": ""}
{"id": "742731", "revid": "1442080", "url": "https://it.wikipedia.org/wiki?curid=742731", "title": "Capitano (sport)", "text": "Il capitano \u00e8 un atleta che, all'interno della squadra, ha una particolare regolamentazione sportiva e non.\nDefinizione.\nRispetto ai suoi compagni di squadra, il capitano deve essere facilmente riconoscibile dall'arbitro nel corso della gara: a tal fine, ha l'obbligo di indossare un simbolo o segno di riconoscimento che lo renda immediatamente individuabile. \u00c8 spesso responsabile del comportamento dell'intero gruppo, mentre il regolamento gli conferisce la facolt\u00e0 di poter discutere con l'arbitro circa le decisioni di quest'ultimo. Ha inoltre la funzione di rappresentare la squadra, anche all'infuori del campo. Gli \u00e8 poi concesso, per esempio in assenza dell'allenatore, richiedere l'interruzione temporanea dell'incontro.\nIn caso di espulsione durante le partite, la sanzione irrogata al capitano pu\u00f2 essere pi\u00f9 lunga in ragione del suo ruolo di responsabile della squadra.\nNegli sport di squadra.\nPer una descrizione dettagliata, si invita a visionare le singole voci e i regolamenti delle relative discipline.\nCalcio.\nNel calcio, il capitano non ha uno \"status\" differente rispetto agli altri calciatori ma ha il compito di presiedere ad ogni sorteggio della partita (calcio d'inizio, tempi supplementari e tiri di rigore). La fascia che ne facilita il riconoscimento va indossata sul braccio sinistro.\nHockey su ghiaccio.\nNell'hockey su ghiaccio, il capitano ha una C stampigliata sulla divisa. Gli eventuali capitani alternativi - per un massimo di due - devono riportare una A sulla tenuta da gioco: anche a loro \u00e8 concessa la possibilit\u00e0 di discutere con l'arbitro.\nCricket.\nNel cricket il capitano si sostituisce, talvolta, all'allenatore decidendo lo schieramento in campo della formazione. \u00c8 inoltre responsabile per la consegna delle liste prima della partita.\nSport individuali.\nAnche discipline individuali, come il ciclismo e il tennis, inquadrano in determinati contesti un capitano. \nCiclismo.\nAll'interno di una squadra, \u00e8 definito \"capitano\" il corridore che punta alla vittoria finale: i compagni di squadra, cosiddetti gregari, compiono le azioni stabilite (scatto, fuga, inseguimento, rallentamento) per aiutarlo a raggiungere l'obiettivo.\nTennis.\nNelle competizioni per nazionali (come la Coppa Davis per uomini e la Federation Cup per donne), ciascuna squadra nomina un capitano. Esso pu\u00f2 rimanere a bordo campo per dare istruzioni tecniche (funzione assimilabile a quella dell'allenatore) o eventualmente scendere in campo per giocare."}
{"id": "742732", "revid": "124831358", "url": "https://it.wikipedia.org/wiki?curid=742732", "title": "Pietro di Cettigne", "text": "Biografia.\nNato nella cittadina montenegrina di Njegu\u0161i, il 1\u00ba aprile 1747, fu tonsurato come monaco e ordinato diacono all'et\u00e0 di soli 12 anni. Nel 1760 accompagn\u00f2 lo zio, il vescovo Basilio, nell'allora Impero russo al fine di fermarsi a studiare in quelle terre, ma quest'ultimo mor\u00ec l'anno successivo costringendo Pietro a tornare nel Montenegro.\nIl giovane diacono divenne pochi anni dopo prete e, successivamente, fu elevato al rango di archimandrita. Fu l'assistente del metropolita Saba nell'amministrazione della diocesi fino alla morte di questi, avvenuta nel 1784, anno nel quale fu eletto metropolita del Montenegro.\nAttraverso questa carica Pietro non solo divent\u00f2 leader spirituale della comunit\u00e0 ortodossa locale ma assurse anche al ruolo di guida secolare (governatore) dei Montenegrini. Per tutta la sua carica si impegn\u00f2 strenuamente per promuovere la pace tra le varie trib\u00f9 slave, combattendo inoltre i nemici esterni del suo popolo.\nDurante un suo nuovo viaggio in Russia (1785), il Montenegro fu attaccato dalle truppe turche e occupato da queste, costringendo Pietro a un rapido ritorno al fine di guidare la guerra di liberazione del proprio popolo. Il 3 ottobre 1796 sconfisse l'esercito turco nella battaglia di Krusi rendendo il proprio paese virtualmente indipendente dall'Impero ottomano.\nNel 1813, sotto la sua guida, l'esercito montenegrino sostenuto dalle marine britannica e russa, si oppose vittoriosamente alle truppe di Napoleone in Dalmazia. Tuttavia il Congresso di Vienna non riconobbe l'indipendenza del Montenegro, costringendo migliaia di montenegrini a rifugiarsi in Serbia e in Russia per sfuggire alla fame e alle rappresaglie politiche.\nNonostante il proprio ruolo politico e religioso, san Pietro continu\u00f2 comunque a vivere come un semplice monaco, passando gran parte della sua giornata in una piccola cella e dedicandosi a pratiche ascetiche. La sua vita era suddivisa tra preghiera, digiuno e politica, tuttavia Pietro trov\u00f2 il tempo per leggere libri in francese, italiano e russo in modo da incrementare la sua conoscenza in dottrina ortodossa e in cultura secolare.\nA livello sociale prepar\u00f2 il Montenegro a diventare uno stato moderno introducendo un sistema efficiente di tasse, scuole e incoraggiando l'iniziativa economica dei privati.\nParticolare significativo della sua politica penale fu il fatto che, secondo le sue autobiografie, nessun criminale fu condannato a morte durante il suo governatorato. Ratific\u00f2 inoltre il primo codice penale montenegrino (\u0417\u0430\u043a\u043e\u043d\u0438\u043a \u041f\u0435\u0442\u0440\u0430 I or Zakonik Petra I).\nSan Pietro, metropolita e governatore di Cettigne e di tutto il Montenegro, mor\u00ec il 31 ottobre 1830. A lui successe il nipote, Pietro II (Njego\u0161).\nLa sua agiografia vuole che nel 1834, nel momento in cui furono aperte le sue reliquie, il suo corpo fosse trovato intatto e profumato di mirra, particolare che acceler\u00f2 la sua canonizzazione."}
{"id": "742733", "revid": "834", "url": "https://it.wikipedia.org/wiki?curid=742733", "title": "Pino Mango", "text": ""}
{"id": "742734", "revid": "767487", "url": "https://it.wikipedia.org/wiki?curid=742734", "title": "Midnight Madness (Night Ranger)", "text": "Midnight Madness \u00e8 il secondo album in studio del gruppo musicale statunitense Night Ranger, pubblicato nell'ottobre 1983 dalla MCA Records.\nTrainato dal successo del singolo \"Sister Christian\", l'album viene premiato con il disco di platino per le vendite negli Stati Uniti."}
{"id": "742737", "revid": "1784938", "url": "https://it.wikipedia.org/wiki?curid=742737", "title": "Maurice Barr\u00e8s", "text": "Inizialmente scrittore decadente e vicino all'estetismo, poi nazionalista con posizioni antisemite accanto a Charles Maurras durante l'affare Dreyfus, prima della Grande guerra contro la Germania, in cui fu interventista, rivide le proprie posizioni considerando gli ebrei francesi, accanto ai tradizionalisti (monarchici, cattolici, conservatori, reazionari), ai socialisti e ai protestanti come una delle quattro grandi \"famiglie spirituali\" della Francia. Mor\u00ec nel 1923 dopo essersi convertito al cattolicesimo.\nFu il padre dello scrittore Philippe Barr\u00e8s, sostenitore della resistenza alla Germania nazista e al regime collaborazionista di Vichy, nelle file della Francia Libera di de Gaulle.\nBiografia.\nMaurice Barr\u00e8s studi\u00f2 al liceo di Nancy. Continu\u00f2 gli studi alla facolt\u00e0 di Diritto di Nancy (il suo certificato d'iscrizione \u00e8 ancora esposto nella sala dei professori della facolt\u00e0).\nLo scrittore.\nAutodefinitosi \"Principe della Giovent\u00f9\", esaltando, nei suoi tre volumi del \"Culto di me\" (1888-1891), l'individualismo, la ricerca delle esperienze e la soddisfazione dei sensi (estetismo, dandismo, libertinismo) nell'ambito del decadentismo, Maurice Barr\u00e8s si spost\u00f2 poco a poco verso il nazionalismo \"repubblicano\" e il tradizionalismo attraverso l'attaccamento alle radici e alla terra natale (\"Les d\u00e9racin\u00e9s\", \"Gli sradicati\", 1897). \u00c8 anche il grande scrittore del revanscismo contro la Germania vincitrice nel 1871 con \"Colette Baudoche\", \"Au service de l'Allemagne\" (\"Al servizio della Germania\"), in cui espresse il sentimento antitedesco provato da molti francesi dopo la sconfitta di Sedan e la perdita dell'Alsazia-Lorena. \nMaurice Barr\u00e8s tratteggi\u00f2 il suo percorso personale nell'opera \"Il 2 novembre in Lorena\". Vi evoca \"la terra e i morti\", \"i grandi cimiteri dove soffia lo spirito\", mette fine all'individualismo forsennato della sua giovinezza, sviluppa l'idea che il nostro \"Io\" \u00e8 solo \"l'effimero prodotto della societ\u00e0\" e giunge alla conclusione che \"la nostra ragione ci obbliga a far seguire i nostri passi a quelli dei nostri predecessori\".\nFu eletto nel 1906 all'Acad\u00e9mie fran\u00e7aise.\nSi sa che am\u00f2, in modo platonico, la poetessa Anna de Noailles e che questo amore gli ispir\u00f2 \"Un giardino sull'Oronte\" (\"Un Jardin sur l'Oronte\").\nBarr\u00e8s viaggi\u00f2 molto, specialmente in Grecia dall'aprile al maggio 1900, un periplo che egli ricorda nel resoconto \"Viaggio a Sparta\" (pubblicato nel 1906), poi fu a lungo e pi\u00f9 volte in Italia dove strinse amicizia con Gabriele D'Annunzio, come lui letterato e politico nazionalista.\nRisal\u00ec il Nilo nel dicembre 1907-gennaio 1908. Di questo viaggio si conoscono solo poche note nei suoi \"Quaderni\". Barr\u00e8s ritorn\u00f2 in Oriente nel maggio-giugno 1914: tra le altre citt\u00e0, fu a Alessandria d'Egitto, Beirut, Damasco, Aleppo e Antiochia. Il resoconto del suo viaggio \"Una Inchiesta nei paesi del Levante\" fu pubblicata solo nel novembre 1923.\nL'impegno politico.\nParallelamente alla sua carriera di scrittore, Barr\u00e8s fu molto attivo anche in politica. Eletto deputato boulangista di Nancy a 27 anni, si diceva anche socialista e nell'emiciclo sedeva all'estrema sinistra. Fond\u00f2 l'effimera rivista nazionalista \"La Cocarde\"; ader\u00ec quindi alla \"Lega dei patrioti\" di Paul D\u00e9roul\u00e8de e fu antidreyfusardo. Quando il giovane L\u00e9on Blum venne a trovarlo sperando di convincerlo a unirsi alla lotta per la riabilitazione di Alfred Dreyfus considerato una spia tedesca, Barr\u00e8s rifiut\u00f2 e anzi scrisse un certo numero di articoli antisemiti, affermando per esempio: \u00ab\"Che Dreyfus abbia tradito, non lo deduco dai fatti ma dalla sua razza\".\u00bb\nVicino a Charles Maurras, che ebbe su di lui un notevole ascendente nonostante fosse pi\u00f9 giovane, Barr\u00e8s rifiut\u00f2 tuttavia di aderire alle idee monarchiche; espresse comunque, fino alla fine, la sua simpatia per l'avventura intellettuale dell'Action fran\u00e7aise. La maggior parte dei pensatori della nuova scuola realista (Jacques Bainville, Henri Vaugeois, L\u00e9on Daudet, Henri Massis, Jacques Maritain, Georges Bernanos, Thierry Maulnier e altri) riconobbero poi il loro debito nei confronti di Barr\u00e8s, che fu l'ispiratore di diverse generazioni di scrittori (tra cui Montherlant, Malraux, Mauriac, Aragon).\nEletto deputato del dipartimento della Senna nel 1906, continu\u00f2 ad esserlo fino alla morte (a quel tempo aderiva al gruppo parlamentare della Federazione repubblicana).\nNel 1908 un intenso duello oratorio parlamentare lo vide opposto a Jean Jaur\u00e8s; Barr\u00e8s contestava la traslazione al Panth\u00e9on delle spoglie di \u00c9mile Zola, sostenuta da Jaur\u00e8s.\nAmico e avversario politico di Jaur\u00e8s e dei pacifisti alla vigilia della Grande Guerra, Barr\u00e8s fu tra i primi a rendere omaggio, il 1\u00ba agosto 1914, al corpo di Jaur\u00e8s stesso, assassinato il giorno prima dal nazionalista Raoul Villain.\nDurante la Grande Guerra Barr\u00e8s fu un attore importante della propaganda di guerra. Esalt\u00f2 i combattimenti in corso e fu soprannominato dai pacifisti \u00abl'usignolo dei massacri\u00bb. Il pacifismo era certamente divenuto un'opinione molto minoritaria, e la lotta contro la Germania pangermanista e imperialista, \u00abla guerra del diritto\u00bb, che permise alla Francia il recupero di Alsazia e Lorena, aveva guadagnato l'adesione anche della maggioranza dei socialisti e degli anarchici. I suoi quaderni mostrano d'altra parte che egli non era impregnato della parola d'ordine ottimista che ostentava nei suoi stessi articoli: evidenziano attacchi di pessimismo e una frequente disillusione, talvolta al limite con il disfattismo.\nRiconsiderando in parte alcuni suoi errori, durante la Grande Guerra Maurice Barr\u00e8s rese anche un vibrante omaggio agli ebrei francesi in \"Le famiglie spirituali della Francia\" dove li affianca ai tradizionalisti, ai protestanti e ai socialisti come uno dei quattro elementi del genio nazionale (opponendosi cos\u00ec a Maurras che ne fece invece \u00abi quattro Stati confederati\u00bb dell'Anti-Francia: ebrei, massoni, stranieri, protestanti). Rese immortale la figura del rabbino Bloch, colpito a morte nel momento in cui tendeva un crocifisso a un soldato morente.\nInsieme ad altri capi nazionalisti e militari come Ferdinand Foch, sostenne l'opportunit\u00e0 di una nuova frontiera pi\u00f9 sicura sulla riva sinistra del Reno, non essendo per loro sufficiente la smilitarizzazione della Renania e l'occupazione militare francese della Ruhr. Il 24 giugno 1920 la Camera dei deputati vot\u00f2 il suo progetto di legge che istituiva una festa nazionale laica dedicata all'eroina nazionale Giovanna d'Arco, nominata patrona di Francia dalla Chiesa\nMor\u00ec, tre anni dopo, colpito da infarto cardiaco a 61 anni nel 1923.\nL'eredit\u00e0.\nMaurice Barr\u00e8s incoraggi\u00f2 gli inizi letterari di Fran\u00e7ois Mauriac e di Louis Aragon, ed ebbe inizialmente buone relazioni con il giovane L\u00e9on Blum. Durante la seconda guerra mondiale, suo figlio, lo scrittore Philippe Barr\u00e8s, dopo aver abbandonato il gruppo fascista del Faisceau, segu\u00ec il fondatore Georges Valois e mise la sua penna al servizio di Charles de Gaulle e della resistenza francese della Francia Libera, mentre l'Action fran\u00e7aise, antitedesca, collabor\u00f2 spesso per convenienza e antisemitismo con l'occupazione germanica e il regime di Vichy. Suo nipote Claude Barr\u00e8s fu un militare e combattente per de Gaulle nella Francia Libera e mor\u00ec poi durante la guerra d'Algeria nel 1959.\nL'importanza di Maurice Barr\u00e8s per un'intera generazione \u00e8 stata ricordata dallo storico Michel Winock nel suo libro \"Il secolo degli Intellettuali\" (Seuil, 1995): la prima parte dell'opera ha come titolo \"Gli anni Barr\u00e8s\", a cui seguono \"Gli anni Gide\" e \"Gli anni Sartre\".\nMaurice Barr\u00e8s e l'occultista Stanislas de Guaita erano amici d'infanzia. Cattolico senza fede, come Maurras, era attirato dall'Asia, e da forme minoritarie o mistiche di Islam come sufismo e lo sciismo. Torn\u00f2 tuttavia alla fede cattolica durante i suoi ultimi anni e intraprese sull\"'\u00c9cho de Paris\" una campagna per la restaurazione delle chiese di Francia, fortemente degradatesi dopo la legge di separazione tra Stato e Chiese del 1905.\nIl \"processo\" a Maurice Barr\u00e8s.\nNella primavera 1921 i dadaisti organizzarono il processo a Maurice Barr\u00e8s, accusato di \"attentato alla sicurezza dello spirito\". Questa manifestazione, che port\u00f2 alla simbolica condanna di Barr\u00e8s a vent'anni di lavori forzati, coincise con lo scioglimento del movimento dadaista, i cui fondatori (Tristan Tzara per primo) rifiutavano ogni forma di giustizia, compresa quella organizzata da Dada."}
{"id": "742741", "revid": "1305772", "url": "https://it.wikipedia.org/wiki?curid=742741", "title": "Rinnegati", "text": ""}
{"id": "742744", "revid": "81195", "url": "https://it.wikipedia.org/wiki?curid=742744", "title": "Immunoglobulina", "text": ""}
{"id": "742745", "revid": "1543377", "url": "https://it.wikipedia.org/wiki?curid=742745", "title": "Heinrich von Treitschke", "text": "Origini.\nHeinrich von Treitschke proveniva da una famiglia di funzionari ed ufficiali sassoni ed era di fede evangelica. Il padre era il tenente generale Eduard Heinrich von Treitschke, lo zio il giurista Georg Carl Treitschke ed il generale sassone Heinrich Leo von Treitschke era suo cugino. \nBiografia.\nFormazione ed insegnamento.\nStudi\u00f2 storia ed economia nazionale all'Universit\u00e0 di Bonn (ove nel semestre 1851/52 entr\u00f2 nella \"Bonner Burschenschaft Frankonia\", una corporazione studentesca che praticava la \"mensur\", a quella di Lipsia, a quella di Tubinga ed a quella di Friburgo in Brisgovia. Dopo il conseguimento del Dottorato in diritto ed il diploma di abilitazione all'insegnamento (tesi dell'abilitazione: \"La Scienza sociale. Una ricerca critica\") nel 1858, divenne, nel 1863 divenne professore straordinario di Scienze dello Stato presso l'Universit\u00e0 di Friburgo in Brisgovia. Nel 1866 subentr\u00f2 come professore ordinario nella cattedra di Storia e Politica presso l'Universit\u00e0 di Kiel e nel 1867 presso quella di Heidelberg. Nel 1873 venne chiamato a sostituire Leopold von Ranke nella cattedra da questi fino al momento tenuta presso la Universit\u00e0 Friedrich-Wilhelms di Berlino.\nAttivit\u00e0 in Prussia.\nDal 1858 Treitschke fu redattore della rivista \"Preu\u00dfische Jahrb\u00fccher\". In tale veste tenne inizialmente un atteggiamento liberale, fino ad essere cofondatore, dopo la creazione dell'Impero tedesco, del Partito Nazionale-Liberale e sostenne le idee prussiane dello Stato e il cancelliere Otto von Bismarck.\nCos\u00ec egli vide come nemici soprattutto i socialdemocratici e gli ebrei tedeschi, ma anche i fautori liberali della parlamentarizzazione del regno cos\u00ec come i rappresentanti del cosiddetto Movimento del libero pensiero (\"Freigeist\").\nEgli venne successivamente cacciato dalla redazione dello \"Preu\u00dfischen Jahrb\u00fccher\". Il suo pluriennale collaboratore Hans Delbr\u00fcck, che dopo la morte di Treitschke gli subentr\u00f2 nella cattedra, prosegu\u00ec la direzione dello \"Jahrb\u00fccher\".\nNel 1886 Treitschke divenne storiografo ufficiale dello stato prussiano, ma rinunci\u00f2 alla sua obiettivit\u00e0 nella letteratura storica, perseguendo, nel suo lavoro di storico, scopi politici. La sua opera principale, i cinque volumi della \"Deutsche Geschichte im 19. Jahrhundert\" (La storia tedesca nel XIX secolo, scritta tra il 1879 e il 1894), si chiude con la Rivoluzione del 1848, legittima la politica prussiana e la sua posizione emergente. Parimenti egli cerca di delegittimare la esistenza delle singole monarchie della Germania meridionale, particolarmente quella della Baviera, mentre stima la sovranit\u00e0 come risultato della politica francese. Treitschke a questo riguardo prese solo vaga conoscenza delle riforme di Montgelas, quando questi sottoline\u00f2 questa carenza. La sua opera storica si oppone all'ostilit\u00e0 franco-tedesca.\nTreitschke esercit\u00f2 una grande influenza su quelle generazioni di studenti del tempo, che nella fase finale dell'Impero tedesco e persino ancora al tempo della Repubblica di Weimar, formarono il governo e l'amministrazione della Germania. Il duro d'orecchi Treitschke, che teneva le sue lezioni con voce marziale, godeva della pi\u00f9 grande ammirazione, specialmente presso le Corporazioni studentesche e le sue lezioni erano spesso affollate oltre misura.\nLa teoria di Treitschke.\nTreitschke \u00e8 considerato l'anticipatore del culto della potenza germanica che poi vedr\u00e0 le sue conseguenze con Adolf Hitler.\nEgli parte da posizioni antilluministe e antiliberali: gli stati hanno una loro concreta individualit\u00e0, non sono strutture artificiali, sono fini e non mezzi; hanno una missione da compiere. Il fine di uno Stato pu\u00f2 entrare in conflitto con quello di un altro Stato; nel corso degli eventi vi \u00e8 perci\u00f2 sempre un clima di guerra latente: questo \u00e8 un fatto positivo.\nSarebbe un male se ci fosse una pace perpetua, poich\u00e9 sintomo di debolezza e di egoismo; la guerra \u00e8 un atto generoso che permette d'instillare nella popolazione un sentimento di appartenenza ad un'unica comunit\u00e0. La guerra dispone l'umanit\u00e0 al sacrificio e perci\u00f2 la libera dell'egoismo (non si pu\u00f2 badare solo al proprio orticello).\nL'eroe di von Treitschke \u00e8 Bismarck, che attraverso il suo operato politico-militare ha creato qualcosa di concreto. Si pu\u00f2 creare qualcosa solo con l'uso della forza, dalla ragione nascono solo astrazioni, non cose concrete. Una di queste astrazioni \u00e8 il sentimento di nazionalit\u00e0, ma essa nulla pu\u00f2 se non c'\u00e8 uno stato che le d\u00e0 concretezza.\nVon Treitschke non \u00e8 avversario della societ\u00e0 borghese, fissa, per\u00f2, dei paletti: vuole che la borghesia si occupi esclusivamente di economia, non interferendo con gli affari dello Stato. La borghesia afferisce alla societ\u00e0 civile, ma la supremazia deve aver sede nella societ\u00e0 politica. La societ\u00e0 civile pu\u00f2 portare avanti i suoi affari se non interferisce con gli interessi della nazione.\nLa finanza internazionale ha a cuore il proprio tornaconto personale, non l'interesse nazionale.\nIl governo della cosa pubblica dev'essere compito della classe aristocratica in quanto storicamente portata a questo ruolo; fin dall'infanzia l'aristocratico \u00e8 preparato a ricoprire il ruolo in questione. Alla superiorit\u00e0 dell'aristocrazia sulla borghesia corrisponde quella del contadino sull'operaio: il contadino \u00e8 legato ai valori della sua terra, l'operaio \u00e8, invece, facile preda della corruzione. \u00c8 superiore ci\u00f2 che \u00e8 autoctono: non certo l'operaio o il borghese, che si distaccano, per ruolo, dalla propria terra e dalle proprie tradizioni.\nVon Treitschke sostiene il primato della volont\u00e0 rispetto all'intelletto: \u00e8 pi\u00f9 importante credere che ragionare, \u00e8 pi\u00f9 importante la concretezza che l'astrazione.\nIn questo autore emergono forti elementi antisemiti, gli ebrei non appartengono alla societ\u00e0 tedesca (questo sentimento non nasce, perci\u00f2, con Hitler): \u00ab...dovunque \u00e8 lordura giudaica che insozza la nostra vita, il germano ha il dovere di allontanarsi\u00bb.\nLa democrazia, le uguali condizioni portano all'invidia verso chi ce l'ha fatta: ci\u00f2 porterebbe allo sgretolamento della societ\u00e0; dobbiamo accontentarci del posto che ci ha assegnato la natura."}
{"id": "742750", "revid": "1086375", "url": "https://it.wikipedia.org/wiki?curid=742750", "title": "P\u00e9ter Erd\u0151", "text": "Biografia.\nMinistero sacerdotale.\nStudia teologia presso il seminario arcivescovile a Esztergom e presso il seminario maggiore della capitale Budapest, ricevendo poi l'ordinazione sacerdotale dal vescovo, poi cardinale, L\u00e1szl\u00f3 L\u00e9kai il 18 giugno 1975.\nMinistero episcopale e cardinalato.\nIl 5 novembre 1999 viene nominato vescovo ausiliare di Sz\u00e9kesfeh\u00e9rv\u00e1r e titolare di Puppi; riceve la consacrazione episcopale da papa Giovanni Paolo II (co-consacranti il cardinale Giovanni Battista Re e il vescovo Marcello Zago) il 6 gennaio 2000 nella basilica di San Pietro in Vaticano.\nIn seguito alle dimissioni per raggiunti limiti d'et\u00e0 del cardinale L\u00e1szl\u00f3 Paskai, il 7 dicembre 2002 viene nominato arcivescovo di Esztergom-Budapest e, in pari tempo, primate d'Ungheria; prende possesso della cattedra diocesana l'11 gennaio successivo.\nNel concistoro del 21 ottobre 2003 \u00e8 creato e pubblicato cardinale del titolo di Santa Balbina; prende possesso del suo titolo il 9 marzo 2004. Fino al 20 novembre 2010 \u00e8 stato il pi\u00f9 giovane cardinale vivente, in quella data ha ceduto il posto a Reinhard Marx, di quindici mesi pi\u00f9 giovane.\nDal 2005 al 2015 \u00e8 presidente della Conferenza episcopale ungherese. Dal 2006 al 2016 \u00e8 presidente del Consiglio delle conferenze dei vescovi d'Europa.\nIl 14 ottobre 2013 \u00e8 nominato relatore generale della III Assemblea generale straordinaria del Sinodo dei vescovi.\n\u00c8 inoltre membro della Congregazione per l'educazione cattolica, della Congregazione per il culto divino e la disciplina dei sacramenti, del Pontificio consiglio per i testi legislativi e del Supremo tribunale della Segnatura apostolica.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "742752", "revid": "339392", "url": "https://it.wikipedia.org/wiki?curid=742752", "title": "L'innamorato della Signora Maigret", "text": ""}
{"id": "742754", "revid": "767487", "url": "https://it.wikipedia.org/wiki?curid=742754", "title": "Nell", "text": "Nell \u00e8 un film del 1994 diretto da Michael Apted, basato su \"Idioglossia\" di Mark Handley.\nIl film \u00e8 ispirato a eventi realmente accaduti.\nTrama.\nCarolina del Nord. In una casetta isolata nel bosco, una donna, Violet Kellty, muore per un ictus e il dottor Jerome \"Jerry\" Lovell, il medico della citt\u00e0, trova nascosta tra le travi della casa, la figlia della donna, Nell, che ha sempre vissuto isolata nel bosco e perci\u00f2 lontana dal mondo civile; la madre era il suo unico contatto, dalla quale, a causa della sua grave paralisi facciale, ha imparato un linguaggio disarticolato e infantile. Il primo impatto con la giovane non \u00e8 dei migliori poich\u00e9 Nell, non appena Jerry le si avvicina, si innervosisce e grida. Il dottore decide cos\u00ec di indagare su quella ragazza di cui nessuno in paese era a conoscenza. Con l'aiuto del suo amico, lo sceriffo Todd Peterson, Jerry scopre che Nell \u00e8 stata concepita in seguito ad uno stupro.\nJerry chiede aiuto alla dottoressa Paula Olsen, esperta per bambini autistici, e al dottor Alexander \"Hal\" Paley con l'intento di aiutare la ragazza; questi sono intenti a voler internare Nell in un ospedale psichiatrico a scopo di studio e il giudice acconsente ma Jerry, grazie al suo avvocato Don Fontana, riesce ad impedirlo e ad ottenere tre mesi di permesso per aiutare Nell all'integrazione. Perci\u00f2 Paula e Jerry si stabilizzano in una casa galleggiante e mettono telecamere nella cabina di Nell per osservare il suo comportamento: infatti i due riescono ben presto ad acquistare la fiducia di Nell e ad impararne il linguaggio che non \u00e8 altro che la lingua ma con parole incomplete (versi e sillabe) e la ragazza \u00e8 ancora traumatizzata per aver assistito alla morte della sua sorella gemella omozigote, deceduta anni prima a causa di una caduta mentre stavano giocando e il suo cadavere, ora ridotto ad uno scheletro in stato di decomposizione, \u00e8 seppellito nel bosco. Anche Jerry e Paula, nonostante il loro iniziale rapporto conflittuale, iniziano ad andare d'accordo grazie a Nell che riesce a farli sempre riappacificare.\nIntanto la presenza di Nell nel bosco inizia a diventare nota tanto da attirare l'attenzione dei giornalisti; infatti uno di questi, Mike Ibarra, scatta una foto a Nell facendola spaventare ma Jerry lo allontana furiosamente. A questo punto, Paula ritiene che Nell debba essere rinchiusa in un ospedale per stare pi\u00f9 al sicuro mentre Jerry ormai considera che la ragazza se la pu\u00f2 cavare da sola nel bosco. Per farle conoscere un po' di mondo, decidono cos\u00ec di portarla in citt\u00e0; qui, Nell fa amicizia con Mary, la moglie depressa di Todd ma incontra anche alcuni ragazzi in una sala biliardo che la ridicolizzano mentre la ragazza non capisce nulla di ci\u00f2 che in realt\u00e0 fanno i ragazzi. Jerry arriva e la porta via ma la stampa, a bordo di un aereo, raggiunge il bosco. A questo punto, Jerry acconsente di portarla in un ospedale ma l\u00ec, la ragazza deperisce, e cos\u00ec lui la porta via in un hotel e l\u00ec, Paula e Jerry si dichiarano il loro amore.\nI tre mesi sono ormai giunti al termine e inizia il processo. La corte ritiene che la ragazza sia chiusa in un istituto in quanto affetta dalla sindrome di Asperger ma Jerry interviene con forza a difendere la sua libert\u00e0 e cos\u00ec la ragazza \u00e8 libera di tornare a vivere nel bosco.\nCinque anni dopo, Jerry e Paula, ora sposati e genitori della piccola Ruthie, visitano Nell nella sua casa per festeggiare il suo compleanno e l\u00ec la ragazza festeggia in compagnia e lega anche con la bambina, iniziando anche a parlare bene, segno di aver finalmente imparato a parlare e a legare con gli altri."}
{"id": "742755", "revid": "729019", "url": "https://it.wikipedia.org/wiki?curid=742755", "title": "Battaglia delle Falkland", "text": "La battaglia delle Isole Falkland fu uno scontro navale della prima guerra mondiale, fra unit\u00e0 della Royal Navy britannica e della kaiserliche Marine tedesca l'8 dicembre 1914. I britannici, scossi dalla disfatta alla battaglia di Coronel, impiegarono massicce forze per distruggere la flotta di incrociatori tedeschi. La vittoria britannica si rivel\u00f2 decisiva per le sorti della guerra nell'area del sud Atlantico.\nAntefatti.\nFresco del successo della battaglia di Coronel, al largo della costa del Cile, nella quale le superiori forze tedesche avevano affondato tra l'altro la nave ammiraglia \"Good Hope\", l\"Ostasiengeschwader\" tedesco (\u00abSquadra dell'Estremo Oriente\u00bb) agli ordini dell'ammiraglio Maximilian von Spee, il cui bersaglio primario erano navi mercantili e trasporto truppe nell'Atlantico meridionale, fece rotta verso Port Stanley nelle isole Falkland. Obiettivo dell'incursione erano la stazione radio britannica e il deposito di carbone.\nAll'insaputa di Spee, una squadra britannica comprendente due veloci e moderni incrociatori da battaglia, l'HMS \"Invincible\" e l'HMS \"Inflexible\", si stavano in quel momento rifornendo di carbone a Port Stanley. Erano stati inviati dall'ammiraglio John Arbuthnot Fisher, primo lord del mare, per vendicare la sconfitta di Coronel, e il viceammiraglio Frederick Doveton Sturdee era stato nominato da Fisher comandante in capo del Sud Atlantico e del Sud Pacifico anche per allontanarlo dal teatro europeo, a causa dei dissidi di vecchia data tra i due.\nLa squadra britannica aveva attraversato l'Atlantico a soli 10 nodi, nonostante la possibilit\u00e0 di viaggiare ad andature notevolmente pi\u00f9 alte, per evitare un pesante consumo di carbone che avrebbe costretto a rifornimenti aggiuntivi, e, nonostante le cautele da parte dell'Ammiragliato, la notizia dell'arrivo della squadra era arrivata alle isole del Capo Verde prima di Sturdee, ma non aveva raggiunto von Spee.\nLa SMS \"Scharnhorst\" e la SMS \"Gneisenau\" di Spee erano dotate di cannoni da 8.2 pollici (210 mm).\nGli incrociatori da battaglia britannici montavano invece otto cannoni da 12 pollici (305 mm) ciascuno; inoltre con i 25,5 nodi di velocit\u00e0 massima erogati dai loro moderni motori a turbine, superavano gli incrociatori corazzati tedeschi dotati di motori a triplice espansione di almeno un paio di nodi. Le navi britanniche erano sensibilmente pi\u00f9 potenti ed erano accompagnate a Port Stanley da altri cinque incrociatori, al comando del vice ammiraglio Doveton Sturdee: gli incrociatori corazzati HMS \"Carnarvon\", HMS \"Cornwall\" e HMS \"Kent\" e gli incrociatori leggeri HMS \"Bristol\" e HMS \"Glasgow\".\nUna fonte di informazioni sui movimenti della squadra tedesca venne da un allevatore di Fitzroy, nel sud dell'isola di East Falkland, che avvist\u00f2 le navi tedesche e, con la collaborazione della moglie Muriel Felton e delle cameriere collocate sulle colline, ne rifer\u00ec rotta e consistenza a Port Stanley per telefono.\nLa battaglia.\nSpee inizi\u00f2 il suo attacco l'8 dicembre 1914, con l'obiettivo di rifornirsi successivamente di carburante pi\u00f9 a nord, nell'estuario del R\u00edo de la Plata.\nPur essendo consapevole della presenza di navi nella zona, ipotizz\u00f2 erroneamente che appartenessero alla Marina imperiale giapponese.\nGli incrociatori di Spee \"Gneisenau\" e \"N\u00fcrnberg\" si avvicinarono per primi a Port Stanley, dove furono sorpresi sia dal fuoco della vecchia corazzata HMS \"Canopus\", rimasta a Port Stanley come piattaforma d'artiglieria e utilizzata come fortezza improvvisata, sia dalla vista della ben riconoscibile alberatura a tripode delle centrali di direzione tiro degli incrociatori da battaglia. Il \"Kent\", che stava gi\u00e0 uscendo dal porto, ricevette l'ordine di inseguirli.\nSuperato in potenza di fuoco e con l'equipaggio gi\u00e0 esausto per le precedenti battaglie, Spee credette che la sconfitta fosse inevitabile cosicch\u00e9, mancando l'opportunit\u00e0 di cogliere di sorpresa il nemico mentre era ancora in porto, diede ordine di fuggire verso il mare aperto.\nAlle 10:00 tutte le navi britanniche avevano incominciato l'inseguimento. Comprendendo che non poteva sfuggire ai veloci incrociatori da battaglia inglesi, Spee decise, poco dopo le 13:20, di accettare il combattimento con i suoi incrociatori corazzati, per permettere agli incrociatori leggeri di sfuggire. Nonostante un successo iniziale del \"Scharnhorst\" e del \"Gneisenau\" nel colpire l\"Invincible\" (comandato da Edward Bingham) e quindi nel riprendere una fuga affrettata, gli incrociatori da battaglia inglesi si portarono alla distanza estrema di fuoco circa quaranta minuti pi\u00f9 tardi. L\"Invincible\" e l\"Inflexible\" ingaggiarono il \"Scharnhorst\" ed il \"Gneisenau\", tralasciando gli incrociatori \"Leipzig\" e \"N\u00fcrnberg\".\nQuattro incrociatori tedeschi furono affondati.\nLa nave ammiraglia di Spee, lo \"Scharnhorst\", fu la prima ad affondare dopo essere stata gravemente danneggiata dai colpi dell\"Invincible\" e dell\"Inflexible\": col\u00f2 a picco alle 16:17 con tutto l'equipaggio.\nTocc\u00f2 quindi al \"Gneisenau\", che affond\u00f2 alle 18:02.\nIl \"N\u00fcrnberg\" affond\u00f2 alle 19:27, dopo un lungo inseguimento da parte dell'incrociatore leggero \"Kent\".\nI restanti due incrociatori leggeri \"Glasgow\" e \"Cornwall\" inseguirono il \"Leipzig\", affondandolo alle 21:23 poco pi\u00f9 di 80 miglia a sud-est delle Falklands.\nDurante la battaglia 10 marinai britannici furono uccisi e 19 rimasero feriti, mentre nessuna nave inglese venne danneggiata gravemente. Sull'altro fronte 1.871 marinai tedeschi rimasero uccisi nel combattimento, incluso l'ammiraglio Spee ed i suoi due figli, mentre 215 sopravvissuti furono salvati e presi prigionieri sulle navi inglesi, 5 provenienti dal \"N\u00fcrnberg\", 18 dal \"Leipzig\" e la restante parte dal \"Gneisenau\"; nessuno dei 765 ufficiali e marinai del \"Scharnhorst\" sopravvisse.\nL'unica nave tedesca sfuggita fu l'incrociatore leggero SMS \"Dresden\" che, dopo aver vagato in mare aperto per altri tre mesi, fin\u00ec con l'arrendersi al largo delle Isole di Juan Fern\u00e1ndez il 14 marzo 1915: l'equipaggio, dopo aver evacuato la nave, la affond\u00f2 facendo esplodere il magazzino principale delle munizioni.\nCome conseguenza della battaglia, i raid commerciali tedeschi in alto mare da parte di navi da guerra regolari della Kaiserliche Marine cessarono. La Germania mise in servizio diverse navi mercantili armate come corsare fino alla fine della guerra (vedi per esempio Felix von Luckner); questi predoni solitari non utilizzarono il principio della \"flotta in essere\" di von Spee.\nEsempi di \"wireless intelligence\".\nLo storico militare John Keegan, parlando della battaglia nel suo libro \"Intelligence in War\", usa le Battaglie di Coronel e delle Isole Falkland come esempio per illustrare l'effetto della \"wireless intelligence\" (l'uso del radiotelegrafo per inviare informazioni militari) sul risultato delle battaglie: la posizione delle navi poteva essere comunicata in tutto il mondo senza che dovessero pi\u00f9 affidarsi alla sola ricerca visuale.\nE, in effetti, la decisione di Von Spee di dirigersi verso Port Stanley era stata in parte dovuta proprio all'obiettivo di catturare il suo centro di comunicazioni."}
{"id": "742756", "revid": "124123", "url": "https://it.wikipedia.org/wiki?curid=742756", "title": "Leonard Trelawny Hobhouse", "text": "\u00c8 stato il primo professore di sociologia in una universit\u00e0 britannica.\nPensiero.\nFu un fervente sostenitore delle posizioni del Partito Laburista e molto vicino alle idee di John Stuart Mill. \nPer Hobhouse vi sono due concezioni dello Stato: quella Hegeliana (metafisica: lo Stato \u00e8 un fine, \u00e8 il supremo compimento dell'umana realizzazione) e quella democratica (lo Stato \u00e8 un mezzo, \u00e8 destinato alla subordinazione in una comunit\u00e0 mondiale).\nLo Stato hegeliano \u00e8 lo stato del privilegio, nella visione liberaldemocratica lo Stato \u00e8 al servizio dell'individuo.\nCon il progresso storico si supera la diarchia governanti-governati e si arriver\u00e0 all'autogoverno: per Hobhouse la storia sta procedendo in questa direzione (Hobhouse non pone questo discorso come utopia ma crede che avr\u00e0 uno sviluppo razionale).\nCompito dello Stato \u00e8 imporre una soluzione razionale, non \u00e8 uno Stato che si limita a fare il \u201cguardiano notturno\u201d ma deve intervenire per assecondare la libert\u00e0 individuale.\nL'esempio che fa Hobhouse \u00e8 quello della contrattazione in ambito lavorativo: non deve avvenire per forza tra individui, ma anche con l'autorit\u00e0 garante dello Stato. Allo stesso modo lo Stato deve garantire l'istruzione pubblica.\nLa libert\u00e0 non \u00e8 qualcosa di preordinato ma pu\u00f2 anche essere un fatto compromissorio: deve essere un qualcosa che viene tutti i giorni dal basso.\nLo Stato deve promuovere lo sforzo individuale, pu\u00f2 e deve guidare l'autorealizzazione dell'individuo. Lo Stato non si deve dimenticare di nessuno, chi non ce la fa deve essere aiutato dallo Stato.\nCon Hobhouse si parla per la prima volta di socialismo liberale: una tendenza che non vede contrasto tra liberalismo e socialismo e che si contrappone al socialismo illiberale, quello marxista, dedito alla pianificazione che non lascia all'individuo alcuno spazio di iniziativa privata.\nSecondo Hobhouse, Mill sarebbe il padre del socialismo liberale che non prevede una pianificazione ma invece una societ\u00e0 dei talenti: la democrazia, che fa s\u00ec che si possa partire tutti dallo stesso punto.\nPer le sue ricerche sullo sviluppo mentale nelle differenti forme dell\u2019evoluzione umana \u00e8 riconosciuto tra i fondatori della psicologia comparata (\"Mind in evolution\", 1901) e della psicologia animale \u00e8 comparata. Interessatosi sin da giovane allo studio del comportamento animale, si dedic\u00f2 personalmente allo studio dell'apprendimento in diverse specie di mammiferi e pubblic\u00f2 articoli di divulgazione scientifica. Convinto sostenitore della teoria evoluzionistica, ne propose l'applicazione di alcuni principi in ambito sociologico, politico e morale [\"Fondamenti di psicologia evoluzionistica\", Angelo Tartarini, Liguori editore)."}
{"id": "742757", "revid": "247222", "url": "https://it.wikipedia.org/wiki?curid=742757", "title": "IIHF Continental Cup", "text": "La IIHF Continental Cup (nota anche come Continental Cup o raramente in italiano come Coppa Continentale) \u00e8 una competizione europea annuale di hockey su ghiaccio per club istituita nel 1997.\nStoria.\nLa Continental Cup fu ideata quando la European Hockey League sostitu\u00ec la Coppa dei Campioni: vi prendevano parte infatti le squadre vincitrici dei campionati che non avevano rappresentanti in EHL. Una coppa parallela a quella dei campioni ma di importanza secondaria, la Federation Cup, era gi\u00e0 nata nel 1994, tuttavia se ne disputarono solo due edizioni.\nTra il 1998 ed il 2000, la vincitrice della Continental Cup sfidava la squadra vincitrice della EHL nella Supercoppa IIHF. Su tre edizioni della Supercoppa solo una, quella del 1999, fu conquistata dalla squadra proveniente dalla Continental Cup, l'Ambr\u00ec-Piotta.\nFino al 2007-08 vi prendevano parte le squadre vincitrici dei campionati che non partecipavano alla IIHF European Champions Cup (erede della EHL) a cui si aggiungevano le squadre scelte dalle federazioni dei migliori sei campionati, che sostituiscono i campioni.\nNell'edizione 2008-2009, dato lo svolgimento in contemporanea della nascita della Champions Hockey League, vi hanno preso parte le vincitrici dei campionati europei, eccetto quelle dei sette pi\u00f9 importanti (Svezia, Repubblica Ceca, Slovacchia, Russia, Germania, Svizzera e Finlandia). La formula \u00e8 stata ripetuta anche nella stagione successiva.\nFormato.\nDal 1997 al 2002.\nDalla prima stagione alla stagione 2001-2002 la competizione si articolava su tre turni preliminari pi\u00f9 il girone finale. Al primo turno le squadre erano suddivise in 5 o 6 gironi ciascuno da 3 o 4 squadre, sulla base del ranking, Le prime classificate passavano al secondo turno, dove trovavano le squadre di fascia superiore; il turno era suddiviso in 6 gironi da 4 squadre, con le prime classificate che si qualificavano ai tre gironi di semifinale. In semifinale entravano le squadre col ranking maggiore, e le tre vincitrici si qualificavano alla Super Final, dove si aggiungeva la squadra ospitante il girone.\nDal 2002 al 2004.\nNel 2002-2003 la formula cambi\u00f2. Rimase la struttura a tre turni preliminari, ma al primo turno c'erano cinque gironi da quattro squadre, al secondo turno quattro gironi da quattro squadre, al terzo tre gironi da quattro squadre. Anche la Super Final cambi\u00f2 struttura: non pi\u00f9 quattro, ma otto squadre (le tre vincitrici del terzo turno, due squadre organizzatrici e tre qualificate di diritto) e non un gironcino di sola andata ma la disputa di quarti di finale, semifinali e finale.\nSostanziali modifiche intervennero nella edizione successiva, limitatamente al terzo turno e alla Super Final. I gironi di semifinale divennero due; la Super Final fu invece a sei squadre (le due provenienti dal terzo turno, l'organizzatrice e tre squadre qualificate di diritto), che vennero suddivise in due gironcini da tre, con le prime classificate a sfidarsi per il titolo, le seconde per il terzo posto e le terze per il quinto.\nDal 2004 al 2008.\nDalla stagione 2004-2005 alla stagione 2006-2007, diminuito il numero delle squadre partecipanti, la formula cambi\u00f2 nuovamente: due gironi al primo turno (si qualificavano al turno successivo le prime classificate), tre gironi al secondo turno (si qualificavano al turno successivo le prime classificate), ed un girone di semifinale, la vincitrice del quale raggiungeva le tre squadre qualificate di diritto in Super Final.\nNel 2007-2008 ci fu un solo cambiamento: il primo turno preliminare vide la disputa di un solo girone, con le prime due classificate qualificate al secondo turno.\nDal 2008 al 2014.\nDalla stagione 2008-2009 e fino al 2014 le modalit\u00e0 cambiarono nuovamente: un girone di qualificazione a quattro squadre (con la prima classificata a superare il turno), seguito da due gironi di secondo turno (con le due squadre prime classificate a superare il turno) e due gironi di terzo turno. Le squadre qualificate di diritto al girone finale erano due (la detentrice del trofeo e la societ\u00e0 ospitante) e due le qualificate.\nDal 2014 al 2019.\nDal 2014, con la rinascita della CHL la Continental Cup \u00e8 diventata la seconda manifestazione per club europea. Oltre alla mancata partecipazione alla Continental Cup di alcuni importanti club che avevano preso parte alle edizioni precedenti, vari\u00f2 anche la formula: non vi furono pi\u00f9 squadre qualificate di diritto al girone finale, ed ebbero accesso alla Super Final le prime due classificate dei gironi finali (anzich\u00e9 soltanto la prima classificata, come avveniva negli anni precedenti). Il numero di partecipanti scese dunque a 17. Per la sede della finale invece, la scelta veniva fatta tra le quattro citt\u00e0 qualificatesi alla SuperFinal.\nDal 2019.\nA partire dall'edizione 2019-2020 venne aumentato a 20 il numero di partecipanti, con l'organizzazione di due gironi al primo turno, invece di uno, che qualificano al secondo turno una squadra ciascuno. Rimasero invariati i turni successivi, con due gironi al secondo turno (una squadra qualificata ciascuno) e due gironi di semifinale (con due squadre ciascuno qualificate alla SuperFinal). La scelta della sede del girone di finale viene effettuata tra le 4 squadre qualificate.\nA causa della pandemia di COVID-19 del 2020 in Europa, l'edizione 2020-2021 venne dapprima cambiata nella formula, per accorciarne la durata su tre turni invece dei canonici quattro, e successivamente definitivamente cancellata per le difficolt\u00e0 organizzative.\nTrofeo.\nAlla squadra vincitrice viene assegnato un vassoio d'argento con la dicitura sul bordo superiore e la dicitura su quello inferiore. L'interno \u00e8 decorato con la mappa dell'Europa e vi \u00e8 impresso un cerchio dalla forma di puck in rilievo, con la scritta sempre d'argento ma su sfondo bianco."}
{"id": "742759", "revid": "16758", "url": "https://it.wikipedia.org/wiki?curid=742759", "title": "Coppa Continentale (hockey su ghiaccio)", "text": ""}
{"id": "742760", "revid": "2180194", "url": "https://it.wikipedia.org/wiki?curid=742760", "title": "Thomas Hill Green", "text": "Inoltre fu un politico radicale e un riformatore temperato e un membro nella corrente britannica dell'idealismo.\nCome tutti gli idealisti britannici, fu influenzato dalla metafisica di Hegel.\nBiografia.\nGreen nacque a Birkin, nello Yorkshire, in Inghilterra, dove suo padre fu un rettore. Da parte paterna fu discendente di Oliver Cromwell. La sua educazione e la sua istruzione furono condotte dentro le mura domestiche fino all'et\u00e0 di 14 anni, quando entr\u00f2 alla rugby school.\nTerminati gli studi, inizi\u00f2 la carriera universitaria, prima come assistente e poi dal 1878 fino alla sua morte, come docente. Le sue opere maggiormente significative, come \"Prolegomeni all'etica\" e \"Lectures on the Principles of Political Obligation\", furono pubblicate solo dopo la sua morte, ma Green diede di esse una anticipazione grazie a una lunga introduzione al \"Trattato della natura umana\" di David Hume, svolto per conto dell'universit\u00e0, nella quale esamin\u00f2 esaustivamente la filosofia inglese.\nMor\u00ec avvelenato il 15 marzo 1882, all'et\u00e0 di 45 anni.\nTeoria.\nCoscienza assoluta.\nL'Empirismo di David Hume e l'evoluzionismo derivato da Herbert Spencer erano gi\u00e0 correnti affermate dopo la seconda met\u00e0 dell'Ottocento; Green rappresent\u00f2, fondamentalmente la reazione filosofica a queste due dottrine.\nSostenne l'impossibilit\u00e0 di definizione della coscienza in un insieme di idee e di percezioni oltre alla difficolt\u00e0 di riconoscere le connessioni di queste ultime. Affinch\u00e9 il soggetto riconosca le idee \u00e8 necessario che sia fuori delle idee stesse, ma per esserlo dovrebbe trattarsi di un soggetto universale, unico, eterno. Ma dato che la natura \u00e8 in continuo mutamento, occorre una coscienza unificante e saldante i vari mutamenti. Questa \"Coscienza assoluta\", secondo Green, non doveva risultare incompatibile con l'origine naturale dei processi neurocelebrali, dei tessuti e delle funzioni vitali. Anzi, solo il concetto di \"Coscienza assoluta\" giustificava e garantiva il progresso dell'umanit\u00e0.\nLa morale.\nTutto questo, secondo Green, valeva anche per la vita morale. Il perfezionamento dell'uomo era indirizzato verso traguardi intermedi gi\u00e0 presenti nella \"Coscienza assoluta\". Ma la \"Coscienza assoluta\" \u00e8 quel Dio al quale l'uomo tende inevitabilmente.\nIl perfezionamento individuale e il soddisfacimento dei bisogni vengono sospinti, universalmente e razionalmente, dalla vita morale.\nDa qui nasce il bene inteso come attivit\u00e0 spirituale, a cui gli uomini tendono grazie alla libera cooperazione sociale imperniata nella volont\u00e0 armoniosa.\nSi interess\u00f2 alla dignit\u00e0 dell'individuo che per\u00f2 va visto in relazione con gli altri membri della societ\u00e0; il fine dell'uomo \u00e8 di perfezionarsi individualmente ma cos\u00ec facendo perfezioner\u00e0 la societ\u00e0 che a sua volta lo perfezioner\u00e0 ulteriormente.\nLa morale di Green \u00e8 pragmatica e pu\u00f2 realizzarsi in un sistema politico liberaldemocratico. Green evidenzia una differenza tra diritto e morale: il diritto \u00e8 coercibile, la morale no.\nIl diritto per Green non pu\u00f2 andare contro la nostra morale, questa convinzione porta alla formulazione della liceit\u00e0 dell'obiezione di coscienza.\nLo stato e le istituzioni.\nSecondo Green, lo Stato non dovrebbe inventare diritti nuovi, ma garantire quelli esistenti, l'intervento dello Stato dovrebbe essere meramente negativo: solo contro ci\u00f2 che impedisce la libert\u00e0 di fare qualcosa.\nCi sono dei casi in cui, per\u00f2, lo Stato ha il dovere di intervenire: quando limita la libert\u00e0 dell'imprenditore a tutela dell'individuo.\nScopo delle istituzioni deve essere quello di portare l'individuo ad una vita pi\u00f9 libera: lo Stato, almeno in alcuni frangenti, non \u00e8 pi\u00f9 uno Stato che lascia fare ma uno Stato che interviene.\nIl liberalismo di Green \u00e8 un liberalismo progressista che per\u00f2 non tiene conto solo dell'elemento individualista: vuole conciliare libert\u00e0 individuale ed emancipazione collettiva.\nInfluenza di Green.\nL'insegnamento di Green fu, direttamente o indirettamente, la maggiore influenza filosofica in Inghilterra durante gli ultimi due decenni dell'Ottocento.\nIl suo esempio di vita civica e politica ispir\u00f2 i suoi successori e illumin\u00f2 le universit\u00e0 e gli intellettuali maggiormente a contatto con il popolo. Green fu ricordato da molti politici \"New Liberal\", come ad esempio Herbert Samuel."}
{"id": "742763", "revid": "2049984", "url": "https://it.wikipedia.org/wiki?curid=742763", "title": "Musei nazionali italiani", "text": "I musei nazionali italiani, chiamati anche istituti museali statali o musei statali, sono enti pubblici istituiti con apposita Legge dello Stato approvata dal Parlamento italiano e gestiti dal Ministero della cultura (MiC), attraverso la Direzione generale Musei e le Direzioni regionali Musei operanti sul territorio. I musei, gallerie ed aree archeologiche nelle tre regioni a statuto speciale di Sicilia, Trentino-Alto Adige e Valle d'Aosta sono invece gestiti autonomamente.\nNell'articolo 101 Codice dei beni culturali e del paesaggio i musei sono descritti fra i luoghi della cultura, come \u00abstruttura permanente che acquisisce, cataloga, conserva, ordina ed espone beni culturali per finalit\u00e0 di educazione e di studio\u00bb. \u00c8 da notare che, nello stesso articolo 101 del Codice, sono annoverati fra i luoghi della cultura anche le aree e i parchi archeologici e i complessi monumentali, istituti che pure possono avere valenza museale e che, nel caso degli istituti statali, sono destinati alla pubblica fruizione ed espletano un servizio pubblico, secondo le modalit\u00e0 stabilite dall\u2019art. 102 del Codice. \nNell'art. 43 del Decreto del Presidente del Consiglio dei Ministri 2 dicembre 2019, n. 169 \u00abI musei, i parchi archeologici, le aree archeologiche e gli altri luoghi della cultura di appartenenza statale sono istituzioni permanenti, senza scopo di lucro, al servizio della societ\u00e0 e del suo sviluppo. Sono aperti al pubblico e compiono ricerche che riguardano le testimonianze materiali e immateriali dell'umanit\u00e0 e del suo ambiente; le acquisiscono, le conservano, le comunicano e le espongono a fini di studio, educazione e diletto, promuovendone la conoscenza presso il pubblico e la comunit\u00e0 scientifica\u00bb.\nInformazioni sui musei statali italiani, con i recapiti, gli orari di apertura e le modalit\u00e0 di accesso, sono disponibili tramite i motori di ricerca del Ministero e della Direzione generale Musei.\nAccesso ai musei statali.\nI musei statali sono generalmente aperti tutti i giorni dell'anno, esclusi (di solito) il 1\u00ba gennaio, il 25 dicembre ed altri giorni eventualmente stabiliti dal singolo istituto museale. I giorni e gli orari di apertura sono comunicati dai singoli musei attraverso i canali di informazione ufficiale. \nLa visita ai luoghi della cultura statali pu\u00f2 essere libera o a pagamento ed \u00e8 regolata dal Decreto ministeriale 11 dicembre 1997, n. 507 e successive modifiche.\nNel caso dell'ingresso a pagamento, alcune categorie di visitatori possono avere diritto a un biglietto gratuito o ridotto.\nBiglietto gratuito.\nBiglietto gratuito tramite esibizione di un documento.\nHanno diritto al biglietto gratuito direttamente presso le biglietterie delle sedi espositive, tramite esibizione di un documento attestante una delle seguenti condizioni:\nIngresso gratuito mediante tessera individuale.\nPossono avere l'ingresso gratuito mediante rilascio di tessera individuale, di durata annuale con fotografia richiesta alla Direzione Generale Musei per ragioni di studio e di ricerca ovvero per particolari e motivate esigenze:\nIn merito alle categorie beneficiarie dell\u2019ingresso gratuito e in relazione alla documentazione da esibire per usufruire delle agevolazioni previste dalla normativa, nel 2020 la Direzione generale Musei ha pubblicato alcune indicazioni sulle principali e pi\u00f9 frequenti richieste di chiarimento sul \u201cLibero ingresso e ingresso gratuito\u201d.\nIngresso gratuito a musei, aree e parchi archeologici gestiti dallo Stato per cittadini italiani residenti all'estero (AIRE) per gli anni 2021, 2022, 2023, dietro presentazione di un documento d'identit\u00e0 attestante la residenza all'estero\nIngresso gratuito in caso di iniziative culturali.\nL'ingresso \u00e8 gratuito anche in occasione di manifestazioni ed iniziative culturali, come ad esempio la \"Domenica al museo\" (prima domenica di ogni mese) oppure pu\u00f2 essere incentivato a condizioni particolarmente vantaggiose (1 euro) in occasioni particolari, come le aperture straordinarie serali delle Giornate Europee del Patrimonio.\nIngresso agevolato.\nIn virt\u00f9 del Decreto ministeriale 9 gennaio 2019, n. 13, i cittadini dell'Unione europea dai 18 ai 25 anni hanno diritto all'ingresso agevolato, con biglietto di ingresso al costo di 2,00 euro. Le medesime agevolazioni si applicano ai cittadini di Paesi non comunitari \"a condizione di reciprocit\u00e0\".\nI musei statali situati nelle regioni a statuto speciale possono avere regole parzialmente differenti sul diritto all'accesso gratuito o ridotto.\nOrganizzazione.\nNel 2014, il regolamento del Ministero dei beni e delle attivit\u00e0 culturali e del turismo definito con il Decreto del Presidente del Consiglio dei Ministri 29 agosto 2014, n. 171 ha avviato una riforma nell\u2019organizzazione e nell\u2019amministrazione dei musei statali che oggi, attraverso successive modifiche fino al Decreto del Presidente del Consiglio dei Ministri 2 dicembre 2019, n. 169 e del Decreto ministeriale 28 gennaio 2020, n. 22, individua un sistema coordinato dalla Direzione generale Musei e composto da 40 istituti museali dotati di autonomia speciale, e da 18 Direzioni regionali Musei operanti sul territorio, cui fanno rifierimento tutti gli altri musei.\nLa normativa di riferimento.\nOrganizzazione e funzionamento dei musei.\nL\u201911 dicembre 2014 entra in vigore il Decreto del Presidente del Consiglio dei Ministri 29 agosto 2014, n. 171 Nuovo regolamento di organizzazione del Ministero dei beni e delle attivit\u00e0 culturali e del turismo, degli uffici della diretta collaborazione del Ministro e dell'Organismo indipendente di valutazione della performance, a norma dell'articolo 16, comma 4, del decreto-legge 24 aprile 2014, n. 66, convertito, con modificazioni, dalla legge 23 giugno 2014, n. 89.\nIl 10 marzo 2015 viene pubblicato il Decreto ministeriale 23 dicembre 2014, Organizzazione e funzionamento dei musei statali.\nIl 19 dicembre 2015 viene pubblicato il Decreto Ministeriale 14 ottobre 2015, Modifiche al Decreto 23 dicembre 2014 \u201cOrganizzazione e funzionamento dei musei statali\u201d.\nL'11 marzo 2016 viene pubblicato il Decreto ministeriale 23 gennaio 2016, n. 43, Modifiche al decreto 23 dicembre 2014, recante Organizzazione e funzionamento dei musei statali\".\nIl 26 marzo 2016 entra in vigore il Decreto ministeriale 23 gennaio 2016, n. 44, Riorganizzazione del Ministero dei beni e delle attivit\u00e0 culturali e del turismo ai sensi dell'articolo 1, comma 327, della legge 28 dicembre 2015, n. 208.\nIl 9 aprile 2016 viene registrato il Decreto Ministeriale 9 aprile 2016 n. 198, Disposizioni in materia di aree e parchi archeologici e istituti e luoghi della cultura di rilevante interesse nazionale ai sensi dell\u2019articolo 6 del Decreto ministeriale 23 gennaio 2016.\nIl 10 marzo 2017 viene pubblicato il Decreto Ministeriale 12 gennaio 2017, Adeguamento delle soprintendenze speciali agli standard internazionali in materia di musei e luoghi della cultura.\nIl 22 marzo 2018 entra in vigore il Decreto del Presidente del Consiglio dei Ministri 1 dicembre 2017, n. 238, Regolamento recante modifiche al decreto del Presidente del Consiglio dei ministri 29 agosto 2014, n. 171, concernente il regolamento di organizzazione del Ministero dei beni e delle attivit\u00e0 culturali e del turismo, degli uffici della diretta collaborazione del Ministro e dell'Organismo indipendente di valutazione della performance, in attuazione dell'articolo 22, comma 7-quinquies, del decreto-legge 24 aprile 2017, n. 50, convertito, con modificazioni, dalla legge 21 giugno 2017, n. 96.\nIl 26 marzo 2018 viene pubblicato il Decreto ministeriale 7 febbraio 2018, n. 88\",\" Modifiche al decreto 23 dicembre 2014, recante \u00abOrganizzazione e funzionamento dei musei statali\u00bb.\nIl 22 agosto 2019 entra in vigore il Decreto del Presidente del Consiglio dei Ministri 19 giugno 2019, n. 76, Regolamento di organizzazione del Ministero per i beni e le attivit\u00e0 culturali, degli uffici di diretta collaborazione del Ministro e dell'Organismo indipendente di valutazione della performance.\nIl 5 febbraio 2020 entra in vigore il Decreto del Presidente del Consiglio dei Ministri 2 dicembre 2019, n. 169, Regolamento di organizzazione del Ministero per i beni e le attivit\u00e0 culturali e per il turismo, degli uffici di diretta collaborazione del Ministro e dell'Organismo indipendente di valutazione della performance.\nIl 28 gennaio 2020 viene registrato il Decreto ministeriale 28 gennaio 2020, n. 22, Modifiche al decreto ministeriale 23 dicembre 2014, recante \u00abOrganizzazione e funzionamento dei musei statali e altre disposizioni in materia di istituti dotati di autonomia speciale.\nAltra normativa di riferimento.\nIl 21 settembre 2015 entra in vigore il Decreto Legge 20 settembre 2015, n. 146, Misure urgenti per la fruizione del patrimonio storico e artistico della Nazione.\nIl 21 ottobre 2016 viene pubblicato il Decreto Ministeriale 30 giugno 2016, n. 330, Criteri per l\u2019apertura al pubblico, la vigilanza e la sicurezza dei musei e dei luoghi della cultura statali.\nIl 4 aprile 2018 viene pubblicato il Decreto ministeriale 21 febbraio 2018, n. 113, Adozione dei livelli minimi uniformi di qualit\u00e0 per i musei e i luoghi della cultura di appartenenza pubblica e attivazione del Sistema museale nazionale.\nIl 28 febbraio 2019 entra in vigore il Decreto ministeriale 9 gennaio 2019, n. 13, Regolamento di modifica al decreto 11 dicembre 1997, n. 507, recante norme per l'istituzione del biglietto di ingresso ai monumenti, musei, gallerie, scavi di antichit\u00e0, parchi e giardini monumentali.\nMusei statali dotati di autonomia speciale.\nI primi 20 istituti dotati di autonomia speciale si individuano nel Decreto del Presidente del Consiglio dei Ministri 29 agosto 2014, n. 171, in vigore dall'11 dicembre 2014. A questi, se ne aggiungono ulteriori 10 con il Decreto ministeriale 23 gennaio 2016, n. 43 Seguono quindi altri accorpamenti e modifiche determinati dal Decreto del Presidente del Consiglio dei Ministri 19 giugno 2019, n. 76, in vigore dal 22 agosto 2019. Nell'articolo 33 del Decreto del Presidente del Consiglio dei Ministri 2 dicembre 2019, n. 169, gli istituti museali dotati di autonomia speciale sono 40, fra \u201cmusei, parchi archeologici e altri luoghi della cultura di rilevante interesse nazionale\". Con il Decreto ministeriale 23 novembre 2021, n. 471 sono divenuti 44. Di questi, 11 sono uffici di livello dirigenziale generale e 33 sono uffici di livello dirigenziale non generale. \nI musei con autonomia speciale sono dotati di autonomia scientifica, finanziaria, contabile ed organizzativa e sono costituiti dai seguenti organi: il Direttore, il Consiglio di amministrazione, il Comitato scientifico e il Collegio dei revisori dei conti. Gli organi apicali garantiscono lo svolgimento della missione del museo, verificano l\u2019economicit\u00e0, l\u2019efficienza e l\u2019efficacia delle attivit\u00e0 e controllano la qualit\u00e0 scientifica dell\u2019offerta culturale e delle pratiche di conservazione, fruizione e valorizzazione dei beni in consegna al museo. La composizione degli organi collegiali \u00e8 determinata nel rispetto dell\u2019equilibrio tra i generi.\nIn questo quadro, \u00e8 stato notato che particolare evidenza, negli anni recenti, ha avuto il tema della \"leadership,\" basata sulla figura del Direttore del museo, \"fino al punto che, in Italia, un\u2019ampia parte della popolazione e un numero sorprendentemente ampio di operatori del sistema della comunicazione ne conoscono i nomi, circostanza unica in Europa e, se si esclude forse la Russia, nel mondo\u201d.\nGli istituti dotati di autonomia speciale dipendono funzionalmente dalla Direzione generale Musei. L'elenco dei musei, parchi archeologici e altri istituti dotati di autonomia speciale e degli istituti museali ad essi afferenti \u00e8 pubblicato nel Decreto ministeriale 23 novembre 2021, n. 471.\nMusei fondazione.\nSono tre le fondazioni museali alle quali si applicano analoghe normative a quelle dei musei statali dotati di autonomia speciale:\nDirezioni regionali Musei.\nLe Direzioni regionali Musei traggono origine dai Poli museali regionali, istituiti in base al Decreto del Presidente del Consiglio dei Ministri 29 agosto 2014, n. 171, in vigore dall'11 dicembre 2014, per la gestione di musei, istituti e aree archeologiche che in precedenza erano competenza di altri uffici. I Poli museali vengono sostituiti dalle Direzioni territoriali delle reti museali, istituite dal Decreto del Presidente del Consiglio dei Ministri 19 giugno 2019, n. 76, in vigore dal 22 agosto 2019, le quali a loro volta sono confluite nelle Direzioni regionali musei, istituite dal Decreto del Presidente del Consiglio dei Ministri 2 dicembre 2019, n. 169, in vigore dal 5 febbraio 2020.\nLe Direzioni regionali Musei sono un'articolazione periferica della Direzione generale musei, con il compito di assicurare sul territorio di competenza \"l\u2019espletamento del servizio pubblico di fruizione e di valorizzazione degli Istituti e dei luoghi della cultura in consegna allo Stato o allo Stato comunque affidati in gestione\". Nell'espletare tali funzioni la Direzione definisce le strategie e gli obiettivi comuni di valorizzazione, promuove l'integrazione dei percorsi culturali di fruizione e, in raccordo con il Segretario regionale, dei conseguenti itinerari turistico-culturali. Nel 2016 tale modello \u00e8 stato recepito anche dalla Regione Siciliana.\nRientra ed \u00e8 parte importante del suo mandato anche la promozione del cosiddetto \"art bonus\", ovvero un modello di defiscalizzazione in favore delle opere d'arte introdotto dalla riforma Franceschini del 2014. \nLe Direzioni regionali Musei sono 17, una per regione (eccetto le regioni a statuto autonomo Sicilia, Valle d'Aosta e Trentino-Alto Adige), cui si aggiunge la Direzione Musei statali della citt\u00e0 di Roma, istituita dal Decreto del Presidente del Consiglio dei Ministri 2 dicembre 2019, n. 169\nDirezione regionale Musei Abruzzo.\nHa il compito di gestire direttamente i seguenti istituti a carattere museale:\nDirezione regionale Musei Basilicata.\nHa il compito di gestire direttamente i seguenti istituti a carattere museale:\nDirezione regionale Musei Calabria.\nHa il compito di gestire direttamente i seguenti istituti a carattere museale:\nDirezione regionale Musei Campania.\nHa il compito di gestire direttamente i seguenti istituti a carattere museale:\nDirezione regionale Musei Emilia-Romagna.\nHa il compito di gestire direttamente i seguenti istituti a carattere museale:\nDirezione regionale Musei Friuli-Venezia Giulia.\nHa il compito di gestire direttamente i seguenti istituti a carattere museale:\nDirezione regionale Musei Lazio.\nHa il compito di gestire direttamente i seguenti istituti a carattere museale:\nDirezione Musei statali della citt\u00e0 di Roma.\nNel territorio del comune di Roma le funzioni della Direzione regionale Musei sono svolte dalla Direzione Musei statali della citt\u00e0 di Roma, cui sono affidati i seguenti siti:\nDirezione regionale Musei Liguria.\nHa il compito di gestire direttamente i seguenti istituti a carattere museale:\nDirezione regionale Musei Lombardia.\nHa il compito di gestire direttamente i seguenti istituti a carattere museale:\nDirezione regionale Musei Marche.\nHa il compito di gestire direttamente i seguenti istituti a carattere museale:\nDirezione regionale Musei Molise.\nHa il compito di gestire direttamente i seguenti istituti a carattere museale:\nDirezione regionale Musei Piemonte.\nHa il compito di gestire direttamente i seguenti istituti a carattere museale:\nDirezione regionale Musei Puglia.\nHa il compito di gestire direttamente i seguenti istituti a carattere museale:\nDirezione regionale Musei Sardegna.\nHa il compito di gestire direttamente i seguenti istituti a carattere museale:\nDirezione regionale Musei Toscana.\nHa il compito di gestire direttamente i seguenti istituti a carattere museale:\nDirezione regionale Musei Umbria.\nHa il compito di gestire direttamente i seguenti istituti a carattere museale:\nDirezione regionale Musei Veneto.\nHa il compito di gestire direttamente i seguenti istituti a carattere museale, oltre al mausoleo di Cesare Battisti a Trento in Trentino e al monumento alla Vittoria a Bolzano in Alto Adige:\nMusei delle regioni a statuto speciale.\nNelle tre regioni a statuto speciale Sicilia, Valle d'Aosta e Trentino-Alto Adige, il sistema museale non dipende dal Ministero per i beni e le attivit\u00e0 culturali, ma \u00e8 ad autonomia speciale.\nSicilia.\nNel 1977 le competenze dei beni culturali statali furono trasferite dallo Stato alla Regione Siciliana. Contestualmente il Museo archeologico nazionale di Palermo, il Museo archeologico nazionale di Siracusa e il Museo nazionale di Trapani divennero musei \"regionali\".\nLa regione gestisce i propri beni culturali attraverso il Dipartimento dei beni culturali e dell'identit\u00e0 siciliana. Nel 2016 la Sicilia ha recepito con legge regionale il modello dei poli museali regionali previsto dal DPCM 29 agosto 2014, n. 171. L'organizzazione \u00e8 stata riformata con D.P.R.S. 27 giugno 2019, n. 12, con 14 parchi archeologici, dotati di autonomia.\nValle d'Aosta.\nIn Valle d'Aosta sono gestiti dal Dipartimento soprintendenza per i beni e le attivit\u00e0 culturali della Regione.\nTrentino-Alto Adige.\nIn Trentino-Alto Adige dipendono direttamente dalle due province autonome.\nProvincia autonoma di Bolzano.\nNella Provincia autonoma di Bolzano sono gestiti attraverso l'Azienda musei provinciali.\nProvincia autonoma di Trento.\nNella Provincia autonoma di Trento sono gestiti attraverso la Soprintendenza per i beni culturali della Provincia.\nStoria dei musei archeologici nazionali in Italia.\nUna prima tipologia di musei nazionali italiani \u00e8 rappresentata dalle collezioni archeologiche, gestite dalla \"Direzione generale per le antichit\u00e0\" del Ministero per i beni e le attivit\u00e0 culturali. Nel 1861, all'indomani dell'Unit\u00e0 d'Italia i musei archeologici nazionali italiani erano solo otto: i tre di Roma (Museo nazionale romano, Museo nazionale preistorico, Museo nazionale etrusco) e quelli di Napoli, Firenze, Cagliari, Taranto e Parma.\nNel 1866 fu istituito il Museo archeologico nazionale di Palermo e nel 1878 vi fu la nascita del Museo archeologico nazionale di Siracusa. Il XIX secolo si concluse quindi con l'esistenza di dieci musei archeologici nazionali in Italia.\nNel 1908 il museo archeologico di Ancona divenne Museo archeologico nazionale delle Marche e nel 1911 fu inaugurato il Museo archeologico nazionale di Matera. Il numero dei musei archeologici nazionali arriv\u00f2 cos\u00ec a dodici e tale situazione rimase invariata sino al secondo dopoguerra.\nDal secondo dopoguerra ci fu un'esplosione di nuove aperture, fino ad arrivare alla situazione attuale, in cui i musei nazionali archeologici sono diffusi in tutte le regioni italiane, escluse tre regioni a statuto speciale.\nNel 2014 sono stati istituiti i \"poli museali regionali\". Con la riorganizzazione del ministero del dicembre 2019 altri sette musei sono diventati autonomi, mentre i poli museali sono stati trasformati in Direzioni regionali Musei."}
{"id": "742765", "revid": "36426", "url": "https://it.wikipedia.org/wiki?curid=742765", "title": "Obizzo II", "text": ""}
{"id": "742766", "revid": "767487", "url": "https://it.wikipedia.org/wiki?curid=742766", "title": "RoboCop 3", "text": "RoboCop 3 \u00e8 un film del 1993 diretto da Fred Dekker, sequel di \"RoboCop 2\" (1990) di Irvin Kershner e terzo e ultimo capitolo della saga avviata da Paul Verhoeven con \"RoboCop\" (1987).\nTrama.\nDetroit, Michigan. Dopo molti problemi finanziari, la OCP va in bancarotta e viene rilevata dalla Kanemitsu Superprodotti, una multinazionale giapponese; assieme alla OCP, la Kanemitsu acquista tutti i suoi beni, compresa la citt\u00e0 di Detroit, le forze di polizia e Robocop. La societ\u00e0 giapponese decide di investire sulla costruzione di \"Delta City\", una nuova metropoli ultratecnologica da costruire sulla vecchia Detroit, ormai fatiscente; per questo motivo, la Kanemitsu assolda un gruppo di mercenari, comandati dallo spietato comandante Paul McTaggett, con il compito di sfollare la citt\u00e0. I mercenari cacciano con la violenza la gente dalle proprie case per poter incominciare a demolire la citt\u00e0, lasciando spazio per i cantieri di Delta City.\nPer questo motivo, a Detroit si formano numerose bande armate di cittadini ribelli, che attaccano i mercenari e i poliziotti. Una sera Robocop trascura gli ordini ricevuti per rispondere alla richiesta di aiuto dell'amica e collega Anne Lewis, rimasta isolata nel quartiere degli Splatterpunks, i teppisti pi\u00f9 temuti di Detroit. Il fatto suscita le ire del nuovo capo della divisione sicurezza della OCP, il quale ordina alla dottoressa Mary Lazarus, responsabile della manutenzione di Robocop, l'immediata cancellazione delle sue memorie umane mediante l'installazione di un chip neuronale, ma la donna si rifiuta di eseguire quest'ordine.\nFrattanto, dal Giappone, giunge il misterioso Otomo, un inviato speciale del signor Kanemitsu, con il compito di localizzare la base segreta dei ribelli di Detroit e annientarli definitivamente.\nRoboCop e Lewis raggiungono una cattedrale, dove scoprono un gruppo di sfollati appena scampati alle violenze dei mercenari, ma sul posto arrivano McTagget e i suoi, che, credendoli banali teppisti, ne ordina l'arresto. I due poliziotti si oppongono con fermezza, ma Lewis, che prima di partire con Murphy aveva rifiutato di indossare il giubbotto antiproiettile in quanto fuori servizio, viene assassinata da McTaggett, mentre Murphy non pu\u00f2 sparargli e viene cos\u00ec danneggiato dai proiettili dei mercenari, soprattutto da una granata sparata da McTagget, che lo colpisce in pieno petto. Recuperato e condotto in salvo dai ribelli, Murphy viene operato e riparato dalla dottoressa Lazarus, contattata dai ribelli, che cancella la sua quarta direttiva. Subito dopo, per vendicare l'amica Lewis, RoboCop si reca alla centrale di polizia, dove rade al suolo la nuova sezione dei riqualificatori della Kanemitsu. Nel frattempo per\u00f2 McTagget, ricevendo una soffiata da un ribelle corrotto, scopre l'ubicazione del rifugio dei ribelli e sferra un attacco a sorpresa: quasi tutti i ribelli perdono la vita.\nQuando RoboCop torna alla base, \u00e8 ormai troppo tardi. Sul posto \u00e8 rimasto solo il guerriero Otomo con il quale ingaggia un duello mortale. RoboCop, danneggiato dalla katana di Otomo, riesce comunque ad annientarlo usando uno speciale bazooka, scoprendo che in realt\u00e0 \u00e8 un sofisticato androide ninja prodotto dalla Kanemitsu.\nQualche giorno pi\u00f9 tardi, McTaggett ordina alla polizia di aiutarlo nelle operazioni di sfollamento, ma il Sergente Warren Reed e gli agenti del dipartimento di polizia di Detroit rifiutano e si uniscono ai pochi ribelli sopravvissuti. McTaggett, a questo punto, recluta gli Splatterpunk, armandoli di tutto punto e cominciando l'invasione armata della citt\u00e0. Per i ribelli, in inferiorit\u00e0 numerica e male armati, si mette male, ma l'arrivo di RoboCop riequilibra lo scontro; successivamente, RoboCop si reca al palazzo della vecchia OCP; qui affronta McTaggett ancora una volta, ma anche i due replicati dell'androide Otomo, la cui programmazione viene alterata da Nikko, una amica del poliziotto cyborg che li spinge a distruggersi a vicenda.\nPoich\u00e9 una volta distrutti nei loro corpi si attiva un meccanismo di autodistruzione, RoboCop fugge lontano con le sue amiche, lasciando McTaggett nella costruzione, che esplode dopo pochi istanti provocando la sua morte. Con i mercenari sconfitti e la popolazione che impedisce a elementi ostili di entrare in citt\u00e0, i progetti della Kanemitsu sono falliti."}
{"id": "742768", "revid": "488801", "url": "https://it.wikipedia.org/wiki?curid=742768", "title": "Citt\u00e0 fantasma", "text": "Citt\u00e0 fantasma \u00e8 un termine derivato dalla locuzione in lingua inglese \"ghost town\" che definisce una citt\u00e0 abbandonata, anche detta citt\u00e0 morta. Le cause possono essere sociali, come il fallimento dell'economia locale o l'esodo della popolazione verso zone economicamente pi\u00f9 favorevoli, o conseguenti a guerre o calamit\u00e0 naturali.\nL'espressione \"ghost town\", citt\u00e0 fantasma, venne usata per la prima volta nel 1977 dal giornalista svedese Jan-Olof Bengtsson mentre visitava la citt\u00e0 abbandonata di Famagusta, a Cipro.\nIl termine viene anche usato in senso dispregiativo, parlando di aree dove la popolazione corrente \u00e8 notevolmente minore di quanto era in passato. Pu\u00f2 anche essere utilizzato per descrivere citt\u00e0 fantasma parziali, come Tonopah, nel Nevada, o quartieri disabitati, come Love Canal. Esistono inoltre citt\u00e0 fantasma turistiche, che hanno notevoli entrate economiche grazie al turismo, come Oatman, in Arizona, o numerosi siti in Egitto, ma che non possono sopravvivere senza il turismo stesso. In ogni caso, una vera citt\u00e0 fantasma \u00e8 totalmente abbandonata, come Bodie, in California, e Craco, in Basilicata, spesso meta di turisti o, nel caso di Craco, set cinematografici.\nUna citt\u00e0 fantasma pu\u00f2 essere inoltre un sito archeologico dove rimane poco o niente sopra la superficie, come Babilonia. Alcune citt\u00e0 fantasma rinascono sotto forma di citt\u00e0 viventi, come Alessandria d'Egitto. Spesso una citt\u00e0 fantasma ha un importante valore artistico e architettonico, come Vijayanagara in India o Chang'an in Cina. Esistono citt\u00e0 fantasma pressoch\u00e9 in tutti gli stati e le regioni importanti.\nAlcune citt\u00e0 fantasma sono attrazioni turistiche, specialmente quelle che preservano edifici e opere architettoniche di un certo rilievo. Spesso, per\u00f2, ci si trova di fronte a citt\u00e0 fantasma sovrasviluppate, situate in posti difficili da raggiungere, pericolose o illegali da visitare.\nCause.\nTra i fattori che portano all'abbandono delle citt\u00e0 si possono annoverare la sopravvenuta mancata reperibilit\u00e0 di risorse naturali come l'acqua, o di autostrade o ferrovie che passano in mezzo o non passano pi\u00f9 per le citt\u00e0 (come successe in molte citt\u00e0 fantasma dell'Ontario attraversate dalla storica Opeongo Line), spostamento delle attivit\u00e0 economiche da qualche altra parte, interventi umani come la deviazione di autostrade (come successe a molte citt\u00e0 dislocate lungo la Route 66, negli Stati Uniti, quando vennero costruite le pi\u00f9 veloci I-44 e I-40, escludendo le citt\u00e0 stesse dal traffico), deviazione di fiumi (per esempio, il Lago d'Aral), e disastri nucleari come \u010cernobyl'. Citt\u00e0 fantasma sono state inoltre prodotte da epidemie; per esempio, alcune citt\u00e0 nell'Arkansas orientale furono abbandonate a seguito della quasi totale distruzione provocata dalla spagnola tra il 1918 e il 1919. Il Medio-Oriente annovera anche molte citt\u00e0 fantasma create dalla caduta di imperi, o dal cambiamento delle politiche, che rese citt\u00e0 importanti socialmente o economicamente inabitabili, come Ctesifonte, nell'attuale Iraq.\nAnche disastri naturali possono creare citt\u00e0 fantasma. Dopo aver subito oltre 30 inondazioni dalla data della nascita della citt\u00e0 (1845), gli abitanti di Pattonsburg, nel Missouri, ne ebbero abbastanza, dopo due ulteriori inondazioni nel 1993. Con l'aiuto del governo, l'intera citt\u00e0 fu ricostruita a pochi chilometri di distanza, ribattezzandola New Pattonsburg, lasciando la vecchia Pattonsburg disabitata.\nPossono inoltre crearsi citt\u00e0 fantasma quando la terra su cui sorgono viene espropriata dal governo, e tutti gli abitanti sono obbligati a lasciarle, come quando la NASA ebbe bisogno di un centro di test per la propulsione dei razzi e costru\u00ec il John C. Stennis Space Center nel Mississippi, che richiese una vastissima porzione di territorio (pari a 55 chilometri quadrati) intorno alla zona di test vero e proprio, per via dei potenziali danni provocati dagli esperimenti sui razzi.\nTutto ci\u00f2 cre\u00f2 comunit\u00e0 abbandonate e strade sorte nel mezzo della foresta. Ci sono anche citt\u00e0 fantasma sommerse, create dalla costruzione di dighe. Un buon esempio pu\u00f2 essere Loyston, in Tennessee, che fu inondato a seguito della creazione del lago Norris o il piccolo paese italiano di Fabbriche di Careggine anch'esso sommerso dopo la costruzione di un bacino idrico. L'insediamento esiste ma \u00e8 stato riorganizzato e ricostruito su un livello pi\u00f9 elevato. Centralia, in Pennsylvania, fu abbandonata per via di un incendio sotterraneo ma, considerando che alcuni abitanti decisero di rimanere nonostante i pericoli, non pu\u00f2 essere classificata come una vera citt\u00e0 fantasma.\nCitt\u00e0 fantasma rinate.\nAlcune citt\u00e0 fantasma conoscono una seconda vita, spesso dovuta al turismo che interessa le citt\u00e0 fantasma di importanza storica, e che sostiene un'economia capace di mantenere i residenti. Ad esempio, Walhalla, in Australia, divent\u00f2 una citt\u00e0 deserta dopo che la sua miniera d'oro cess\u00f2 la sua attivit\u00e0. In parte per la relativa accessibilit\u00e0 e in parte per la vicinanza ad altre localit\u00e0 d'attrazione, Walhalla ha avuto una crescita in economia e popolazione.\nLa seconda citt\u00e0 d'Egitto, Alessandria, era una citt\u00e0 fiorente in et\u00e0 antica, ma declin\u00f2 durante il Medioevo, diventando nel XVIII secolo una citt\u00e0 fantasma, con appena 150 abitanti. Solo l'et\u00e0 contemporanea ha visto la sua crescita in una citt\u00e0 popolata da 3,5-5 milioni di abitanti.\nCitt\u00e0 fantasma nel mondo.\nArgentina.\nLa maggior parte degli immigrati europei in Argentina si stabil\u00ec nelle citt\u00e0, che offrivano lavoro, educazione e l'opportunit\u00e0 di entrare nella classe media. Molti si stabilirono nelle cittadine che crescevano lungo i sempre pi\u00f9 frequenti collegamenti ferroviari. A partire dagli anni trenta, molti contadini si trasferirono nelle grandi citt\u00e0.\nGli anni novanta videro molti paesi diventare citt\u00e0 fantasma, quando cessarono i servizi ferroviari e i prodotti locali furono sostituiti da grandi quantit\u00e0 di beni economici importati. Alcune citt\u00e0 fantasma vicine alle citt\u00e0 (tra cui Villa Epecu\u00e9n) offrono attrazioni turistiche, specialmente durante i fine settimana.\nBrasile.\nCi sono alcuni paesi fantasma nella foresta amazzonica, come Fordl\u00e2ndia.\nCambogia.\nLa stazione climatica di Bokor \u00e8 stata abbandonata negli anni quaranta, a causa delle insurrezioni locali guidate dal Khmer Issarak durante la guerra d'Indocina.\nAnche la stessa capitale Phnom Penh fu una citt\u00e0 fantasma tra il 1975 e il 1979 durante il regime dei Khmer rossi.\nCanada.\nSono presenti citt\u00e0 fantasma nell'Ontario del nord e nell'Ontario centrale, Columbia Britannica, Saskatchewan, Terranova e Labrador (vedi gli \"outport\" della Terranova) in Canada e in Qu\u00e9bec (alcune di queste erano citt\u00e0 nate per l'estrazione della legna, o sia di legna che di minerali).\nCroazia.\nDuecastelli (o Dvigrad) \u00e8 una cittadina medievale istriana abbandonata.\nFinlandia.\nIn Finlandia la maggior parte della popolazione vive in grandi citt\u00e0, e alcuni villaggi vicini al confine russo e in Lapponia sono abbandonati.\nGermania.\nQuesto processo continua ai giorni nostri, con il villaggio di Etzweiler, nel nord-ovest della Germania, abbandonato negli anni novanta per fare posto a una miniera di carbone.\nGiappone.\nHashima fu una citt\u00e0 mineraria giapponese dal 1887 al 1974, posta sull'isola omonima. Conosciuta una volta per avere la maggiore densit\u00e0 di popolazione al mondo (nel 1959, 3450 abitanti per chilometro quadrato), l'isola fu abbandonata quando le miniere di carbone furono chiuse.\nGrecia.\nLa citt\u00e0 di Vathia, nel sud del Peloponneso, era una tappa per i crociati che s'imbarcavano per il Medio Oriente. Vathia \u00e8 diventata una citt\u00e0 abbandonata.\nGroenlandia.\nIn Groenlandia sono presenti molte citt\u00e0 fantasma. Alcuni esempi sono Etah e Ivittuut.\nGuyana.\nJonestown, in Guyana, divenne una citt\u00e0 fantasma dopo il suicidio di massa della comunit\u00e0 del Tempio del popolo che viveva l\u00ec.\nKiribati.\nIl villaggio di Paris, situato sull'isola di Kiritimati, \u00e8 stato completamente abbandonato.\nNamibia.\nLa citt\u00e0 mineraria di Kolmanskop venne fondata dai tedeschi nei primi anni del XX secolo e attualmente si trova in stato d'abbandono e invasa dalla sabbia.\nPomona \u00e8 una citt\u00e0 della Namibia meridionale, situata a sud della cittadina di L\u00fcderitz lungo la costa atlantica e a soli 15 chilometri a sud di Elizabeth Bay.\nNorvegia.\nPyramiden (parola norvegese, \"la piramide\", russo: \u041f\u0438\u0440\u0430\u043c\u0438\u0434\u0430) era una colonia russa di minatori nell'arcipelago delle isole Svalbard, in Norvegia. Fu fondata dalla Svezia nel 1910 e venduta all'Unione Sovietica nel 1927. La colonia, con una popolazione di 1000 abitanti, fu abbandonata alla fine degli anni novanta dai suoi proprietari (la compagnia statale Trust Artikugol) ed \u00e8 una citt\u00e0 fantasma. Non ci sono restrizioni per visitare Pyramiden, ma la maggior parte degli edifici \u00e8 sigillata. Comunque, senza un permesso, i visitatori non possono entrare in nessuno degli edifici, anche se le porte sono aperte. Pyramiden \u00e8 raggiungibile in battello o snowmobile. Sono possibili visite guidate (in russo, norvegese e inglese).\nRegno Unito.\nLa capitale \"de iure\" dell'isola di Montserrat, Plymouth venne abbandonata a causa dell'eruzione del vulcano Soufri\u00e8re Hills, che caus\u00f2 l'evacuazione degli abitanti.\nRepubblica Ceca.\nDoupov era una citt\u00e0 cecoslovacca al confine con la Germania originariamente abitata da popolazione tedesca che fu espulsa dopo la seconda guerra mondiale. Nel 1967 vi fu girato il film di fantascienza \"Konec srpna v hotelu Oz\u00f3n\".\nRussia.\nMolti villaggi in Siberia sono stati abbandonati. Un esempio \u00e8 U\u0161akovskoe, sull'isola di Wrangel.\nSpagna.\nOchate \u00e8 un villaggio situato nel Condado de Trevi\u00f1o, abbandonato intorno al 1920-1930, data l'emigrazione dei suoi abitanti verso altre citt\u00e0 vicine. Non si pu\u00f2 raggiungere in automobile ed \u00e8 percorribile solamente a piedi. Il borgo \u00e8 quasi ridotto ad un rudere, solamente alcune case, una torre dell'antica chiesa di San Miguel e una necropoli medievale conservano un buono stato. Ochate ha raggiunto una certa fama per presunti fenomeni paranormali, legati agli UFO, dato che una fotografia ritrae un oggetto non identificato volare nelle vicinanze del villaggio, anche se l'attendibilit\u00e0 del documento \u00e8 dubbia.\nStati Uniti d'America.\nCi sono moltissime citt\u00e0 fantasma nelle Grandi Pianure (\"Great Plains\") statunitensi, le cui aree rurali hanno perso un terzo della loro popolazione del 1920. Solo nel Kansas ci sono pi\u00f9 di 6000 insediamenti abbandonati, secondo lo storico del Kansas Daniel Fitzgerald. Inoltre, le citt\u00e0 fantasma sono comuni nelle aree dove in passato si estraevano minerali, o erano presenti fabbriche, solitamente per la tessitura del cotone: Colorado (l'insediamento di St. Elmo), Arizona, Nevada, Nuovo Messico, Minnesota (ad esempio Elcor), Montana, Wyoming (l'insediamento di Cambria) e California negli Stati Uniti dell'ovest, e Virginia Occidentale negli USA orientali, ma ne esistono anche in alcuni stati del sud, quali Texas, Louisiana, Arkansas, Georgia e Florida. Quando le risorse che avevano creato un boom di occupazione in queste citt\u00e0 terminarono, gli affari cessarono di esistere, e le popolazioni si trasferirono in aree pi\u00f9 produttive. A volte una citt\u00e0 fantasma consiste di molti vecchi edifici abbandonati (come Bodie, in California), mentre altre volte \u00e8 formata semplicemente da strutture o fondamenta di costruzioni che non esistono pi\u00f9 (come Graysonia, in Arkansas).\nAlcune citt\u00e0 fantasma faticano a morire come Orla (Texas), che con due abitanti ha anche un ufficio postale funzionante.\nVecchi insediamenti di minatori che hanno perso buona parte della loro popolazione in un certo momento della loro storia, come Central City, Aspen, Cripple Creek e Crested Butte in Colorado, Virginia City e Marysville nel Montana, Tombstone in Arizona, Deadwood in Dakota del Sud o Park City nello Utah sono spesso inclusi nella categoria, anche se ai giorni nostri sono citt\u00e0 e paesi attivi.\nMeritevole di citazione \u00e8 anche la cittadina di Centralia In Pennsylvania, le cui tragiche vicende hanno ispirato la versione cinematografica dell'immaginaria Silent Hill, nel film tratto dall'omonimo videogioco.\nUn tentativo di dichiarare una \"Citt\u00e0 fantasma ufficiale\" della California fall\u00ec quando i sostenitori della citt\u00e0 di Calico, nella California meridionale, e quelli della citt\u00e0 di Bodie, nella California settentrionale, non riuscirono a trovare un accordo su quale delle loro citt\u00e0 preferite fosse la pi\u00f9 meritevole.\nSvezia.\nA volte, guerre e genocidi fermavano la vita di una citt\u00e0. Questo successe alla citt\u00e0 svedese di Sj\u00f6stad, nel N\u00e4rke, nel 1260, quando i 700 mercanti della citt\u00e0 attraversarono il lago di V\u00e4ttern ghiacciato e furono sterminati dai Danesi. Quindi i Danesi proseguirono verso la citt\u00e0, distruggendola e bruciandola. La citt\u00e0 non fu mai ricostruita. Una fattoria chiamata \"Skyrstad\", rovine e un tesoro in argento che produsse 4000 monete sono tutto ci\u00f2 che testimonia la sua esistenza.\nTurchia.\nIl villaggio di Kayak\u00f6y venne abbandonato dai greci dopo la guerra greco-turca e viene utilizzato come museo all'aperto.\nUcraina.\nLa citt\u00e0 di Pryp\"jat' e dozzine di insediamenti minori nel nord dell'Ucraina (come ad esempio Kopa\u010di) furono abbandonati dopo il disastro di \u010cernobyl'."}
{"id": "742773", "revid": "124019186", "url": "https://it.wikipedia.org/wiki?curid=742773", "title": "Francisco Ribalta", "text": "\u00c8 anche conosciuto come \"Francesc Ribalta\" o \"de Ribalta\". Dopo un iniziale apprendistato con Navarrete, che lavor\u00f2 per anni all'Escorial, il suo primo lavoro \u00e8 una \"Crocifissione\" del 1582, firmata a Madrid. Dopo gli anni a Madrid, Ribalta si stabil\u00ec a Valencia. Divenne uno tra i primi seguaci in Spagna dell'austero stile tenebrista di Caravaggio. Non \u00e8 chiaro se abbia personalmente visitato Roma o Napoli, dove lo stile di Caravaggio ebbe molti seguaci. In alternativa, \u00e8 possibile che le opere tenebriste fossero rintracciabili in Spagna dall'inizio del XVII secolo grazie al dominio spagnolo del regno di Napoli. Jusepe de Ribera \u00e8 annoverato tra i suoi seguaci, anche se \u00e8 possibile che Ribera abbia acquisito il suo stile tenebrista quando si trasfer\u00ec in Italia.\nLo stile tenebrista conquist\u00f2 un buon numero di seguaci in Spagna, e influenz\u00f2 lo stile barocco dei pittori spagnoli dell'et\u00e0 dell'oro, in special modo Francisco de Zurbar\u00e1n, ma anche Diego Vel\u00e1zquez e Murillo. Anche i lavori di natura morta in Spagna, i bodegon, erano spesso dipinti in uno stile similare, austero e tetro. Tra i diretti discepoli di Francisco ci furono suo figlio, Juan Ribalta, e Vicente Castell\u00f3.\nA Valencia esegu\u00ec il complesso dei quadri del Collegio del Patriarcato e della chiesa di Algemes\u00ec e, in seguito, i dipinti della certosa di Portacoeli. Al Museo del Prado di Madrid \u00e8 esposto il \"San Francesco consolato da un angelo musico\"."}
{"id": "742778", "revid": "111433", "url": "https://it.wikipedia.org/wiki?curid=742778", "title": "Adon (mitologia)", "text": "Adon era una divinit\u00e0 il cui culto era praticato principalmente nella zona dell'attuale Siria e Libano. Il suo culto era molto diffuso anche presso i Fenici, che lo veneravano come il dio che proteggeva la vegetazione.\nEra lo sposo della dea Astarte.\nIn Frigia era noto come Attis.\nDai Greci venne identificato con Adone.\nIl culto e la mitologia ha moltissimi legami con quello di Osiride."}
{"id": "742780", "revid": "297059", "url": "https://it.wikipedia.org/wiki?curid=742780", "title": "John Nelson Darby", "text": "Nasce da una distinta famiglia anglo-irlandese. Studia con successo al Trinity College di Dublino e, dopo la laurea (1819) \u00e8 chiamato a sedere fra i membri della Irish Chancery Bar (1822).\nConsacrato ministro di culto tre anni pi\u00f9 tardi, serve con instancabile devozione in una parrocchia della Chiesa di Irlanda (Episcopaliana) nella Contea di Wicklock. Insofferente verso l'ordinamento di questa chiesa, per\u00f2, nel 1827 pubblica un controverso trattato dal titolo \"Sulla natura ed unit\u00e0 della Chiesa di Cristo\". D\u00e0 le dimissioni in quello stesso anno e si unisce ad un gruppo che si incontra a Dublino per la frazione del pane e la preghiera, assumendone poi la direzione distinguendosi per i suoi personali talenti ed attraente personalit\u00e0 mistica e spirituale.\nDal 1830 si reca frequentemente sul Continente per giri di predicazione in cui distribuisce migliaia di opuscoli, bibbie e scritti apologetici.\nNel 1845 si scontra con B. W. Newton a Plymouth discordando da questi sull'escatologia e sull'ecclesiologia, il che porta ad una divisione fra fratelli \"aperti\" e pi\u00f9 esclusivi.\nDarby continua a viaggiare per diffondere il suo pensiero teologico nel Nord America, le Indie occidentali e la Nuova Zelanda. Il suo stile letterario \u00e8 spesso oscuro, ma i canti cristiani che compone vibrano di devozione mistica. Produce una nuova versione della Bibbia in tedesco, francese ed inglese.\nAppassionato nelle controversie teologiche sui dogmi del Cristianesimo e sulle profezie bibliche ed a volte accecato dal pregiudizio che lo portava in qualche caso a veri e propri scatti di violenza incontrollata da cui per\u00f2 rientrava in pochi minuti calmandosi in genere leggendo un versetto biblico: uno scritto dei tempi dice che per calmare gli stati di agitazione rompesse i piatti scagliandoli per terra.\nDa parte di quanti lo stimano \u00e8 considerato un uomo che incarn\u00f2 i valori del Cristianesimo: molto gentile e generoso verso i bambini ed i poveri, e impegnato a promuovere l'uguaglianza fra uomo e donna.\nSebbene non sia propriamente il fondatore del movimento dei Fratelli di Plymouth, \u00e8 indubbiamente il loro maestro pi\u00f9 dotato."}
{"id": "742784", "revid": "36426", "url": "https://it.wikipedia.org/wiki?curid=742784", "title": "Azzo VIII", "text": ""}
{"id": "742785", "revid": "767487", "url": "https://it.wikipedia.org/wiki?curid=742785", "title": "Agli-Bol", "text": "Agli-Bol \u00e8 una divinit\u00e0 particolarmente venerata nella citt\u00e0 di Palmira, antica citt\u00e0 della Siria.\nRaramente veniva considerata come rappresentazione del dio sole, maggiormente accreditata l'ipotesi che fosse il dio della luna. \nSono state rilevate due forme di rappresentazione: la prima come ragazzo, la seconda come uomo virile."}
{"id": "742788", "revid": "123922098", "url": "https://it.wikipedia.org/wiki?curid=742788", "title": "Gabriele Baldini", "text": "Biografia.\nFiglio dello scrittore Antonio Baldini, e di Elvira Cecchi, comp\u00ec gli studi a Roma, dove all'Universit\u00e0, ebbe come maestri, tra gli altri, Mario Praz - suo relatore - e Natalino Sapegno. Dopo la laurea visse a Cambridge come \"Research Fellow\" e poi torn\u00f2 in Italia dove insegn\u00f2 Letteratura inglese a Pisa, Trieste, Napoli e infine a Roma. Qui ebbe come assistente Giorgio Manganelli. Nel 1950 spos\u00f2 Natalia Ginzburg, vedova di Leone Ginzburg.\nCuratore di una rigorosa edizione dell'intera opera di William Shakespeare, ha pubblicato studi sulla letteratura inglese dal medioevo all'Ottocento ed ha tradotto opere di Oliver Goldsmith, Theodore Dreiser, Edgar Allan Poe, \"Ero e Leandro\" e \"Edoardo II\" di Christopher Marlowe, \"La duchessa di Amalfi\" di John Webster, \"1984\" di George Orwell, \"L'airone\" di Charles Morgan, \"L'uomo che divent\u00f2 donna\" di Sherwood Anderson, \"Il terzo uomo\" e \"L'idolo infranto\" di Graham Greene, \"La mia Antonia\" di Willa Cather e \"La saga di Tietjens\" di Ford Madox Ford.\nAppassionato di musica e di cinema, ha svolto inoltre attivit\u00e0 di critico cinematografico e critico televisivo nonch\u00e9 di sceneggiatore (per \"I promessi sposi\" di Mario Camerini), ha scritto anche opere di narrativa e un saggio biografico sull'opera di Giuseppe Verdi, pubblicati postumi."}
{"id": "742790", "revid": "2166030", "url": "https://it.wikipedia.org/wiki?curid=742790", "title": "Samsun", "text": "Samsun () \u00e8 una citt\u00e0 della Turchia settentrionale, affacciata sulle coste del Mar Nero, capoluogo della provincia omonima.\nAmministrativamente Samsun costituisce uno dei comuni metropolitani della Turchia, formato dai centri urbani di 4 distretti: Atakum, Canik, \u0130lkad\u0131m e Tekkek\u00f6y.\nStoria.\nFu fondata con il nome di \"Amisos\" (alternativamente detta \"Amisus\") dai milesi nel VII secolo a.C. In seguito fece parte del Regno del Ponto.\nSamsun \u00e8 il luogo di partenza della Guerra d'indipendenza turca iniziata da Mustafa Kemal il 19 maggio 1919.\nSport.\nCalcio.\nLa principale squadra di calcio della citt\u00e0 \u00e8 il Samsunspor Kul\u00fcb\u00fc."}
{"id": "742792", "revid": "44989", "url": "https://it.wikipedia.org/wiki?curid=742792", "title": "Ulf Hannerz", "text": "Biografia.\nSi occupa principalmente di antropologia urbana, studi sui media e sulla globalizzazione. Famosa \u00e8 la sua definizione di citt\u00e0 come \"il luogo dove si pu\u00f2 trovare una cosa mentre se ne cerca un'altra\". Hannerz considera il mondo globalizzato come un prodotto dialettico tra globale e locale, che nelle citt\u00e0 vede un momento ed un luogo di rielaborazione e contaminazione culturale. A questo proposito mette in luce come negli ultimi anni sia possibile individuare anche fenomeni etichettabili come \"deglobalizzazione\".\nHa condotto ricerche negli Stati Uniti, in Africa e nei Caraibi, ma anche a Gerusalemme, Johannesburg e Tokyo. Ha partecipato a convegni nelle principali Universit\u00e0 europee, statunitensi, asiatiche e australiane e ottenuto la cattedra all\"'European Association of Social Anthropologists\" (EASA).\nMacroantropologia della cultura.\nDallo stesso ambito di studi (dell'antropologo indiano Arjun Appadurai) muove il lavoro teorico di Ulf Hannerz (1992) orientato alla costruzione di una macroantropologia della cultura, attraverso l'elaborazione di un complesso di \"categorie multidimensionali\": dal piano individuale alle diverse scale di societ\u00e0 (tradizionali/complesse), fino alle configurazioni globali. Anche per Hannerz (cos\u00ec come per Appadurai) la dimensione fondamentale e l'unita di analisi della globalizzazione \u00e8 quella della circolazione di flussi di significato. Per ricostruire un quadro generale del flusso culturale attuale vengono individuati quattro \"framework\" (italianizzabile in \"cornici organizzative\") facilmente distinguibili sulla base del senso comune:\nQuesta schematizzazione, per Hannerz, rappresenta i referenti di base che, interagendo, determinano il processo culturale contemporaneo. \nEcumene globale.\nPer rappresentare questa condizione e definire la nuova determinazione dello spazio contemporaneo Hannerz si rif\u00e0 a Igor Kopytoff che definiva l\u2019\"Ecumente\" come una \u201cregione di interazione e scambio culturale costante\u201d, formulando cos\u00ec il concetto di Ecumene globale. Con questo termine \u2013 che riprende la radice greca \"oikos\" (familiare, domestico) \u2013 laddove l\u2019\"oikomene\" definiva i limiti del mondo conosciuto \u2013, si \u00e8 voluta esprime l'idea dell'interconnessione culturale e della definitiva unificazione-domestifcazione del pianeta: \nL'insieme di queste rappresentazioni convergono nel proporre un modello dinamico di rapporti tra flusso globale e realt\u00e0 locali \u2013 in contrasto con quelli scenari catastrofici degli anti-globalismi. Gli antropologi constatano che l'appropriazione dei prodotti culturali cambia a seconda dei contesti e pu\u00f2 contribuire a rinforzare la singolarit\u00e0 e le identit\u00e0."}
{"id": "742794", "revid": "125688052", "url": "https://it.wikipedia.org/wiki?curid=742794", "title": "M. Bison", "text": "M. Bison, conosciuto come in Giappone, \u00e8 il principale antagonista della serie videoludica \"Street Fighter\". \u00c8 al centro, come avversario, di molte sottotrame legate a vari personaggi principali della serie; quasi ogni combattente ha buoni motivi per odiarlo.\nNell'originale giapponese il nome M. Bison \u00e8 invece il nome del personaggio noto in Occidente come Balrog; essendo quest'ultimo un pugile di colore, il nome originale richiama la somiglianza con Mike Tyson, ma in Occidente si prefer\u00ec evitare questo richiamo e ci fu un triplo scambio di nomi M. Bison-Balrog-Vega.\nSebbene a volte venga chiamato da terzi \"Master Bison\", non viene rivelato per cosa stia la \"M\" nel nome occidentale; nei primi anni '90 la Capcom dichiar\u00f2 che faceva parte del mistero del personaggio.\nNel film \"Street Fighter - Sfida finale\" \u00e8 interpretato dall'attore Ra\u00fal Juli\u00e1, che mor\u00ec poco prima della sua uscita, mentre in \"Street Fighter - La leggenda\" \u00e8 interpretato da Neal McDonough.\nCaratteristiche.\nM. Bison \u00e8 capo indiscusso dell'organizzazione Shadaloo (detta occasionalmente ShadowLaw in inglese), un sindacato criminale. \u00c8 dotato di oscuri poteri psionici e nel corso della saga con la sua organizzazione diventa una minaccia per la stabilit\u00e0 del mondo intero.\nM. Bison si presenta come un uomo alto e massiccio in uniforme militare rossa con piastre metalliche bianche su spalle, polsi e stinchi, un mantello nero e un cappello da comandante con visiera. Sul cappello \u00e8 presente il teschio alato simbolo di Shadaloo. Nelle sue prime apparizioni (varie edizioni di \"\") il cappello ha invece al centro una stella.\nBison ha gli occhi completamente bianchi nella serie \"Zero/Alpha\", mentre in \"Street Fighter II\" e nei seguiti le pupille sono presenti, sebbene molto piccole. Nella serie \"Capcom vs. SNK\", inoltre, Bison appare pi\u00f9 slanciato (essendo quello il nuovo corpo in cui si era \"reincarnato\") e si toglie il mantello prima di ogni combattimento.\nCome mosse nei videogiochi picchiaduro si serve anche dei suoi poteri soprannaturali, che consentono di sferrare potenti attacchi speciali o di levitare per lo scenario. Pu\u00f2 ad esempio colpire con pugni avvolti da una carica energetica, o effettuare lo Psycho Crusher, uno dei suoi colpi pi\u00f9 caratteristici, con il quale lui stesso si lancia come missile umano avvolto da carica energetica. Altre mosse caratteristiche sono il doppio colpo Scissor Kick (\"calcio a forbice\"), la scivolata-sgambetto e lo Head Stomp (\"pestone in testa\") con il quale piove a piedi uniti, in una posa plastica, dritto sulla testa dell'avversario.\nCreazione.\nM. Bison \u00e8 dichiaratamente ispirato a due classici cattivi della finzione giapponese, Washizaki di \"Riki-Oh\" e Yasunori Kato di \"Teito monogatari\".\nLa sua prima apparizione \u00e8 come boss finale nel videogioco \"\" del 1991; Sagat, boss del primo \"Street Fighter\", viene qui relegato a suo braccio destro. L'introduzione di M. Bison rivoluzion\u00f2 definitivamente la trama della saga, che inizialmente rappresentava soltanto un torneo internazionale di arti marziali, ma poi assunse i toni di una complessa storia di spionaggio e divenne una lotta tra le forze del Bene e del Male.\nStoria fittizia.\nPoco si sa dell'infanzia e dei primi anni di M. Bison (molti manuali spiegano che la sua data di nascita \u00e8 sconosciuta), ma sembra che abbia intorno ai 40 anni. Il suo luogo d'origine \u00e8 sconosciuto, ma all'epoca della sua prima comparsa, in \",\" il suo livello \u00e8 in Thailandia e il manuale di istruzioni della versione Super Nintendo giapponese (la prima mai uscita per il mercato casalingo) dichiara che ogni combattente \"ricevesse\" i propri sfidanti nel proprio paese d'origine.\nNella sua apparizione in \"Street Fighter Alpha\", viene descritto come il capo di una potente organizzazione paramilitare segreta detta \"Shadaloo\", o Shadowlaw. Tale organizzazione cade sotto gli occhi dell'Interpol, che, per sventarne i piani di conquista del mondo, manda sul posto l'agente Chun-Li (spinta tra l'altro anche da motivi di vendetta personale, in quanto Bison stesso aveva ucciso suo padre).\nLa ragazza riesce a battere Bison, che per\u00f2 riesce a fuggire a bordo di un elicottero giurando vendetta. Il dittatore, effettivamente, ricompare in \"Street Fighter Alpha 2\", dove \u00e8 in conflitto con Rose, che presenta poteri dell'anima contrari a quelli psichici di Bison; tale intricata situazione verr\u00e0 svelata nel capitolo successivo della saga.\nFrattanto i poteri psichici di Bison crescono al punto di non poter essere pi\u00f9 ospitati nel suo corpo e lui ordina ai suoi scienziati di trovare un nuovo corpo per contenerli; a tale scopo viene creata Cammy dal suo DNA, che riesce per\u00f2 a sfuggire alla Shadaloo. Le mire di Bison si rivolgono allora verso Ryu, giovane combattente e nemesi del suo vice, Sagat.\nRyu viene catturato e sottoposto al lavaggio del cervello; quando Sagat obietta sulla questione, Bison ordina a Ryu di ucciderlo, ma nel frattempo arrivano Ken e Sakura e si scatena una battaglia nella quale Bison, sconfitto, ricorre allo PsychoDrive per ripristinare i suoi poteri.\nIn \"Street Fighter Alpha 3\", gli agenti Charlie Nash e Guile, aiutati da Chun-Li, vengono mandati a fermare i piani del dittatore di costruire un Satellite capace di incrementare i suoi poteri psichici. Charlie si sacrifica nell'esplosione dell'isola di Shadaloo dove muore anche M. Bison, la cui anima per\u00f2 riesce a sopravvivere e a trasferirsi in Rose.\nViene ora rivelato che per poter trovare posto ai suoi poteri sempre crescenti, Bison ha dovuto espellere tutto il bene e l'umanit\u00e0 presenti in lui, che sono stati trasferiti nel corpo di Rose. Bison resta in Rose finch\u00e9 gli scienziati della Shadaloo riescono a creargli un nuovo corpo, ossia quello che si vede in \"Street Fighter II\"; tale corpo \u00e8 per\u00f2 meno potente del primo, in quanto durante la sua permanenza nel corpo di Rose, il lato buono e quello malvagio si sono miscelati.\nIl Secondo Torneo viene comunque inaugurato da Bison per vendicarsi dei distruttori dello PsychoDrive, ma alla fine viene battuto da Akuma.\nIn \"Street Fighter IV\" Bison ritorna nuovamente come leader della Shadaloo. Il suo corpo \u00e8 stato ricostruito dagli scienziati della sua organizzazione, ma per scelta del dittatore il corpo non \u00e8 stato completato; il motivo \u00e8 che, stando a Bison, lui avr\u00e0 presto un nuovo corpo. Tramite la storia di Seth si pu\u00f2 capire che Bison \u00e8 tornato per riprendersi innanzitutto il dominio di Shadaloo, e successivamente il corpo perfetto di Seth."}
{"id": "742798", "revid": "287204", "url": "https://it.wikipedia.org/wiki?curid=742798", "title": "Izoriani", "text": "Gli Izoriani (\"i\u017eoralaine\") sono un gruppo etnico indigeno dell'Ingria. Molti Izoriani oggi vivono nelle regioni occidentali dell'Ingria, tra il fiume Narva e il fiume Neva.\nNel 1989 furono censiti 820 Izoriani, dei quali 302 parlavano la lingua d'origine, detta lingua ingriana, della famiglia delle lingue finno-ugriche. Secondo il censimento russo del 2002 vi erano 327 Izoriani in Russia. La lingua, che \u00e8 correlata alla lingua careliana, \u00e8 usata principalmente dalle persone anziane. Oggi, \u00e8 considerata una lingua prossima all'estinzione.\nGli Izoriani sono generalmente appartenenti Chiesa ortodossa, mentre gli altri gruppi etnici dell'Ingria, come i Finlandesi d'Ingria, sono luterani."}
{"id": "742799", "revid": "1611759", "url": "https://it.wikipedia.org/wiki?curid=742799", "title": "Franco Prosperi", "text": "Biografia.\nFranco Prosperi, laureatosi in scienze naturalistiche e agrarie, inizi\u00f2 la sua carriera scientifica di ricercatore etnologico ed etologico presso l'Istituto di Zoologia dell'Universit\u00e0 di Roma come allievo di Edoardo Zavattari. Pi\u00f9 tardi si specializz\u00f2 in ittiologia.\nFu uno dei pionieri della ricerca subacquea e collabor\u00f2 con il C.I.R.S. (Centro Italiani Ricercatori Subacquei). Diresse la prima spedizione scientifica subacquea italiana in Oceano Indiano presso le isole di Ceylon e Maldive dove comp\u00ec i primi esperimenti al mondo sugli squali (attaccato da uno squalo fu salvato dal giornalista Carlo Gregoretti che per questo atto ricevette al Campidoglio la medaglia al valore civile). Fu premiato con L'Arpione D'oro per la ricerca subacquea.\nNel 1953 diresse una successiva spedizione zoologica e geografica sotto l'egida della Societ\u00e0 Geografica Italiana, della Presidenza del Consiglio dei ministri e per lo Zoo di Roma. Alla spedizione si accompagn\u00f2 una troupe cinematografica della societ\u00e0 di produzione Phoenix che realizz\u00f2 il film \"Gran Comora\" in cui figurano le riprese subacquee realizzate da lui. Negli anni seguenti diresse altre spedizioni in Africa, Australia, Madagascar, Isole Comore, Arcipelago di Aldabra, Seychelles, Papua-Nuova Guinea.\nDurante uno dei suoi viaggi africani inoltre trov\u00f2 e fotograf\u00f2 una roccia nelle piane dello Zambesi, al confine con lo Zimbabwe (oggi sommersa dalla diga di Kariba) con incisa la scritta\"V V ad 1294\" che attribu\u00ec a Vadino Vivaldi, navigatore genovese partito col fratello Ugolino nel 1291 alla volta delle Indie; questa scoperta gli ispir\u00f2 il suo ultimo libro, un romanzo sui fratelli Vivaldi che gli valse il Premio Circe.\nNegli anni 1954-55 realizz\u00f2 vari documentari naturalistici (23, molti dei quali vennero premiati nelle rassegne cinematografiche FEDIC e di Lisbona) tra i quali la serie \"I viaggi meravigliosi\" per la Documento Film. Come autore e produttore collabor\u00f2 con la Rai e realizz\u00f2 (1958) per i \"Viaggi del Telegiornale\" trenta lungometraggi (nel corso di uno dei quali document\u00f2 la sua scalata del Kilimanjaro per la quale impresa fu premiato al Quirinale dal Presidente della Repubblica).\nScrisse articoli naturalistici e fece pubblicare resoconti di viaggi su numerosi giornali e riviste (La Tribuna Illustrata, L'Europeo, Epoca, La Vie des Betes, Il Giornale d'Italia, Il Messaggero, Momento Sera, Il Piccolo di Trieste, Il Mattino di Napoli).\nPubblic\u00f2 diversi libri in Italia e all'estero: \"Gran Comora\" e \"Matea Mora\" (Garzanti), \"Africa Addio\" (Rizzoli), \"Konig Der Haie\" (Nymphnburger verlagshandlung), \"Das Phantom der Gewasser\" (Engelbert-Verlag), \"Vanished Continent\" (Hutchinson), \"Due vele per un sogno\", primo premio Circe (Mursia).\nL'incontro con Gualtiero Jacopetti costitu\u00ec la svolta della sua carriera cinematografica anche se lo allontan\u00f2, temporaneamente, dalla ricerca scientifica. I due, nel 1962, girarono (insieme a Paolo Cavara) \"Mondo cane\", documentario premiato con il David di Donatello e con una candidatura al premio Oscar per il commento musicale. Il film rappresent\u00f2 ufficialmente l'Italia al Festival di Cannes. Attaccato da una certa critica, ottenne uno straordinario successo di pubblico anche all'estero, dette il via ad un genere definito Mondo movie. A \"Mondo cane\" fecero seguito \"Mondo cane 2\", \"La donna nel mondo\" (David di Donatello) e \"Africa addio\" (terzo David di Donatello). Tutti prodotti dalla Cineriz. Seguirono \"Addio zio Tom\" e \"Mondo candido\" della Euro International. Diresse i film di Antonio Climati e Mario Morra (non li firm\u00f2 per accordi presi con il produttore Goffredo Lombardo) \"Ultime grida dalla savana\" e \"Savana violenta\" della Titanus e di grande successo di botteghino. Nel 1984 realizz\u00f2 il suo ultimo lavoro per il grande schermo: \"Wild Beasts - Belve feroci\".\nNegli anni seguenti abbandon\u00f2 temporaneamente l'attivit\u00e0 cinematografica per tornare alle ricerche etnologiche e naturalistiche in Africa (Kenya, Uganda, Rhodesia-Zimbabwe, Sud Africa, Namibia).\nVive nei pressi di Formia e del Parco regionale di Gianola e Monte di Scauri."}
{"id": "742800", "revid": "125270094", "url": "https://it.wikipedia.org/wiki?curid=742800", "title": "Torrone", "text": "Il torrone (pronunciato [tor\u02c8ro\u02d0ne] ) \u00e8 un dolce tipico italiano principalmente natalizio; il suo nome deriva dal verbo latino \"torr\u0113re\" che significa \"abbrustolire\" con riferimento alla tostatura della frutta secca che lo compone.\nIl torrone \u00e8 conosciuto con nomi simili in diverse lingue; in spagnolo \"turr\u00f3n\" (pronunciato [tu\u02c8ron]), in catalano, \"torr\u00f3\" (pronunciato [tu\u02c8ro] o [to\u02c8ro]) in portoghese, \"torr\u00e3o\" (pronunciato [tu\u02c8\u0281\u0250\u0303w]) mentre in portoghese brasiliano \"torrone\" (pronunciato [to\u02c8\u0281oni]), in sardo \"turrone\" (pronunciato [tu\u02c8r\u0254ne]), in tagalog, \"turon\" (pronunciato [tu\u02c8\u027eon]).\n\u00c8 composto da albume d'uovo, miele e zucchero e mandorle che ne costituiscono la base comune a tutti i tipi con l'aggiunta eventuale di noci, di arachidi, di nocciole tostate e pistacchi; spesso \u00e8 ricoperto da due strati d'ostia.\nNon va confuso con la cubaita dall'arabo \"\u01e7ul\u01e7ul\u0101n/\u01e7ul\u01e7al\u0101n\" (\u062c\u0644\u062c\u0644\u0627\u0646) che \u00e8 fatta di sole mandorle e zucchero; oppure con la giuggiulena a base di semi di sesamo.\nStoria.\nIl torrone \u00e8 un dolce molto antico e viene considerato tipico di molte regioni, non solo italiane.\nTutte le versioni del nome sembrano derivare dal latino torrere (tostare). \nLa confezione moderna potrebbe derivare da una ricetta araba che \u00e8 prevalente in alcune parti della Spagna islamica nota come turun, o anche da un'antica ricetta greca. \nEsiste una produzione simile chiamata cupedia o cupeto che era prodotta nell'antica Roma e segnalata dai scrittori romani; questi alimenti, altamente energetici, erano spesso usati dagli atleti prima delle gare in Grecia o dai soldati romani durante le loro imprese militari.\nIl Turr\u00f3n o Torr\u00f3 spagnolo \u00e8 conosciuto almeno dal XV secolo nella citt\u00e0 di Jijona/Xixona (ex Sexona), a nord di Alicante; esso oggi \u00e8 comunemente consumato nella maggior parte della Spagna, in alcuni paesi dell'America Latina e nella regione del Rossiglione in Francia.\nIn Italia un Torrone simile a quello spagnolo \u00e8 quello tipico di Cremona e Benevento ed anche in Sicilia a Caltanissetta dove si usa anche il pistacchio come ingrediente caratterizzante. Vi sono produzioni simili prodotte nelle Filippine.\nAltre varianti si trovano in diverse regioni del Mediterraneo settentrionale.\nOrigini regionali.\nTorrone spagnolo.\nIl torrone spagnolo tradizionale pu\u00f2 essere classificato come:\nQuesta variazione negli ingredienti e la conseguente secchezza riflette un continuum che esiste anche nei biscotti all'amaretto (al gusto di mandorle), da una meringa ad un amaretto.\nAltre variet\u00e0 includono Torr\u00f3 d'Agramunt prodotto vicino a Lleida, Torr\u00f3 de Xerta prodotto vicino a Tortosa e torr\u00f3 de Casinos.\nModernamente il nome turr\u00f3n ha ampliato il suo significato in Spagna per includere molte altre preparazioni dolci che hanno in comune con il torrone tradizionale venduto in barre di circa 20 x 10 x 3 cm. Queste barrette possono contenere cioccolato, marzapane, cocco, caramello, frutta candita, ecc.\nTorrone italiano.\nA Benevento, la tradizione del torrone risale all'epoca sannita: apprezzato e consumato dalle classi agiate, come da quelle pi\u00f9 povere, . \nA Siena il torrone locale \u00e8 venduto in dischi, denominati \"copate\" o panforte a tutt'oggi.\nTorrone cubano.\nA Cuba, il \"turr\u00f3n de man\u00ed\" (torrone di arachidi) \u00e8 un dolce tradizionale. Barrette di dimensioni ridotte vengono solitamente distribuite alle fermate degli autobus e tra le folle, sebbene siano disponibili anche nella tradizionale forma a pagnotta. Vi sono due varianti: blando, arachidi macinate pressate in barrette con zucchero di canna; e arachidi tostate dure e tritate grossolanamente legate insieme a zucchero caramellato e miele.\nTorrone filippino.\nCashew turr\u00f3n (spagnolo filippino: \"turrones de cas\u00fay\"; spagnolo: \"turrones de anacardo\") \u00e8 un prodotto nella provincia di Pampanga. \u00c8 una barretta di marzapane fatta con anacardi e avvolta in una cialda bianca. A differenza del resto dell'area ispanica, questo dolce non \u00e8 associato alle festivit\u00e0 natalizie. Un altro derivato \u00e8 il \"turrones de pili\", realizzato utilizzando il nativo pili nut.\nUn dolce filippino simile \u00e8 il \"masareal di Mandaue\", che \u00e8 fatto con arachidi bollite finemente tritate, zucchero o sciroppo (latik) e acqua. Tuttavia, in genere non \u00e8 secco come il torrone.\nUno street food derivato, ma molto diverso, \u00e8 il tur\u00f3n che \u00e8 una versione dolce della lumpia filippina. Il pi\u00f9 comune \u00e8 il tur\u00f3n na saging, che \u00e8 fatto con banana o piantaggine a fette immerse nello zucchero di canna, avvolte in involucri di involtini primavera e fritte. Tuttavia, ci sono numerosi altri ripieni di Tur\u00f3n, tra cui ube, patate dolci, e anche le arachidi, come il \"tur\u00f3n de mani\".\nTorrone peruviano.\nNella cucina peruviana il torrone \u00e8 generalmente morbido e pu\u00f2 essere aromatizzato con anice. La ricetta spagnola originale, che conteneva ingredienti rari o costosi in Per\u00f9 (come mandorle, acqua di rose, acqua di fiori d'arancio, miele), \u00e8 stata modificata in vari modi. Una variet\u00e0 comune trovata a Lima \u00e8 il Turr\u00f3n de Do\u00f1a Pepa, un torrone all'anice e al miele che viene tradizionalmente preparato per la processione religiosa del Se\u00f1or de los Milagros (o Signore dei Miracoli), nel mese di ottobre.\nTorrone portoricano.\nA Porto Rico, il turr\u00f3n si chiama \"Turr\u00f3n de Aj\u00f3njol\u00ed\" (turr\u00f3n di sesamo). Il torrone portoricano \u00e8 fatto con semi di sesamo bianco e nero tostati, cannella in polvere, succo di limone, legati insieme da zucchero di canna caramellato e miele. Altre variet\u00e0 includono mandorle, scorza di lime, semi di girasole con semi di lino, scorza d'arancia e scaglie di cocco tostate.\nEvoluzione.\nLa prima testimonianza scritta del torrone in Catalogna \u00e8 del 1221; lo si trova anche in ricettari e documenti del XIV secolo. Era prodotto in Catalogna e nel Regno di Valencia: la citt\u00e0 \u00e8 oggi il maggiore produttore della Spagna (in particolare a Jijona dove se ne fa risalire la presenza a partire dal XV secolo). In seguito, il torrone si \u00e8 diffuso nella Corona di Castiglia: la prima documentazione scritta in spagnolo della sua presenza si trova ne \"La generosa paliza\" di Lope de Rueda, dell'anno 1570.\nNella versione della tradizione cremonese, il primo torrone sarebbe stato servito il 25 ottobre 1441 al banchetto per le nozze, celebrate a Cremona, fra Francesco Sforza e Bianca Maria Visconti. Il dolce, sempre secondo la tradizione, venne modellato riproducendo la forma del Torrazzo, la torre campanaria della citt\u00e0, da cui avrebbe preso il nome. Questo episodio viene rievocato ogni anno con una \"Festa del Torrone\".\nTuttavia, la prima notizia certa riguardo al torrone a Cremona risale al 1543, anno in cui il comune acquist\u00f2 del torrone per farne dono ad alcune autorit\u00e0, soprattutto milanesi.\nIl torrone in Sardegna.\nL'archivio di Stato di Cagliari conserva un contratto per la fornitura di torrone da parte di due torronai sassaresi a un bottegaio cagliaritano, che certifica che la produzione del torrone risale almeno al 1614. .\nTestimonianze storiche riportano che ad Aritzo il torrone si produceva gi\u00e0 a met\u00e0 \u2018800. Un registro dei primi del \u2018900 annota ben 89 licenze di venditori ambulanti; su gran parte di esse compare la voce \"torrone\". I torronai facevano parte della categoria dei \"Biajantes\", meglio definiti col nome di \"Carrattoneris\", perch\u00e9 per il trasporto delle mercanzie si servivano di carri trainati da buoi o cavalli. Essi vendevano, ma per lo pi\u00f9 barattavano ogni genere di prodotto che la montagna offriva; difficilmente la vendita di un solo prodotto infatti, avrebbe garantito il sostentamento.\nLa produzione del torrone in Barbagia \u00e8 dovuta all'esigenza di valorizzare e sfruttare i prodotti originali della natura: il miele della montagna, le noci e le nocciole delle vallate. I centri di produzione pi\u00f9 rinomati erano Aritzo e Tonara, ma vi erano anche altri paesi minori.\nGli aritzesi portavano i loro prodotti nel Campidano, mentre i tonaresi, che da sempre si contendono con gli aritzesi il primato della produzione del torrone in Sardegna, si occupavano del commercio nel Sassarese. Questo scambio commerciale permise uno scambio culturale umano che consent\u00ec ad Aritzo un'apertura tale all'innovazione per quei tempi che era proprio impensabile per altri paesi della Barbagia.\nNe deriv\u00f2 il trasferimento di numerose famiglie aritzesi a Cagliari, Quartu, Pirri, Villasor, Monastir, Tuili, ecc. con i loro laboratori per produrre il torrone direttamente nel mercato di sbocco, il Campidano.\nNei documenti dei primi del \u2018900 Tonara \u00e8 sede di un laboratorio artigianale, che soddisfa le richieste degli ambulanti. La famiglia Carta aveva adibito a laboratorio un locale all'interno della propria abitazione. Vi erano due caldaie a mano e il fuoco era alimentato a lenta combustione. L'attivit\u00e0 produttiva iniziava a met\u00e0 marzo per terminare a settembre. \nAd Aritzo nei primi del \u2018900 esistevano parecchi laboratori di produzione del torrone, tra cui quelli delle famiglie Meloni, Calledda, Muggironi ed in particolare la famiglia Atzori, che con le sue caldaie riusciva a produrre un quantitativo notevole di torrone per venderlo nelle sagre paesane; successivamente cominciarono la produzione le famiglie Maxia, Pranteddu, Manca e Fois.\nIl torrone veniva lavorato con una grossa pala in legno che fungeva da miscelatore, questo comportava un lavoro faticosissimo che durava anche 5-6 ore poich\u00e9 non bisognava mai smettere di mescolare o si sarebbe compromesso tutto il lavoro fatto. Quando il miele era ben caldo, si aggiungeva l'albume d'uovo montato a neve che fungeva da lievitante; si proseguiva poi con la lavorazione sino a che il torrone non raggiungeva la giusta consistenza e il tipico colore candido. Infine si versavano le mandorle, nocciole o noci e lo si travasava nelle apposite cassette il legno.\nEtimologia.\nIl termine \"torrone\" \u00e8 d'etimologia discussa. Per alcuni, deriverebbe dalla voce verbale latina \"torr\u0113re\", presente attivo infinito di \"torreo\" (presente attivo \"torre\u014d\", presente infinito \"torr\u0113re\", perfetto attivo \"torru\u012b\", supino \"tostum\"), col significato di \"tostare\", \"abbrustolire\", con riferimento alla tostatura delle nocciole e delle mandorle. Il termine \u00e8 sicuramente derivato dalla radice proto-indo-europeo, a riprova del fatto che essa \u00e8 riscontrabile nel moderno inglese \"thirst\", nel greco \u03c4\u03ad\u03c1\u03c3\u03bf\u03bc\u03b1\u03b9 (\"t\u00e9rsomai\"), nel sanscrito \u0924\u0943\u0937\u094d\u092f\u0924\u093f (\"t\u1e5b\u1e63yati\").\nJoan Corominas crede che il termino deriva dal latino \"terra\" per essere simile a un grumo di terra. Finalmente, alcune correnti di studiosi attribuiscono al torrone, invece, origini arabe; a supporto di questa tesi vi sarebbe, fra l'altro, il \"De medicinis et cibis semplicibus\", trattato dell'XI secolo scritto da un medico arabo, in cui \u00e8 citato il \"turun\".\nVariet\u00e0 di torrone.\nLe principali variet\u00e0 di torrone sono quello duro e quello morbido: la differenza fra le due \u00e8 dovuta a diversi fattori. Innanzitutto il diverso grado di cottura dell'impasto: difatti nel torrone duro (anche chiamato \"friabile\") la cottura \u00e8 solitamente prolungata nel tempo fino a raggiungere (in alcuni prodotti tipici) le 12 ore. Altrettanto importante \u00e8 la composizione della ricetta ed il rapporto tra il miele e gli zuccheri (tra cui saccarosio, sciroppo di glucosio, sciroppo di zucchero invertito).\nIl torrone tenero, invece, ha una cottura che solitamente non supera le 2 ore; ci\u00f2 permette di avere un'umidit\u00e0 dell'impasto pi\u00f9 alta; questo fattore in combinazione alla ricetta diversa produce un impasto pi\u00f9 tenero. Come gi\u00e0 detto i torroni si distinguono poi fra mandorlati e nocciolati. La variante aquilana, prodotta industrialmente gi\u00e0 nel XIX secolo, prevede un impasto contenente cacao.\nVarianti pi\u00f9 moderne comprendono il torrone classico ricoperto di cioccolato. Un'ulteriore tipologia, con pasta reale (pasta di mandorle ricoperta di cioccolato pregiato o di glassa di zucchero fondente) non \u00e8 da considerarsi propriamente un \"torrone\".\nProduzione contemporanea.\nOggi il torrone \u00e8 uno dei dolci natalizi pi\u00f9 diffusi in Italia e sempre pi\u00f9 spesso \u00e8 possibile trovarlo anche all'estero. I principali centri di produzione sono Cremona, dove operano le due principali industrie del settore (Sperlari e Vergani), Benevento dove opera, tra le altre, l'azienda Alberti, con il marchio Strega, e San Marco dei Cavoti, pure in provincia di Benevento, ove la tradizione \u00e8 radicata dal 1891 e dove si svolge annualmente la Festa del Torrone. In Piemonte opera Sebaste, azienda fondata a Grinzane Cavour (CN) nel 1885 e specializzata nella produzione di torrone con nocciole e tartufi dolci.\nVarie altre zone d'Italia, hanno altres\u00ec consolidato un'ottima tradizione nella produzione di questo dolce nelle diverse varianti: fra queste citiamo Bagnara Calabra (dove il torrone \u00e8 anche Indicazione geografica protetta), Taurianova (localit\u00e0 dove questo dolce \u00e8 prodotto artigianalmente ed annualmente si tiene il \"Festival del Torrone\"), Gallo d'Alba (CN), Cologna Veneta (meglio noto come \"mandorlato di Cologna\"), San Martino di Lupari (Pd) (patria dei Cristalli di torrone Dolcital), Ospedaletto d'Alpinolo, Alvito, Dentecane e Grottaminarda (dove riprende il nome latino-sannita di \"cupeta\"), Camerino, L'Aquila, vari comuni del beneventano e delle terre del Sannio. In provincia di Venezia, a Dolo, si produce il mandorlato Scaldaferro, tipico mandorlato veneziano, inserito nell'albo dei prodotti agroalimentari tipici della Regione Veneto, e premiato per due volte consecutive come migliore torrone d'Italia dalla rivista enogastronomica \"il Gambero Rosso\".\nPiuttosto caratteristico per la sua rusticit\u00e0 \u00e8 il torrone della Sardegna (\"su turrone sardu\"), con rinomati centri di produzione ad Aritzo, Tonara e a Pattada, il cui aroma pi\u00f9 intenso \u00e8 dovuto al fatto che la sua componente dolce deriva esclusivamente, senza zuccheri aggiunti, dal miele di macchia mediterranea. La caratteristica del torrone sardo \u00e8 la sua morbidezza e, soprattutto, il suo color avorio. Difatti, esso non \u00e8 bianco come gli altri torroni, poich\u00e9 la ricetta sarda non impiega lo zucchero o ne usa minime quantit\u00e0, preferendo a questo l'utilizzo di miele. Esistono molteplici rivisitazioni della ricetta classica che vedono l'uso di scorze di arancia o di limone, ostie, pinoli, vaniglia, ecc. Le ricette artigianali possono variare a seconda della tradizione locale.\nIn Sicilia, e pi\u00f9 anticamente a Caltanissetta, i pasticceri e/o torronai continuano la tradizione nissena con la produzione della Cubaita insieme al classico torrone nisseno che si caratterizza per il verde del pistacchio locale, il giallo del miele di sulla e per il bianco delle mandorle; tutti ingredienti tipici delle campagne nissene. I \"turrunari\" (torronai) del luogo, che si tramandano in famiglia da pi\u00f9 generazioni questa artigianalit\u00e0, creano per le feste annuali questo tipico dolce artigianale; dolce che mettono in vendita nelle tipiche bancarelle allestite per le feste cittadine. \u00c8 in corso la procedura per il riconoscimento IGP del torrone di Caltanissetta.\nRiconoscimenti.\nIl torrone \u00e8 riconosciuto come uno dei Prodotti agroalimentari tradizionali italiani su proposta delle seguenti regioni:"}
{"id": "742801", "revid": "46931", "url": "https://it.wikipedia.org/wiki?curid=742801", "title": "Izhoriani", "text": ""}
{"id": "742803", "revid": "307923", "url": "https://it.wikipedia.org/wiki?curid=742803", "title": "Ghisolabella", "text": "Di essa si hanno scarsissime notizie storiche, si sa solo che spos\u00f2 Niccol\u00f2 Fontana e che mor\u00ec dopo il 1281.\nLa sua celebrit\u00e0 deriva da una \"sconcia novella\" citata da Dante Alighieri nel Canto XVIII dell'Inferno (vv. 55-57), dove il poeta fiorentino immagina di trovare Venedico tra i ruffiani. Egli racconta il peccato che l'ha dannato all'Inferno, cio\u00e8 il mercimonio che lo ha spinto a far prostituire la sorella dal \"Marchese\".\nIl Marchese \u00e8 sicuramente quello estense di Ferrara, ma se si tratti di Obizzo II o di Azzo VIII non \u00e8 dato a sapere, mancando una qualsiasi fonte d'archivio sulla vicenda, che ovviamente non rientrava tra quelle notizie da annotare per i posteri. L'unica cosa che sappiamo \u00e8 che Venedico cerc\u00f2 di ingraziarsi gli Este in vari modi, sperando di ottenere favori da loro: suo figlio per esempio spos\u00f2 la figlia di Azzo VIII."}
{"id": "742804", "revid": "46931", "url": "https://it.wikipedia.org/wiki?curid=742804", "title": "Popolazione indigena", "text": ""}
{"id": "742805", "revid": "36594", "url": "https://it.wikipedia.org/wiki?curid=742805", "title": "Torrone di Cremona", "text": ""}
{"id": "742806", "revid": "36426", "url": "https://it.wikipedia.org/wiki?curid=742806", "title": "Venedico", "text": ""}
{"id": "742813", "revid": "1573940", "url": "https://it.wikipedia.org/wiki?curid=742813", "title": "Mazama", "text": "Mazama \u00e8 un genere che comprende varie specie di cervi di medie o piccole dimensioni diffuse nella Penisola dello Yucat\u00e1n, in America Centrale e Meridionale e sull'isola di Trinidad. La maggior parte di esse vive soprattutto nelle foreste. Nell'aspetto ricordano molto i cefalofi africani e i muntjak asiatici, ma non sono loro parenti. Ne esistono circa dieci specie.\nIl nome \"Mazama\" deriva dal nahuatl \"mazame\", plurale di \"mazatl\", \u00abcervo\u00bb.\nTassonomia.\nLa tassonomia del genere \"Mazama\" \u00e8 mutata notevolmente nel corso degli ultimi decenni e ancora nel 1999 alcuni autori ne riconoscevano solo quattro specie. Queste, \"M. americana\", \"M. gouazoubira\", \"M. rufina\" e \"M. chunyi\", comprendevano alcune distinte popolazioni che successivamente sono state elevate al rango di specie, e gi\u00e0 nel 2005 \"Mammal Species of the World\" ne riconosceva ben 9. Una decima specie, \"M. nemorivaga\", era tradizionalmente considerata una sottospecie di \"M. gouazoubira\", ma \u00e8 stata riconosciuta come specie a s\u00e9 nel 2000. \"Mammal Species of the World\", tuttavia, la considera ancora una semplice sottospecie, ma molto probabilmente tale interpretazione \u00e8 dovuta semplicemente a un lapsus. Recentemente \u00e8 stata proposta un'ulteriore specie, il mazama fulvo (\"M. \u00abochroleuca\u00bb\"), ma dato che la descrizione effettuata non \u00e8 valida, non soddisfacendo l'articolo 8 del capitolo 3 del codice ICZN, non \u00e8 stata inserita nell'elenco qui presente. Un altro animale, che potrebbe appartenere a una piccola specie di mazama non ancora descritta, con mantello rossastro e zampe nerastre, \u00e8 stato fotografato nelle pianure del Parco nazionale di Man\u00fa, in Per\u00f9; un animale simile, appartenente probabilmente alla stessa \u00abspecie\u00bb, \u00e8 stato avvistato nella Bolivia nord-occidentale.\nLe analisi molecolari fanno ipotizzare che la famiglia dei Cervidi ebbe origine in Asia centrale nel Miocene superiore e che la trib\u00f9 degli Odocoileini raggiunse il Nordamerica tra il Miocene e il Pliocene, per poi diffondersi anche in Sudamerica nel Pliocene dopo la formazione dell'istmo di Panama. Secondo quanto si \u00e8 scoperto sulle relazioni sistematiche e la storia evolutiva dei cervi neotropicali, si sa che almeno otto forme ancestrali di cervi invasero il Sudamerica durante il Pliocene superiore (2,5-3 milioni di anni fa); le specie di mazama rosso ebbero una loro prima diversificazione indipendente poco dopo che i loro antenati arrivarono sul continente, dando origine a un certo numero di specie criptiche. Dal punto di vista biogeografico, i cervi endemici del Nuovo Mondo si suddividono in due linee evolutive: la prima, comprendente le specie del genere \"Odocoileus\" e \"Mazama americana\", \u00e8 diffusa in Nord, Centro e Sudamerica, mentre la seconda, a cui appartiene anche \"Mazama gouazoubira\", \u00e8 composta solo da specie sudamericane. Tale interpretazione implica per\u00f2 che il genere \"Mazama\" non costituisca un taxon valido. Le analisi genetiche hanno rivelato alti livelli di differenze molecolari e citogenetiche tra le varie specie, morfologicamente simili, di mazama, e ci\u00f2 suggerisce una probabile origine polifiletica. In particolare, \"Mazama temama\", di origine messicana, contrariamente a quanto atteso, \u00e8 risultato pi\u00f9 strettamente imparentato con le specie del genere \"Odocoileus\" che con altre specie di \"Mazama\" originarie della Bolivia. Questo potrebbe indicare che il genere non sia monofiletico. Dall'altra parte, i \"Mazama\" boliviani sembrano pi\u00f9 imparentati con \"Pudu puda\" e \"Ozotoceros bezoarticus\". Allo stesso modo ricordiamo che una popolazione di \"Odocoileus virginianus\" delle regioni centrali della Colombia mostra una maggior parentela con l\"'O. hemionus\" nordamericano che con altri \"O. virginianus\" colombiani. Tale parentela viene spiegata con varie ipotesi. Una implicherebbe l'esistenza di aplotipi ancestrali comuni a entrambe le specie. Un'altra tira in ballo una continua ibridazione tra le specie di \"Odocoileus\" avvenuta prima della migrazione di \"O. virginianus\" dal Nord al Sudamerica.\nDescrizione e habitat.\nA seconda delle specie, i mazama sono cervi di piccole o medie dimensioni con corpi tozzi e grandi orecchie. Misurano 60-144 cm di lunghezza, sono alti al garrese 35-80 cm e pesano generalmente 8-48 kg, sebbene esemplari di \"M. americana\" eccezionalmente grandi possano raggiungere i 65 kg. Quando sono presenti, i palchi sono piccoli e molto semplici. Il mantello pu\u00f2 essere rossastro, marrone o grigio. In maniera molto approssimata, le varie specie si possono suddividere in quattro gruppi, sulla base di dimensioni, colorazione e habitat (ma non necessariamente tenendo conto della loro filogenesi):\nBiologia.\nLe specie del genere \"Mazama\", oltre ad avere abitudini notturne e piccole dimensioni, sono molto timide e per questo vengono avvistate di rado. Vivono da sole o in coppie riproduttive all'interno del loro piccolo territorio, i cui confini vengono spesso marcati con urina, feci o secrezioni delle ghiandole oculari. Quando avvistano dei predatori (soprattutto puma e giaguari), conoscendo benissimo ogni angolo del loro territorio, si nascondono nel fitto della vegetazione circostante. Essendo erbivori, la loro dieta \u00e8 costituita da foglie, frutti e radici che trovano all'interno del loro territorio.\nRiproduzione.\nLe coppie riproduttive che vivono insieme sono monogame. I maschi solitari, invece, si accoppiano con le femmine dei territori vicini. Quando i maschi si contendono una femmina, combattono a morsi o a colpi delle loro piccole corna. Le specie di mazama che vivono in regioni tropicali non hanno una stagione degli amori ben definita, ma quelle delle regioni temperate vanno in amore in autunno.\nIl periodo di gestazione dura circa 200-220 giorni e la femmina partorisce sempre un unico piccolo per volta. Madre e piccolo stanno sempre insieme, rimanendo nascosti tra la vegetazione finch\u00e9 quest'ultimo non \u00e8 abbastanza grande per accompagnarla. Lo svezzamento avviene a circa sei mesi e la maturit\u00e0 sessuale viene raggiunta a un anno di et\u00e0."}
{"id": "742814", "revid": "88740", "url": "https://it.wikipedia.org/wiki?curid=742814", "title": "Lorenzo Costa il Giovane", "text": "Era figlio ed allievo di Ippolito Costa, nonch\u00e9 nipote di Lorenzo Costa (successivamente detto \"Il Vecchio\").\nDal 1561 al 1564 fu a Roma, dove collabor\u00f2 con Federico Zuccaro alle decorazioni del Palazzo del Belvedere, del Casino di Pio IV e della torre Borgia.\nOpere.\nFu autore di affreschi nel Palazzo Ducale di Mantova: tra questi \u00e8 opera sua l'affresco del soffitto della Sala dello Zodiaco, \"Diana sul carro trainato da cani,\" del 1579 e gli \u00e8 stato attribuito l'affresco \"Costruzione di Porta Pradella\" nel Salone di Manto dell'\"Appartamento Grande di Castello\". All'interno della chiesa di palazzo, Basilica di Santa Barbara, nei due altari laterali, sono collocate due sue grandi tele: \"Battesimo di Costantino\" (1572) e \"Martirio di San Adriano\" (1572).\nDue pale d'altare di Lorenzo Costa decorano la cappella dell'Immacolata all'interno della Basilica di Sant'Andrea a Mantova: \"L'adorazione dei pastori\" e \"L'adorazione dei Magi\".\nDipinse una grande pala d'altare \"Sant'Elena e il rinvenimento della Croce\" conservata nella Chiesa dei Santi Fabiano e Sebastiano a San Martino dall'Argine."}
{"id": "742815", "revid": "1652635", "url": "https://it.wikipedia.org/wiki?curid=742815", "title": "Serena Rossi", "text": "Dopo un esordio teatrale in \"C'era una volta...Scugnizzi\", diventa nota al grande pubblico grazie alla soap opera \"Un posto al sole\", in cui interpreta il ruolo di Carmen. Ha successivamente portato avanti una carriera come attrice e doppiatrice sia a livello cinematografico che in molti altri prodotti televisivi.\nDal 2006 ha intrapreso anche a una carriera discografica che talvolta si affianca a sue prove attoriali, come in \"Un posto al sole\" o \"Io sono Mia\", o di doppiaggio, come in \"Frozen - Il regno di ghiaccio\".\nDebutta come conduttrice televisiva nel 2017 con il programma \"Detto fatto\", continuando a vestire tali panni anche negli anni successivi.\nBiografia.\nEsordisce nel 2002 come cantante nel musical \"C'era una volta...Scugnizzi\" di Claudio Mattone ed Enrico Vaime. L'anno dopo viene scritturata per il ruolo di Carmen Catalano in \"Un posto al sole\", ruolo che, a periodi alterni, la Rossi ricoprir\u00e0 nella soap opera sino alla fine del decennio. Quest'interpretazione la lancia nel mondo dello spettacolo, tant'\u00e8 che quando nel 2005 torna in teatro lo fa da protagonista: recita, infatti, nel musical \"Mal'aria\", scritto e diretto da Bruno Garofalo, versione napoletana di \"Romeo e Giulietta\". Il 1\u00ba dicembre 2006 esce nel frattempo il suo primo lavoro discografico, un EP intitolato \"Amore che\", raccolta di 5 brani folk tratti da \"Un posto al sole\".\nNegli stessi anni appare in produzioni televisive quali \"Rosafuria\" (2003) di Gianfranco Albano, \"Salvo D'Acquisto\" (2003) e \"Virginia, la monaca di Monza\" (2004) di Alberto Sironi, \"La moglie cinese\" (2006) di Aurelio Grimaldi, e \"Un posto al sole d'estate\" (2007). Nel 2007 gira inoltre il suo primo film sul grande schermo, \"Liberarsi - Figli di una rivoluzione minore\", opera prima di Salvatore Romano, e riceve nella categoria giovani il premio \"Penisola Sorrentina Arturo Esposito\", con la direzione artistica di Mario Esposito; l'anno dopo affianca lo stesso \"patron\" nella conduzione della manifestazione. Nel novembre successivo \u00e8 invece tra i protagonisti dell'episodio \"La vampa d'agosto\" della serie TV \"Il commissario Montalbano\".\nNel 2010 recita dapprima nella miniserie televisiva \"Sant'Agostino\", di Christian Duguay, e in seguito assume la parte dell'agente scelto Barbara Castello nella seconda stagione di \"Ho sposato uno sbirro\", in onda su Rai 1. Per la stessa rete, nel 2011 \u00e8 tra i protagonisti della prima stagione della serie TV \"Che Dio ci aiuti\", dove interpreta Giulia Sabatini. L'anno seguente recita nel ruolo di Anita Cescon nella terza stagione di \"R.I.S. Roma - Delitti imperfetti\". Nel 2013 \u00e8 coprotagonista della pellicola \"Song'e Napule\", dei Manetti Bros., accanto a Giampaolo Morelli; sempre con lo stesso cast, negli anni successivi partecipa come personaggio ricorrente alla serie TV \"L'ispettore Coliandro\". Ancora nel 2013, nei panni di Rosetta \u00e8 protagonista, al fianco di Enrico Brignano, della nuova edizione della commedia teatrale \"Rugantino\", mentre al cinema presta la voce ad Anna nel film d'animazione Disney \"Frozen - Il regno di ghiaccio\", cantando alcune canzoni della colonna sonora del lungometraggio in coppia con Serena Autieri.\nNel 2014 partecipa come concorrente alla trasmissione di Rai 1 \"Tale e quale show\", vincendo la quarta edizione, nonch\u00e9 la terza dello \"spin-off\" \"Il torneo\"; nello stesso anno torna a prestare la voce al personaggio Disney di Anna nell'edizione italiana della serie televisiva \"C'era una volta\", mentre a dicembre incide una cover di \"Vorrei incontrarti fra cent'anni\" assieme a Matteo Becucci, inserita nell'album \"Tutti quanti Mery\" del cantante toscano, e canta il brano portante della colonna sonora del film d'animazione \"\", \"Noi siamo Winx\", nei panni della protagonista Bloom. Nel 2015 entra nel cast della fiction \"Squadra mobile\", spin-off di \"Distretto di Polizia\", e doppia ancora una volta la principessa Anna nel cortometraggio \"Frozen Fever\", distribuito nelle sale cinematografiche insieme a \"Cenerentola\". Presta inoltre la voce proprio al personaggio di Cenerentola nel musical \"Into the Woods\", diretto da Rob Marshall.\nNel 2017 torna a lavorare con i Manetti Bros. e Morelli nel film \"Ammore e malavita\", presentato alla 74\u00aa Mostra internazionale d'arte cinematografica di Venezia; nel settembre dello stesso anno sostituisce temporaneamente Caterina Balivo, in maternit\u00e0, alla guida del programma pomeridiano \"Detto fatto\" di Rai 2, mentre il mese seguente \u00e8 la protagonista dello \"show\" del sabato sera \"Celebration\" di Rai 1, accanto a Neri Marcor\u00e8. Nel 2018 \u00e8 scelta da Renzo Rubino per duettare nel brano \"Custodire\" al Festival di Sanremo; nello stesso anno segue la conduzione di \"Da qui a un anno\", su Real Time, e il commento italiano della finale dell'Eurovision Song Contest su Rai 1.\nPer la stessa rete, nel 2019 interpreta Mia Martini nel film TV biografico \"Io sono Mia\" di Riccardo Donna; nello stesso anno torna al cinema con il film \"Brave ragazze\" di Michela Andreozzi. L'anno seguente \u00e8 protagonista, insieme a Massimiliano Gallo e Gianni Ferreri, del debutto alla regia di Morelli in \"7 ore per farti innamorare\"; sempre nel 2020 partecipa con Stefano Accorsi e Maya Sansa a \"Lasciami andare\" di Stefano Mordini, film di chiusura della 77\u00aa Mostra internazionale d'arte cinematografica di Venezia. L'anno dopo \u00e8 protagonista su Rai 1 della serie \"Mina Settembre\", trasposizione della serie letteraria di Maurizio de Giovanni, e prende parte al doppiaggio del film \"Looking for Magical Dorem\u00ec\", tratto dalla serie animata \"Magica Dorem\u00ec\". Nel 2021 interpreta il personaggio di Elisabeth Gay nel film \"Diabolik\" dei Manetti Bros., trasposizione dell'omonimo fumetto, e viene scelta quale madrina della 78\u00aa Mostra internazionale d'arte cinematografica di Venezia. Il 25 dicembre dello stesso anno partecipa a \"Stanotte a Napoli\" di Alberto Angela, mentre all'inizio del 2022 conduce \"Danza con me\" insieme a Roberto Bolle e Lillo Petrolo.\nVita privata.\nDal 2008 \u00e8 legata sentimentalmente all'attore Davide Devenuto, conosciuto sul set di \"Un posto al sole\", con cui ha avuto un figlio nel 2016."}
{"id": "742820", "revid": "614400", "url": "https://it.wikipedia.org/wiki?curid=742820", "title": "Robert Ludlum", "text": "Biografia.\nEx attore e produttore teatrale, a quarant'anni Robert Ludlum decise di cimentarsi con la narrativa ottenendo notevole successo. I suoi libri sono stati tradotti in 32 lingue in oltre 40 paesi superando i 200 milioni di copie vendute.\n\u00c8 diventato celebre per la serie di romanzi \"The Bourne Identity\" ai quali sono stati parzialmente ispirati cinque film."}
{"id": "742822", "revid": "287204", "url": "https://it.wikipedia.org/wiki?curid=742822", "title": "Vukovlad", "text": "Vukovlad. Il Signore dei lupi \u00e8 un romanzo di Paolo Maurensig, pubblicato nel 2006.\nIl romanzo tratta dell'argomento della licantropia, e pi\u00f9 in generale dell'eterno conflitto tra il bene e il male.\nTrama.\nL'autore incontra sull'isola di Capri un anziano di lingua ungherese di nome Emil Ferenczi che, avendo saputo che il suo interlocutore \u00e8 uno scrittore, decide di raccontargli un intenso episodio della sua giovinezza, avvenuto quando era un sottotenente dei Cacciatori Ungheresi dell'esercito polacco.\nDurante l'estate del 1939, in previsione di un attacco tedesco, il suo plotone di esploratori, guidato dal capitano Schwartz di cui Emil era aiutante, perlustrava i monti Tatra. Gli zingari di un accampamento misero in guardia Schwartz e Ferenczi da \"un essere malvagio, un vukodlak\", che si sarebbe aggirato tra i monti. In effetti il cane del capitano, durante una notte di tormenta, venne attaccato in un cimitero abbandonato da un grande animale restando col collo spezzato, mentre un esploratore mandato in avanscoperta col suo cavallo fece ritorno cadavere alcuni giorni dopo, legato alla sua cavalcatura, che si trascin\u00f2 fino al campo con i garretti tagliati. Ci\u00f2 provoc\u00f2 una certa inquietudine tra i soldati, che si raccontarono storie da paura di vampiri e lupi mannari.\nPer motivi strategici, la compagnia si port\u00f2 nel villaggio di T*** con l'intenzione di installarsi nel castello che lo sovrastava. Il prete del villaggio accolse amichevolmente il comandante e il suo aiutante mettendoli in guardia sulla cattiva fama del castellano, il margravio detto per il suo blasone \"Vukovlad\", che significa \"Signore dei lupi\", ma soprannominato anche \"Vukodlak\", che significa \"licantropo\".\nSchwarz e Ferenczi salirono al castello per incontrare il margravio, che fece ritorno da una battuta di caccia con alcuni suoi amici e diede loro l'impressione di una personalit\u00e0 molto fiera e propensa ad atti di crudelt\u00e0. Il giorno dopo parteciparono ad una cena di gala nel castello, alla quale videro anche una giovane del villaggio dall'atteggiamento molto intimorito. Durante la notte Emil si svegli\u00f2 e, vagando per il castello, scorse il margravio davanti alla porta della camera della ragazza, che lo pregava di desistere dalle sue intenzioni. Il sottotenente pens\u00f2 che il nobile volesse esercitare lo \"ius primae noctis\" ed ebbe l'impressione che il volto dell'uomo si fosse tramutato nel muso di un animale, quando questi si volt\u00f2 per allontanarsi, cedendo alle suppliche della donna. Il giorno dopo, nel corso di un attacco dell'artiglieria tedesca, il margravio fu ritrovato morto nel salone. Scrutando fuori dal castello col suo binocolo, vide uno strano \"essere che attraversando il fossato correva verso la foresta, come fosse l'anima dannata del margravio, o la sua parte oscura\".\nA posteriori, il narratore cerca di dare una spiegazione razionale alla vicenda immaginando che il margravio avesse un gemello dal volto deforme ma dall'animo meno insensibile, che aveva finito con l'uccidere il fratello per preservare la donna che amava dalla libidine di lui."}
{"id": "742824", "revid": "287204", "url": "https://it.wikipedia.org/wiki?curid=742824", "title": "Torino Calcio a 5", "text": "LUnione Sportiva Torino Calcio a 5 \u00e8 stata la principale societ\u00e0 italiana di calcio a 5 di Torino. Nonostante non sia pi\u00f9 presente nel panorama del calcio a 5, \u00e8 una formazione storica del movimento italiano perch\u00e9 si tratta della prima squadra non laziale a essersi fregiata del titolo di campione d'Italia (stagione 1998-99).\nStoria.\nLe origini.\nFondata a Grugliasco nel 1991 per volere di Marco Ceresa, presidente dellITCA, come societ\u00e0 ricreativa della propria azienda, nella stagione 1993-94 disputa il campionato di serie A giungendo diciassettesima con 21 punti; si riaffaccia alla Serie A due stagioni pi\u00f9 tardi con un ruolino di marcia decisamente migliore ed un sesto posto finale con 57 punti, guadagnando la \"poule\" scudetto dove termina il gironcino a quattro al terzo posto con due punti. La squadra piemontese pu\u00f2 per\u00f2 gioire lo stesso a fine stagione per la conquista della sua prima Coppa Italia.\nNella stagione 1996-97 la ITCA Calcetto arriva alla terza posizione in classifica frutto dei 73 punti che le lasciano davanti solo Roma RCB e Milano, nei play-off il Torino giunge alle semifinali dove viene eliminato dal Milano. Nella finale per il terzo e quarto posto viene poi superato dalla Lazio per 3-1. Anche in questa stagione per\u00f2 il Torino mette in bacheca un trofeo, si tratta della sua seconda Coppa Italia.\nNel 1997 la squadra assume la denominazione Torino Calcetto per diventare la squadra simbolo della citt\u00e0. La stagione si apr\u00ec con la vittoria della prima Supercoppa; la stagione regolare si concluse al quarto posto, mentre nei play-off il Torino venne eliminato dopo un doppio scontro con l'Augusta. Nella stagione 1998-99 il Torino, guidato da dapprima da Giulio Facchini (che vinse la seconda Supercoppa italiana della societ\u00e0) e quindi da Jes\u00fas Velasco, chiuse la stagione regolare al primo posto con 68 punti, nove in pi\u00f9 del Petrarca. Nei play-off i piemontesi eliminarono Lazio (1-1, 0-7), Augusta (0-4, 5-3) raggiungendo la finale scudetto vinta contro la BNL Roma (3-2, 3-6).\nNell'estate successiva il presidente annuncia lo scioglimento della squadra campione d'Italia; la decisione, dettata dalla volont\u00e0 di giocare nel capoluogo dopo anni di pellegrinaggio in impianti della provincia, fu presa in seguito all'ennesimo rifiuto dell'amministrazione cittadina a utilizzare il PalaRuffini.\nLa rifondazione.\nIl settore giovanile e la squadra Under-21 della societ\u00e0 scomparsa furono assorbiti dalla Unione Sportiva Cotrade Calcio a 5, seconda societ\u00e0 cittadina, militante in Serie A2. In seguito alla vittoria del proprio girone e la conseguente promozione nella massima serie, nell'estate del 2000 il presidente Eugenio Amato annuncia il cambio di denominazione della societ\u00e0 in Torino Calcio a 5 con l'intenzione di proseguire la tradizione gialloblu cittadina."}
{"id": "742825", "revid": "666668", "url": "https://it.wikipedia.org/wiki?curid=742825", "title": "ITCA Torino", "text": ""}
{"id": "742826", "revid": "174925", "url": "https://it.wikipedia.org/wiki?curid=742826", "title": "Isifile", "text": ""}
{"id": "742828", "revid": "120269", "url": "https://it.wikipedia.org/wiki?curid=742828", "title": "Amatusia", "text": ""}
{"id": "742831", "revid": "228587", "url": "https://it.wikipedia.org/wiki?curid=742831", "title": "Jo\u00e3o Havelange", "text": "Famiglia e primi anni.\nSuo padre era il belga Faustin Havelange, ingegnere minerario gi\u00e0 tra i fondatori dello , divenuto successivamente un commerciante d'armi a Rio de Janeiro per conto de La Soci\u00e9t\u00e9 Fran\u00e7aise des Munitions. Sempre Faustin, nell'aprile del 1912, perse il traghetto che l'avrebbe dovuto portare ad imbarcarsi sul \"Titanic\" proprio nel giorno del naufragio di quest'ultimo, salvandosi in tal modo la vita. Sposatosi il 24 gennaio del 1913 con Juliette Ludivine Calmeau, anch'essa belga, dopo tre anni nacque Joao, il quale studi\u00f2 al Liceo Francese e pass\u00f2 la sua giovinezza dedicandosi agli sport, per poi laurearsi in legge all'Universit\u00e0 federale Fluminense nel 1940.\nAtleta.\nDa giovane gareggi\u00f2 in varie discipline sportive, come calcio, il nuoto e la pallanuoto. Nel 1931 divenne campione carioca della squadra primavera del Fluminense.\nPartecip\u00f2 da nuotatore ai Giochi Olimpici del 1936 e fece parte della Nazionale brasiliana di pallanuoto ai Giochi Olimpici del 1952.\nNel 1955 vinse da pallanuotista una medaglia di bronzo ai Giochi panamericani di Citt\u00e0 del Messico.\nDirigente sportivo.\nSuccessivamente, divenne dirigente della Federazione Paulista di Nuoto, per poi diventare presidente della Federazione Metropolitana di Nuoto a Rio, nonch\u00e9 vicepresidente della Confederazione brasiliana degli sport. A quest'epoca era gi\u00e0 diventato avvocato ed era azionista della Via\u00e7\u00e3o Cometa, grande impresa di trasporti operante nei quattro maggiori stati del paese (San Paolo, Rio de Janeiro, Minas Gerais e Paran\u00e1), di cui era anche direttore esecutivo.\nIn Brasile.\nNel 1955 divenne componente del Comitato Olimpico Brasiliano, ruolo che ricopr\u00ec fino al 1963, anno in cui entr\u00f2 a far parte del CIO.\nCome dirigente calcistico fu poi presidente della federcalcio brasiliana (CBF) dal 1958 al 1975.\nAlla FIFA.\nFu eletto alla presidenza della FIFA l'11 giugno del 1974, battendo al ballottaggio il presidente uscente Stanley Rous per 68 voti a 52. Decisivi furono i consensi delle federazioni africane e asiatiche, alle quali Havelange aveva promesso un maggior numero di partecipanti alla fase finale della Coppa del Mondo; proprio questa promessa pose subito in allarme le principali federazioni europee aderenti all'UEFA, tranne la Francia, sino al punto da far temere una scissione in seno alla stessa FIFA e la conseguente organizzazione di due distinti campionati Mondiali (rischio poi rientrato nei mesi successivi). La sua campagna elettorale risult\u00f2 essere piuttosto dispendiosa, tanto che la federazione brasiliana dovette supportarlo con un contributo di circa mezzo miliardo di lire.\nProprio per mantenere le promesse fatte alle federazioni asiatiche e africane, nei 24 anni trascorsi alla presidenza della FIFA riform\u00f2 i Campionati mondiali di calcio aumentando il numero delle squadre partecipanti: in pochi anni, sotto la gestione di Havelange, il mondiale pass\u00f2 dalle classiche 16 squadre a 24 nel 1982 in Spagna e addirittura a 32 nel 1998 in Francia; in questo modo le nazionali appartenenti a Africa, Nord America e Asia poterono annoverare un numero maggiore di posti a propria disposizione.\nOltre all'espansione delle partecipanti ai Mondiali, la FIFA di Havelange inaugur\u00f2 tornei riservati alle nazionali giovanili come il Campionato mondiale di calcio Under-20 (detto anche \"Campionato mondiale di calcio Juniores\") \u2014 ritenuto da molti il trampolino di lancio per i giovani calciatori \u2014 e il Campionato mondiale di calcio Under-17; nel 1991 fu anche creato il FIFA World Player.\nDi converso a tutte queste innovazioni, Havelange si \u00e8 sempre dimostrato piuttosto scettico - quando non apertamente contrario - circa le riforme regolamentari proposte nel corso degli anni riguardo agli aspetti tecnici del gioco: in particolare, critic\u00f2 sia il golden gol che il possibile utilizzo della tecnologia per assistere gli arbitri in caso di episodi dubbi.\nLe accuse di corruzione e i rapporti con le dittature sudamericane.\nSin dall'inizio degli anni ottanta, da pi\u00f9 parti, si sono susseguite diverse voci circa un suo possibile coinvolgimento in vari episodi di corruzione e di malversazione. Gi\u00e0 nel giugno 1983, in un'intervista rilasciata al giornalista francese Jacques Ferran, l'allora presidente dell'UEFA Artemio Franchi sosteneva che Havelange l'avesse cooptato nella Commissione Finanziaria della FIFA per impedirgli di denunciare pubblicamente una serie di fatti illeciti dei quali era venuto a conoscenza (tra i quali, una singola auto di rappresentanza che il brasiliano si sarebbe fatto pagare ben quattro volte da paesi diversi). Sempre Franchi, nel corso della stessa intervista, sosteneva di sentirsi \"ricattato\" da Havelange a causa della candidatura italiana a sede dei mondiali del 1990.\nDiversi anni pi\u00f9 tardi, il successivo presidente della FIFA Joseph Blatter sar\u00e0 indagato per non aver denunciato una tangente da 100 milioni di dollari che Joao Havelange e Ricardo Texeira (l'allora presidente della federcalcio brasiliana) avrebbero incassato dall'ISL, l'azienda partner della FIFA per il settore commerciale, onde garantire alla stessa l'esclusiva sui diritti televisivi e di marketing dei Mondiali per tutti gli anni Novanta.\nNel 1994 Havelange venne coinvolto nell'inchiesta che port\u00f2 alla condanna di Castor de Andrade, il boss dei \"bicheiros\" (una sorta di cosca mafiosa particolarmente attiva nel ramo delle scommesse illegali) con il quale era legato da una trentennale amicizia. Pi\u00f9 precisamente, Andrade e i \"bicheiros\" avrebbero finanziato l'affitto di un Sambodromo per conto del Presidente della FIFA; inoltre, lo stesso Andrade si sarebbe fatto scudo in pi\u00f9 occasioni di una \"lettera di stima incondizionata\" che lo stesso Havelange gli aveva scritto nel 1987.\nAltre accuse gli vennero rivolte dalle colonne del quotidiano olandese De Telegraaf, in relazione alla fallita candidatura di Amsterdam a sede per le Olimpiadi del 1992 (poi assegnate a Barcellona): Havelange e altre personalit\u00e0, in qualit\u00e0 di membri del CIO, avrebbero accettato doni di valore molto superiore alla soglia massima consentita di 100 Dollari statunitensi, tra i quali costosissimi diamanti, ceramiche di Delft, dipinti, biciclette e articoli sportivi.\nSempre nel corso degli anni '90 emersero alcune connivenze che lo stesso Havelange avrebbe avuto, poco prima di essere eletto alla FIFA, con il regime dittatoriale di Hugo Banzer: ancora nel 1973, la fabbrica di armi di cui il dirigente sportivo era socio avrebbe venduto 80.000 granate al dittatore boliviano.\nIl successore.\nL'8 giugno 1998, due giorni prima dell'inizio del Campionato mondiale di calcio 1998, lo svizzero Joseph Blatter (segretario dal 1981) venne eletto successore di Havelange, battendo lo svedese Lennart Johansson, presidente UEFA, ed entr\u00f2 ufficialmente in carica il mese successivo, finita la manifestazione. In occasione dei Giochi Panamericani del 2007, disputati a Rio de Janeiro, lo stadio costruito per l'occasione fu chiamato Est\u00e1dio Ol\u00edmpico Jo\u00e3o Havelange in suo onore. Anche l\"'Est\u00e1dio Parque do Sabi\u00e1\", inaugurato nel 1982, fu intitolato a lui (\u00e8 anche conosciuto come \"Est\u00e1dio Municipal Jo\u00e3o Havelange\").\n\u00c8 stato \"Presidente Onorario della FIFA\" dal 1998 al 18 aprile 2013, quando si \u00e8 dimesso in seguito al succitato caso di corruzione dell'ISL, la societ\u00e0 di marketing fallita nel 2001 che aveva i diritti in esclusiva sui Mondiali.\nMorte.\n\u00c8 morto all'alba del 16 agosto 2016 all'et\u00e0 di 100 anni nell'ospedale Samaritano a Botafogo, dove era stato ricoverato nel luglio dello stesso anno per dei problemi respiratori.\nI contrasti con Maradona.\nLa carriera di Havelange alla FIFA \u00e8 stata anche costellata da aspri e numerosi contrasti con l'asso argentino Diego Armando Maradona, in particolare nel corso degli ultimi mandati. \nLe varie \"querelle\" cominciarono durante il mondiale messicano del 1986, quando il \"pibe\" si lament\u00f2 del fatto di giocare a orari assurdi per garantire la copertura televisiva in Europa: per tutta risposta, Havelange lo invit\u00f2 a dedicarsi a qualche altro sport. Il punto pi\u00f9 alto dei contrasti dialettici si verific\u00f2 nel 1990, subito dopo la finale del Mondiale italiano perso dall'albiceleste contro la : Maradona, in lacrime, accus\u00f2 Havelange e l'arbitro della gara Codesal M\u00e9ndez di aver fatto vincere apposta i tedeschi. Dopo aver pronunciato alla stampa la frase \"\"Ha vinto la mafia\",\" si rec\u00f2 in tribuna per la premiazione, dove strinse la mano a tutte le autorit\u00e0 presenti ad eccezione del solo dirigente brasiliano, che gli aveva voltato le spalle. I contrasti continuarono negli anni successivi, quando Havelange, secondo Maradona, lo spron\u00f2 fino all'ultimo a partecipare alla fase finale dei Mondiali del '94, promettendogli l'immunit\u00e0 riguardo ai controlli anti-doping, salvo poi cambiare idea a Mondiale in corso e farlo squalificare di proposito.\nDa allora, i contrasti tra il \"Pibe\" e il boss della FIFA degenerarono al punto che l'argentino giunse ad affermare nel 1995 \u00abHavelange mio padre? Se lo fosse lo ucciderei\u00bb e, nel 1997, \u00abIl capo dello Stato merita tutto il mio rispetto ma, a mio avviso, \u00e8 assurdo ricevere in udienza uno che ha ingannato il popolo argentino\u00bb; pi\u00f9 avanti aggiunse che \u00abCi sono delle stupende cliniche per persone di et\u00e0 avanzata in Svizzera. Invece di stare alla FIFA, vada l\u00e0. E poi non voglio che dica che per me \u00e8 come un padre. Io ne ho uno eccezionale e non uno come lui. Se avessi un padre cos\u00ec preferirei morire\u00bb."}
{"id": "742833", "revid": "27767", "url": "https://it.wikipedia.org/wiki?curid=742833", "title": "Miguel De Cervantes", "text": ""}
{"id": "742835", "revid": "466539", "url": "https://it.wikipedia.org/wiki?curid=742835", "title": "Ginnastica ai Giochi della XXVIII Olimpiade", "text": "Qualificazioni.\nLe gare di qualificazione sono servite per stabilire i finalisti dei concorsi e di tutte le prove individuali:"}
{"id": "742836", "revid": "287204", "url": "https://it.wikipedia.org/wiki?curid=742836", "title": "Titu Cusi Yupanqui", "text": "Si tratta del terzo sovrano della dinastia inca di Vilcabamba. Era uno dei figli di Manco II, nato dall'unione del suo animoso genitore con una sposa secondaria. Succedette al legittimo erede di quest'ultimo, l'inca supremo Sayri Tupac, quando questi abbandon\u00f2 le sue prerogative sovrane per recarsi al Cusco, sotto la tutela degli spagnoli. Regn\u00f2 dal 1563 al 1571, anno della sua morte.\nAnni giovanili.\nNon conosciamo il nome originario di questo sovrano Inca. Titu Cusi Yupanqui \u00e8 l'appellativo che assunse al momento della sua incoronazione e, in lingua quechua, significa \"magnanimo\", \"felice\", \"memorabile\". All'et\u00e0 di quattro anni, mentre si trovava con il padre Manco nel ridotto di Vilcabamba, venne catturato dagli spagnoli durante un cruento attacco e condotto, quale ostaggio, al Cusco insieme alle mogli dell'inca fuggiasco.\nTitu Cusi venne affidato alle cure di un ufficiale giudiziario, tale \"O\u00f1ate\", e rimase per quattro anni tra i nemici della sua gente. Non abbiamo resoconti di questa sua esperienza se si eccettuano le notizie che lui stesso ha tramandato. Ammette di aver ricevuto un buon trattamento e chiarisce di doverlo all'interessamento del padre che, segretamente, aveva fatto avvicinare il suo custode promettendogli una cospicua ricompensa per le cure che avrebbe prestato al figlio prigioniero. In questi quattro anni Titu Cusi avr\u00e0 sicuramente appreso la lingua castigliana, ma altrettanto sicuramente deve averla dimenticata perch\u00e9, quando, ormai diventato sovrano, tratter\u00e0 con gli emissari del potere spagnolo, avr\u00e0 necessit\u00e0 di un interprete per intendersi.\nAll'et\u00e0 di circa otto anni Titu Cusi Yupanqui si ricongiunse, finalmente, con il suo augusto genitore che, ormai attestato in tutta sicurezza nel territorio di Vilcabamba, invi\u00f2 dei fidati emissari per rapire il piccolo e portarlo in salvo nel nuovo regno inca sorto tra le montagne. La sua permanenza con il padre fu, per\u00f2, di breve durata perch\u00e9, in capo a poco meno di un anno, Manco sarebbe stato ucciso proprio da quegli spagnoli che aveva accolto alla sua piccola corte per sottrarli all'ira dei loro compatrioti, nell'epilogo delle guerre civili che stavano insanguinando il Per\u00f9.\nTitu Cusi avrebbe serbato un perenne ricordo di questa tragedia a cui aveva assistito personalmente e di cui serbava un sostanziale ricordo. In una gamba conservava una cicatrice indelebile lasciata da un colpo di lancia che uno degli assassini di suo padre gli aveva assestato nella furia dell'uccisione. Pi\u00f9 tardi L'inca avrebbe raccontato con dovizia di particolari il cruento episodio e evrebbe ricordato di essersi salvato solo grazie a dei provvidenziali cespugli che gli avevano permesso di nascondersi, seppure ferito.\nAvvento al trono.\nDopo la morte di Manco, i personaggi pi\u00f9 influenti del regno di Vilcabamba si riunirono per eleggere il nuovo sovrano. Titu Cusi era il primo, per et\u00e0, ma la sua nascita da una moglie secondaria mal si addiceva alle tradizioni incaiche e gli fu preferito il fratellastro minore Sayri Tupac che, giovanissimo, avrebbe occupato il trono sotto la tutela di nobili esperti. Durante il regno di Sayri Tupac, l'indirizzo politico del piccolo regno di Vilcabamba si orient\u00f2 verso la ricerca di una pacifica convivenza con le forze iberiche e questa mutata attitudine permise l'intavolarsi di trattative di pace.\nL'epilogo di questi negoziati fu l'abdicazione di Sayri Tupac che, allettato dalle offerte spagnole, abbandon\u00f2 Vilcabamba per recarsi al Cuzco, confortato da ricche prebende. La permanenza di Sayri Tupac tra gli spagnoli ebbe, per\u00f2, una breve durata perch\u00e9 in capo a poco pi\u00f9 di tre anni, il giovane principe, improvvisamente, mor\u00ec. Non mancarono le accuse di avvelenamento e il triste epilogo di questo tentativo di riappacificazione influ\u00ec negativamente sugli inca di Vilcabamba che si sentirono fortemente motivati nel mantenere la propria indipendenza.\nUn nuovo sovrano doveva essere eletto e Titu Cusi Yupanqui pose la sua candidatura. Restava un altro figlio legittimo di Manco, T\u00fapac Amaru, ma era ancora fanciullo e, in pi\u00f9, non mostrava particolari attitudini guerriere. Dopo le passate esperienze, Vilcabamba aveva bisogno di un sovrano energico e la casta militare impose Titu Cusi Yupanqui. T\u00fapac Amaru venne destinato al sacerdozio ed inviato in un tempio a custodire le spoglie mummificate del padre e le altre sacre reliquie degli inca, contornato da una schiera di \"vergini del Sole\".\nPolitica verso gli spagnoli.\nAl momento del suo avvento al trono degli inca, Titu Cusi intraprese una serie di azioni nei confronti degli spagnoli. I suoi obiettivi furono prevalentemente centri isolati e comitive in transito, ma a prescindere dell'effetto limitato di queste spedizioni, l'impatto delle sue rappresaglie fu notevole presso gli occupanti. Da anni i residenti europei vivevano in pace e il fatto di vedere minacciate le loro comunicazioni e assaliti i loro insediamenti li spinse a cercare una via di composizione pacifica del conflitto.\nEra quello che voleva il nuovo Signore di Vilcabamba. Titu Cusi era infatti consapevole che non era pi\u00f9 possibile scacciare dal Per\u00f9 gli invasori ormai troppo numerosi, ma sperava, almeno, di poter mantenere una forma di indipendenza nei territori sotto il suo dominio. In questo contesto, le minacce che aveva portato, con le sue incursioni, gli permettevano di trattare su un piede di parit\u00e0 con il potente vicino. Dei parlamentari vennero infatti intrapresi dalle autorit\u00e0 di Lima e vennero avanzate delle proposte di pace per convincere l'ostinato inca a cessare la sua ribellione.\nLe condizioni che vennero offerte a Titu Cusi erano di tutto rispetto. Gli si proponeva di entrare a far parte della comunit\u00e0 spagnola con onori e privilegi. Suo figlio avrebbe potuto sposare la figlia ed erede di Sayri Tupac ed avrebbe potuto godere, per sempre, delle ambite propriet\u00e0 che costei portava in dote. Si trattava di possedimenti assai estesi che avrebbero reso la famiglia di Titu Cusi una delle pi\u00f9 ricche del Per\u00f9, ma l'inca voleva anche mantenere il dominio su Vilcabamba e gli spagnoli non volevano rischiare di vedere scoppiare un'altra ribellione nel selvaggio territorio montano. Una soluzione venne infine trovata. Titu Cusi avrebbe mantenuto il possesso di Vilcabamba, ma solo come una \"encomienda\" concessa dalla Corona. Di fatto, anche questo territorio sarebbe entrato a far parte della giurisdizione spagnola, ma sarebbe stato amministrato da Titu Cusi in persona.\nIl sovrano inca si dimostr\u00f2 un abile negoziatore e richiese ancora una sorta di amnistia per s\u00e9 e per i suoi sudditi, per quanti crimini avessero commesso nei confronti degli spagnoli. In pi\u00f9 pretese che tutti coloro che si erano rifugiati in Vilcabamba potessero restarvi a loro piacimento accettando, per contropartita, di non accogliere mai pi\u00f9 alcun fuggitivo. Gli spagnoli, da parte loro, pretesero che l'inca si impegnasse a lasciar predicare la religione cattolica nei suoi territori e, su questa base, fu infine raggiunto un accordo.\nUn vero e proprio trattato di pace venne firmato il 24 agosto del 1566 presso il fiume \"Ancobamba\" e Titu Cusi Yupanqui lo ratific\u00f2 ufficialmente il 9 luglio del 1567 giurando, alla presenza dei suoi sudditi, fedelt\u00e0 alla Corona spagnola. Alle difficili trattative avevano partecipato alcuni dei pi\u00f9 insigni giuristi e funzionari spagnoli del Per\u00f9, tra cui \"Juan de Matienzo\", \"Diego Rodriguez de Figueroa\" e \"Garcia de Castro\". Lo stesso monarca Filippo II di Spagna aveva seguito dall'Europa i negoziati e si era fatto promotore di una richiesta di dispensa papale per far sposare il figlio di Titu Cusi alla figlia di Sayri Tupac, sua cugina. Il vero vincitore era per\u00f2 Titu Cusi Yupanqui. Per molti anni aveva tenuto lontano dal suo regno le armate spagnole ed ora poteva continuare ad amministrare i suoi domini con solo qualche insignificante concessione.\nConversione al cattolicesimo.\nIl trattato dell\"'Ancobamba\" prevedeva il libero accesso di missionari cattolici nel territorio di Vilcabamba e Titu Cusi Yupanqui non si sottrasse agli impegni assunti. \"Antonio de Vera\" e \" Francisco de Veredas\" furono i primi sacerdoti che penetrarono nel piccolo regno degli inca. Il loro primo atto fu quello di battezzare il piccolo Quispe Titu, il figlio di Tito Cusi quale preliminare per il successivo matrimonio con la cugina Beatriz Clara Coya. Successivamente costruirono una chiesa a Charco, un villaggio sul fiume Apurimac e fecero anche dei proseliti, ma l'evangelizzazione degli indios andava assai a rilento.\nInaspettatamente Titu Cusi Yupanqui chiese di essere battezzato, ma pretese che il sacramento gli fosse amministrato dal priore degli agostiniani. Ottenne l'alto onore e in cambio permise a un altro frate agostiniano, Marcos Garcia, di rimpiazzare i primi evangelizzatori che riguadagnarono mestamente il Cuzco. Il nuovo arrivato era animato da una fede inflessibile e si inimic\u00f2 ben presto l'inca a cui rinfacciava duramente il concubinato, malgrado la fede cattolica che il sovrano asseriva di voler professare.\nUn altro frate, Diego Ortiz che lo raggiunse un anno dopo, si mostr\u00f2 pi\u00f9 condiscendente e riusc\u00ec a guadagnarsi la fiducia di Titu Cusi. L'atteggiamento di Titu Cusi Yupanqui oscillava tra un vero interesse per la religione degli spagnoli e il desiderio di conservare il culto dei suoi antenati. Il suo comportamento nei confronti dei missionari rispecchiava questa sua altalenante posizione e, di volta in volta, i suoi interlocutori assistevano ad atti di estrema condiscendenza o di aspre reprimende.\nStesura delle sue memorie.\nNella biblioteca dell'Escurial, codice L. I. 5, si trova un manoscritto di 306 fogli che dal foglio 131 al 196 conserva le memorie di Titu Cusi Yupanqui. Il titolo originale \u00e8 il seguente: \"ISTRUCCION DEL YNGA D. DIEGO DE CASTRO TITO CUSSI YUPANGUI PARA EL MUY ILLUSTRE SE\u00d1OR EL LICENCIADO LOPE GARCIA DE CASTRO, GOBERNADOR QUE FUE DESTOS REINOS DEL PIRU, TOCANTE A LOS NEGOCIOS QUE CON SU MAJESTAD EN SU NOMBRE POR SU PODER HA DE TRATAR, LA CUAL ES ESTA QUE SE SIGUE\".\nL'opera \u00e8 datata 6 febbraio 1570 e indica come testi frate Marcos Garc\u00eda, frate Diego Ortiz, Pablo Gualpa Yupangui, Mart\u00edn Cosiguaman e Gaspar Xulca Yanac. \u00c8 sottoscritta dai due frati e da Mart\u00edn Pardo, como scrivano. Si tratta di una relazione composta dallo stesso Titu Cusi e dettata al suo segretario sotto la supervisione di Garcia. Abbraccia tutta l'epoca della conquista, dallo sbarco dei primi spagnoli a Tumbez, fino alle ultime vicende di Vilcabamba. La sua importanza \u00e8 evidente, in quanto si tratta di una delle rarissime esposizioni della fine dell'impero inca, visto dalla parte degli indigeni soccombenti.\nMorte di Titu Cusi Yupanqui.\nTitu Cusi Yupanqui aveva assunto, come segretario, un meticcio di nome Martin Pando. Costui gli faceva da interprete, scriveva per lui i messaggi alle autorit\u00e0 spagnole e gli forniva ottimi consigli sul modo di comportarsi nelle questioni politiche. Era assai considerato dall'Inca che ne aveva fatto una sorta di amico e consigliere di fiducia. Nel 1571, il sovrano inca si era recato a Puquiura, la localit\u00e0 dove suo padre Manco era stato ucciso e ne aveva celebrato la memoria. Successivamente si era dilettato ad allenarsi alla scherma con il suo fidato segretario ed aveva preso freddo essendo gi\u00e0 molto sudato. Per riscaldarsi aveva bevuto molta \"chicha\" ed aveva subito un improvviso malore.\nIl suo stato si era aggravato, aveva vomitato sangue e il segretario gli aveva propinato un rimedio improvvisato, composto da bianco d'uovo e zolfo. L'inca era spirato subito dopo e i suoi fedeli pensarono al veleno. Martin Pando fu ucciso all'istante, poi, si trasse Diego Ortiz, il frate, dalla sua abitazione e gli si ingiunse di dire una messa per far resuscitare il defunto. Il malcapitato religioso accett\u00f2 di officiare la cerimonia, ma avvert\u00ec che non avrebbe sortito lo scopo desiderato. Quando fu evidente che l'inca non avrebbe ripreso vita, Ortiz fu linciato.\nLe sue sofferenze durarono tre giorni e gli valsero il riconoscimento di martire della fede (ancorch\u00e9 a torto, dal momento che non era stato ucciso per questioni di fede). Nell'esasperazione del momento, tutte le manifestazioni esteriori del cristianesimo vennero cancellate dallo stato di Vilcabamba. Le croci vennero bruciate e le chiese vennero distrutte. Infine si trasse T\u00fapac Amaru, il figlio superstite di Manco II dal suo tempio, dove aveva sempre professato la religione degli avi, e lo si proclam\u00f2 inca supremo.\nDiscendenza.\nQuispe Titu, il figlio di Titu Cusi Yupanqui che sembrava destinato a sposare la ricca cugina Beatriz non ebbe una vita felice. Venne condotto al Cuzco, quando suo zio T\u00fapac Amaru venne catturato e in seguito venne confinato a Lima. Pare sia morto giovane e senza eredi anche se in un testamento recentemente ritrovato egli afferma di attendere un figlio da una donna indigena, al momento della sua morte. Sempre in detto testamento egli cita una sua sorella, vivente al Cuzco, di cui peraltro si ignora altrimenti l'esistenza."}
{"id": "742837", "revid": "113498803", "url": "https://it.wikipedia.org/wiki?curid=742837", "title": "Waldst\u00e4tte", "text": "Waldst\u00e4tte (\"paesi forestali\") \u00e8 il nome dato all'insieme dei tre cantoni primitivi della Confederazione svizzera (Uri, Svitto e Untervaldo, uniti in alleanza dalla fine del XIII secolo, per convenzione dal 1\u00ba agosto 1291). Anche il paese di Glarona fu menzionato una volta come Waldstatt insieme a Svitto nel 1323, mentre solo nel XV secolo si inizi\u00f2 a parlare di Lucerna come \"quarto Waldstatt\", sebbene fosse un cantone cittadino e non rurale. Questa nuova denominazione divenne di uso comune, tanto che il lago di Lucerna fu rinominato nel XVI secolo \"Vierwaldst\u00e4ttersee\" (\"Lago dei Quattro Cantoni\" nella traduzione in molte lingue romanze)."}
{"id": "742838", "revid": "474175", "url": "https://it.wikipedia.org/wiki?curid=742838", "title": "Wigan", "text": "Wigan \u00e8 una citt\u00e0 della Grande Manchester nel Regno Unito. \u00c8 sede borgo metropolitano.\nWigan si trova a met\u00e0 strada fra Liverpool, Preston e Manchester. Il distretto urbano arriva a contare circa 300.000 abitanti.\nGeografia fisica.\nWigan sorge sulle rive del fiume Douglas ed \u00e8 situata a 25,8 km a nord-ovest di Manchester e a 10 km sud-ovest di Bolton.\nStoria.\nFu riconosciuta come villaggio nel 1246 dal re Edoardo III d'Inghilterra. Il 25 agosto 1651, durante la guerra civile inglese fu teatro di una battaglia tra le forze parlamentariste e quelle realiste. \nDurante la rivoluzione industriale Wigan divenne uno dei principali centri della produzione tessile grazie alla presenza di numerosi filatoi. Le numerose fabbriche ed il fabbisogno di manodopera fecero aumentare a dismisura la popolazione e le dimensioni dell'abitato, passato dall'essere un semplice villaggio ad una citt\u00e0 industriale in pochi decenni. La crescita economica della citt\u00e0 venne favorita dall'apertura del Leeds and Liverpool Canal che consent\u00ec di sfruttare i grandi bacini carboniferi della zona. Negli anni trenta del XIX secolo fu raggiunta dalla ferrovia.\nCultura.\nLibri.\nNella citt\u00e0 vi fu ambientato parte del libro di George Orwell \"La strada di Wigan Pier\".\nMusica.\nWigan \u00e8 la citt\u00e0 d'origine del gruppo musicale The Verve, attivo dagli anni novanta e molto popolare anche fuori dai confini del Regno Unito.\nSport.\nLa squadra di calcio locale, il Wigan Athletic F.C., che disputa le sue partite interne presso il DW Stadium. La cittadina \u00e8 inoltre una delle \"capitali\" della Rugby League: la squadra locale dei professionisti \u00e8 infatti la squadra di rugby pi\u00f9 titolata d'Inghilterra.\nInfrastrutture e trasporti.\nStrade.\nLa principale via d'accesso alla citt\u00e0 \u00e8 l'autostrada M6.\nFerrovie.\nLa stazione di Wigan \u00e8 situata lungo la West Coast Main Line."}
{"id": "742839", "revid": "56620", "url": "https://it.wikipedia.org/wiki?curid=742839", "title": "Carlo Salsa", "text": "Biografia.\nInizi\u00f2 a scrivere sin da giovanissimo: sue novelle e poesie apparvero sulla rivista letteraria \"L'Oceano\" nel 1908 e sulla \"Gazzetta del Popolo\" nel 1910.\nArruolato nel 1914 come sottotenente di complemento in fanteria, fu inviato al fronte all'inizio della prima guerra mondiale. Combatt\u00e9 sul Carso in prima linea con il 68\u00ba Reggimento della Brigata Palermo, impiegato sul Monte San Michele, nella conca di Tolmino e poi - promosso tenente - sul monte Ermada, rimanendo poi ferito e cadendo prigioniero nel maggio 1917.\nDopo il conflitto torn\u00f2 all'attivit\u00e0 letteraria; fu vicedirettore della Societ\u00e0 Italiana degli Autori ed Editori e nel 1929 fond\u00f2 con Leonida Repaci e Alberto Colantuoni il Premio Viareggio.\nTra le due guerre collabor\u00f2, fra le altre, con la rivista letteraria \"Le Grandi Firme\", diretta da Pitigrilli, e scrisse per la radio e il teatro leggero.\nPartecip\u00f2 alla sceneggiatura di due film: \"La sonnambula\" e \"Il re si diverte\"; come consulente lavor\u00f2 alla sceneggiatura de \"La grande guerra\", di Mario Monicelli.\nDall'esperienza bellica trasse, secondo le sue stesse parole, un \u00ablibretto\u00bb, pubblicato per la prima volta da Sonzogno nel 1924 e intitolato \"Trincee - Confidenze di un fante\", la sua opera oggi pi\u00f9 nota. Condensato di atti, pensieri e parole comuni a milioni di combattenti delle due parti, il libro ebbe varie ristampe fino al 1945, sempre presso Sonzogno, per essere dimenticato fino al 1982, quando fu ripreso da Mursia.\nDal suo diario-romanzo emerge tutta la carica protestataria della piccola borghesia in rivolta che trov\u00f2 sbocco politico e sociale durante la guerra ricoprendo i ruoli dell'ufficialit\u00e0 di complemento. \nFu un grande appassionato di cinofilia, e fond\u00f2 nel 1950 a Roma la Lega nazionale per la difesa del cane di cui fu per svariati anni presidente."}
{"id": "742842", "revid": "54666", "url": "https://it.wikipedia.org/wiki?curid=742842", "title": "Rubattino", "text": ""}
{"id": "742846", "revid": "486946", "url": "https://it.wikipedia.org/wiki?curid=742846", "title": "Al-Khw\u0101rizm\u012b", "text": ""}
{"id": "742847", "revid": "149485", "url": "https://it.wikipedia.org/wiki?curid=742847", "title": "Lotta ai Giochi della XXVIII Olimpiade", "text": "I tornei di lotta ai Giochi della XXVIII Olimpiade si sono svolti dal 22 al 29 agosto 2004 presso l'Ano Liosia Olympic Hall di Atene."}
{"id": "742851", "revid": "983767", "url": "https://it.wikipedia.org/wiki?curid=742851", "title": "Blackout (Gianluca Morozzi)", "text": "Blackout \u00e8 un romanzo di Gianluca Morozzi; pubblicato nel 2004 per l'editrice Guanda.\nIl film omonimo basato sul romanzo vede nel cast Amber Tamblyn, Aidan Gillen e Armie Hammer ed \u00e8 stato distribuito nel 2008 DTV. Non esiste un'edizione italiana.\nTrama.\nIn una Bologna deserta, una torrida giornata d'estate, Tomas, Claudia e Aldo Ferro restano chiusi in un ascensore condominiale. La convivenza prolungata e forzata dei tre personaggi avr\u00e0 conseguenze inaspettate."}
{"id": "742853", "revid": "287204", "url": "https://it.wikipedia.org/wiki?curid=742853", "title": "Alfredo Giovine", "text": "\u00c8 l'autore del prezioso volume \u201cIl Dialetto di Bari\u201d (grammatica, scrittura, lettura), pubblicato nel Dicembre 2005, grazie al figlio, Dott. Felice Giovine, a ricordo del decennale della sua morte.\nBiografia.\nStudi\u00f2 canto dal 1920 al 1925 con il maestro Cesare Franco che lo ebbe sempre caro per il suo carattere allegro, cordiale e leale.\nIn pi\u00f9 di mezzo secolo furono oggetto della sua attenzione culturale: folklore, storia, bibliografia, musica, vita teatrale, usi, costumi, dialetto, cucina, onomastica e quant'altro riguardasse la sua citt\u00e0.\nNel 1960 fond\u00f2 \"l'Archivio delle Tradizioni Popolari Baresi\" con la sezione \"Civilt\u00e0 Musicale Pugliese\", allo scopo di divulgare gli aspetti sconosciuti di Bari e della Puglia.\nIn particolare, si dedic\u00f2 alla storia dei teatri musicali di Bari, italiani e stranieri, con diverse pubblicazioni contenenti preziose notizie e rilevanti rettifiche, come per il Teatro Bol'\u0161oj di Mosca, per il quale stabil\u00ec la vera storia di quell'edificio teatrale, colmando, inoltre, lacune esistenti in enciclopedie nazionali ed estere.\nI suoi libri ed opuscoli - circa novanta - sono conservati nelle maggiori biblioteche statali, provinciali, universitarie e dei Conservatori di musica, in Italia e all'estero.\nCollabor\u00f2, con un migliaio di articoli e studi, tra gli altri, con \"Il Tempo\" di Roma; \"La Gazzetta di Parma\"; \"Tuttitalia\" di Firenze; \"Opera\" di Londra; \"Il Corriere della Sera\"; \"Il Giornale\" di Milano; \"Radiocorriere TV\"; \"La Musica\" - Utet, Torino; \"Die Musik in Geschichte und Gegenwart\" - Barenreiter, Kassel, Germania; \"Enciclopedia della Musica\" - Ricordi, Milano; \"Historia de la Musica en la Argentina\" - L. de H. - Buenos Aires; \"Dizionario Enciclopedico della Musica\" - Utet, Torino; \"La Musica a Bari\"; \"Metropoli\"; \"Tempi Nostri\"; \"La Voce della Regione\"; \"Il Traguardo\"; \"Il Ruggito\"; \"Eccobari\"; \"Corriere della Puglia\", \"tutti di Bari\", e con \"Puglia Emigrazione\" di Fasano.\nDa pubblicista, ha curato la rubrica domenicale ne \"La Gazzetta del Mezzogiorno\", dal 1979 al 1995.\nNegli anni ottanta fu entusiasta sostenitore dell'attivit\u00e0 editoriale dei fratelli Laterza (Giuseppe e Stefano), con una serie di pregevoli libri sulla citt\u00e0 di Bari, ormai contesi tra gli appassionati come pezzi d'antiquariato.\nIl 3 marzo 1990 gli venne assegnato il \"Premio Letterario Internazionale di Cultura Popolare - Puglia 1989\" dal Centro Studi Tradizioni Popolari di Puglia, Basilicata e Calabria.\nNel 1993 \"La Stampa\" di Torino pubblic\u00f2, come inserto a fascicoli, la sua raccolta \"Proverbi Pugliesi\", precedentemente edita da Giunti di Firenze.\nOltre che storico, musicologo, demologo, dialettologo, fu anche affermato poeta popolare; una sua raccolta di poesie, \"Pulpe Rizze\", del 1963, fu ristampata nel 1981 dai Fratelli Laterza.\nAlfredo Giovine si \u00e8 occupato anche di teatro dialettale barese, dando alle popolari st\u00f2rie di una volta il linguaggio teatrale in modo da evidenziare curiosit\u00e0, fantasia e arguzie del popolino barese. I tre lavori compiuti: la notissima \"La St\u00f2rie de M\u00ecinze C\u00f9le\", \"\u2018BBon ggi\u00f2rne o cchi\u00f9 ff\u00e8sse\" e \"La st\u00f2rie de na chen\u00e8sse\" furono rappresentati in riduzione teatrale a cura di Vito Signorile, in \"prima nazionale\", il 6 giugno 1996 al Teatro Abeliano, in conclusione della rinata \"Piedigrotta Barese\".\n\"Bari in carrozza\" \u00e8 il titolo del suo ultimo lavoro, edito da Schena di Fasano, uscito postumo a natale del '95.\nAlfredo Giovine \u00e8 morto a Bari il 25 agosto 1995.\nNel 2000, Bari \"la zita m\u00e8\" (come amava chiamarla) ha voluto intestargli una strada al Lungomare sud della citt\u00e0."}
{"id": "742854", "revid": "287204", "url": "https://it.wikipedia.org/wiki?curid=742854", "title": "Tiro ai Giochi della XXVIII Olimpiade", "text": "Le competizioni di tiro a segno e tiro a volo alle olimpiadi estive di Atene si sono svolte dal 14 al 22 agosto 2004 al Markopoulo Olympic Shooting Centre."}
{"id": "742861", "revid": "307923", "url": "https://it.wikipedia.org/wiki?curid=742861", "title": "Alessio Interminelli", "text": "Appartenente a una famiglia di parte guelfa e bianca (detta anche degli Antelminelli, signori dell omonimo paese di Coreglia Antelminelli in Garfagnana e proprietari dell'omonimo palazzo in pieno centro di Lucca sede oggi di uffici pubblici), su di lui si hanno scarse notizie storiche. L'ultimo documento che lo cita in vita risale al 1295.\nDante Alighieri lo cita nell'Inferno (XVIII, vv. 120-126) tra gli adulatori, tremendamente sommerso di letame fino alla testa. Il poeta si sofferma a guardarlo credendo di riconoscere qualcuno e, quando il dannato protesta perch\u00e9 viene fissato, il poeta esclama il suo nome completo usando un intero verso.\nSulla sua attivit\u00e0 di adulatore i chiosatori antichi parafrasano pi\u00f9 o meno ampiamente il testo dantesco, che dedica due soli versi alla vicenda:\n il che suona come \"mi trovo all'Inferno per via delle lusinghe che mai stancarono la mia lingua\"."}
{"id": "742871", "revid": "124577341", "url": "https://it.wikipedia.org/wiki?curid=742871", "title": "Teodosio di Bitinia", "text": "Biografia.\nNato a Tripoli, in Fenicia, secondo la \"Suda\", mentre Strabone, attribuendogli esplicitamente la qualifica di \"matematico\", lo dice nativo della Bitinia.\nTeodosio viene, inoltre, citato da Vitruvio come l'inventore di una meridiana utilizzabile in ogni posto sulla Terra. In base alla citazione vitruviana ed a quella straboniana, viene indicato, dunque, come fiorito nell'ultima parte del II secolo a.C.\nOpere.\nAnche se \"Suda\" gli attribuisce pi\u00f9 opere, confondendole con quelle di omonimi, oggi \u00e8 evidente che Teodosio fosse autore di solo tre di esse. \nIn primo luogo, gli \"Sphaerica\", un manuale di tipo elementare e compilativo sulla geometria della sfera, scritto per fornire uno sfondo matematico per l'astronomia. Si pensa che fosse basato su un libro di testo pre-euclideo (forse di Eudosso) ora perduto.\nL'opera non contiene trigonometria, sebbene sia probabile che Ipparco avesse introdotto la trigonometria sferica prima del trattato di Tedososio che, peraltro, scrive per integrare gli \"Elementi\" di Euclide, in particolare per compensarne la mancanza di trattazione sulla geometria della sfera. Teodosio definisce una sfera come una figura solida con la propriet\u00e0 che qualsiasi punto sulla sua superficie \u00e8 a una distanza costante da un punto fisso (il centro della sfera). D\u00e0 teoremi che generalizzano quelli dati da Euclide nel libro III degli \"Elementi\" per il cerchio e nel secondo libro considera i cerchi tangenti una sfera, per poi continuare, nel III libro, a considerare i risultati della geometria rilevanti per l'astronomia. \nAncora, altre due opere di Teodosio sono giunte a noi\u02d0 il \"Sulle abitazioni\", contenente 12 teoremi, e \"Sui giorni e le notti\" (con 12 proposizioni). Il primo di questi spiega le visioni dell'universo dovute alla rotazione della Terra e, in particolare, considera come la vista \u00e8 influenzata dai diversi luoghi sulla Terra in cui le persone vivono.\nTeodosio considera la lunghezza della notte e del giorno in vari punti della terra e afferma che il giorno dura sette mesi al polo nord e la notte cinque mesi. Spostandosi verso sud si raggiunge il punto in cui, al solstizio d'estate, il d\u00ec dura 30 giorni, il che \u00e8 spiegato da Teodosio - sia pure in parte - dando la definizione di \"notte\" come periodo di oscurit\u00e0 e \"giorno\" come periodo di luce. Teodosio consider\u00f2 che era \"giorno\" se il sole si trovava a meno di 15\u00b0 sotto l'orizzonte e, dunque, sembra non riuscire a capire che nelle regioni polari il sole potesse muoversi quasi parallelamente all'orizzonte.\nNella Suida bizantina si fa riferimento a un'altra opera perduta di Teodosio, ovvero un commentario al Metodo di Archimede."}
{"id": "742872", "revid": "767487", "url": "https://it.wikipedia.org/wiki?curid=742872", "title": "Triathlon ai Giochi della XXVII Olimpiade", "text": "Il triathlon fa il suo debutto come disciplina olimpica a Sydney (Australia)."}
{"id": "742876", "revid": "287204", "url": "https://it.wikipedia.org/wiki?curid=742876", "title": "Battaglia di Crecy", "text": ""}
{"id": "742879", "revid": "438678", "url": "https://it.wikipedia.org/wiki?curid=742879", "title": "L'Italia non \u00e8 un paese povero", "text": "L'Italia non \u00e8 un paese povero \u00e8 un film tv del 1960 diretto da Joris Ivens.\nDocumentario in tre episodi settimanali sull'Italia e sui cambiamenti provocati dalla sua metanizzazione, realizzato da Joris Ivens con la collaborazione dei fratelli Taviani, Valentino Orsini, Tinto Brass e con il commento di Alberto Moravia. Lavoce narrante \u00e8 di Enrico Maria Salerno.\nStoria.\nFu censurato, rimontato, e il negativo originale fatto sparire. Una copia della versione integrale si salv\u00f2 grazie alla valigia diplomatica usata da Brass, come raccontato in \"Quando l'Italia non era un paese povero\", film documentario di Stefano Missio che ne racconta le travagliate vicende.\nEsistono almeno tre versioni di questo film: quella montata dal regista, la versione rimontata dalla RAI con una lunga intervista a Enrico Mattei fatta da Paolo Taviani, la versione \"industriale\" con il commento in inglese. Brass aveva iniziato a curare una versione per il cinema, ma l'accanimento contro questo film fece s\u00ec che nemmeno il film tv pot\u00e9 andare agli Oscar, perch\u00e9 privo del visto di censura."}
{"id": "742888", "revid": "1935652", "url": "https://it.wikipedia.org/wiki?curid=742888", "title": "Cesare Nosiglia", "text": "Biografia.\nNasce a Rossiglione, in provincia di Genova e diocesi di Acqui, il 5 ottobre 1944. Ben presto si sposta con la famiglia a Campo Ligure, comune limitrofo dove vivevano gi\u00e0 dei parenti.\nFormazione e ministero sacerdotale.\nCompie gli studi nei seminari vescovili di Acqui Terme e di Rivoli.\nIl 29 giugno 1968 \u00e8 ordinato presbitero dal vescovo Giuseppe Dell'Omo.\nViene inviato a Roma per approfondire gli studi; consegue la licenza in teologia alla Pontificia Universit\u00e0 Lateranense e la licenza in Sacra Scrittura al Pontificio Istituto Biblico. \u00c8 collaboratore delle parrocchie di San Giovanni Battista de Rossi e San Filippo Neri alla Pineta Sacchetti.\nDopo alcuni anni in parrocchia, riceve l'incarico presso l'Ufficio Catechistico Nazionale, dove rimane dal 1971 al 1991 come vicedirettore ed in seguito direttore.\nMinistero episcopale.\nVescovo ausiliare di Roma.\nIl 6 luglio 1991 papa Giovanni Paolo II lo nomina vescovo ausiliare di Roma, incaricato per la catechesi e la scuola, e vescovo titolare di Vittoriana; riceve l'ordinazione episcopale il 14 settembre successivo, nella basilica di San Giovanni in Laterano, dal cardinale Camillo Ruini, coconsacranti i vescovi Livio Maritano ed Aldo Del Monte.\nVicegerente della diocesi di Roma.\nIl 19 luglio 1996 lo stesso papa lo nomina vicegerente della diocesi di Roma, elevandolo alla dignit\u00e0 di arcivescovo; succede a Remigio Ragonesi, dimessosi per raggiunti limiti d'et\u00e0. Durante il sinodo diocesano di Roma ricopre l'incarico di relatore generale e presidente della commissione post-sinodale.\nIn ambito della CEI \u00e8 stato membro della Commissione Episcopale per la dottrina della fede e la catechesi dal 1992 al 1999. Segretario della Commissione Episcopale per l'educazione cattolica, la scuola e l'universit\u00e0 dal 1995, dal 2000 \u00e8 presidente della stessa. A livello nazionale \u00e8 stato presidente del consiglio nazionale della scuola cattolica. \u00c8 stato presidente del OIEC (organismo internazionale dell'educazione cattolica) dal 1998 al 2002.\nIn occasione del Giubileo del 2000 \u00e8 vicepresidente della Commissione pastorale missionaria del comitato centrale e presidente del comitato italiano per la Giornata mondiale della giovent\u00f9.\nVescovo di Vicenza.\nIl 6 ottobre 2003 papa Giovanni Paolo II lo nomina 78\u00ba vescovo di Vicenza, con il titolo \"ad personam\" di arcivescovo; succede a Pietro Giacomo Nonis, dimessosi per raggiunti limiti d'et\u00e0. Il 30 novembre seguente prende possesso della diocesi.\nIl suo episcopato viene ricordato, tra le altre cose, per la beatificazione, nella cattedrale di Vicenza, della serva di Dio Eurosia Fabris Barban, il 6 novembre 2005: \u00e8 la prima beatificazione avvenuta in una Chiesa locale in Italia, dopo la decisione di papa Benedetto XVI di celebrare a Roma soltanto le canonizzazioni.\nIl 25 maggio 2010 viene nominato vicepresidente per l'Italia settentrionale della Conferenza Episcopale Italiana.\nA nomina ad arcivescovo di Torino gi\u00e0 avvenuta, affronta la difficile situazione dell'alluvione del Veneto del 2010 che colpisce la citt\u00e0 di Vicenza e parte della diocesi; annulla tutti gli impegni di avvicinamento alla diocesi torinese e si reca in visita alla sede della Caritas, invasa dall'acqua e dal fango e alle parrocchie finite sott'acqua. Organizza una colletta straordinaria per gli sfollati proprio nella sua ultima domenica a Vicenza e decide di celebrare due messe (la prima a Cresole e la seconda a Rettorgole, frazioni di Caldogno) per testimoniare la sua vicinanza alla popolazione. Il pomeriggio del 14 novembre saluta ufficialmente la diocesi berica.\nArcivescovo di Torino.\nL'11 ottobre 2010 papa Benedetto XVI lo nomina arcivescovo metropolita di Torino; succede al cardinale Severino Poletto, dimessosi per raggiunti limiti d'et\u00e0. Il 21 novembre successivo prende possesso dell'arcidiocesi, nella cattedrale di Torino.\nIl 5 gennaio 2011 viene eletto presidente della Conferenza episcopale piemontese, succedendo anche in questo caso al cardinale Poletto.\nIl 29 giugno 2011 riceve il pallio, nella basilica di San Pietro in Vaticano, da papa Benedetto XVI.\nIl 12 novembre 2012 apre solennemente, durante una celebrazione nel duomo di Torino, il sinodo dei giovani, che ha durata di due anni.\nNell'anno de \u00abL'Amore pi\u00f9 grande\u00bb, motto dell'ostensione della Sindone 2015, invita tutti giovani di Torino, d'Italia e del mondo a partecipare al pellegrinaggio alla Sindone, come cammino alla riscoperta di se stessi, delle motivazioni profonde del vivere. Il 20 giugno 2015 organizza a Torino una grande veglia di preghiera in attesa di papa Francesco: l'Happening degli oratori e dei giovani. Il 21 e il 22 giugno 2015 accoglie papa Francesco, in visita apostolica presso la citt\u00e0 di Torino in occasione dell'ostensione della Sindone e del bicentenario della nascita di San Giovanni Bosco. Nella mattina di luned\u00ec 22 accompagna il Pontefice nella storica visita al Tempio Valdese, la prima nella storia del papato.\nIl 9 novembre 2015, nella cattedrale di Santa Maria del Fiore a Firenze, tiene la solenne prolusione in occasione dell'apertura del Convegno ecclesiale nazionale in qualit\u00e0 di presidente del Comitato preparatorio.\nL'8 settembre 2017 consegna la sua lettera pastorale \"Maestro dove abiti?\" interamente dedicata alla pastorale giovanile, agli educatori e direttamente a tutti i giovani dell'arcidiocesi di Torino. Articolata in tre capitoli, \u00e8 ispirata dalla chiamata dei primi discepoli di Ges\u00f9, narrata dall'Evangelista Giovanni nel primo capitolo del suo Vangelo ().\nIl 1\u00ba agosto 2019 comunica l'intenzione di papa Francesco di confermarlo alla guida dell'arcidiocesi per altri due anni.\nIl 12 ottobre 2019, in seguito alle dimissioni del vescovo Alfonso Badini Confalonieri per raggiunti limiti d'et\u00e0, papa Francesco lo nomina amministratore apostolico della diocesi di Susa. Il 27 ottobre inizia il suo ministero con una celebrazione eucaristica nella cattedrale di San Giusto.\nIl 5 novembre 2019 lancia il Servizio per l'Apostolato Digitale, prima esperienza del genere in Italia e frutto del Sinodo dei vescovi sui giovani, la fede e il discernimento vocazionale.\nA partire dal mese di gennaio 2021 effettua la visita pastorale nella diocesi di Susa.\nIl 3 marzo 2021 annuncia in diretta social che sabato 3 aprile dalle 16.30 si terr\u00e0 una speciale liturgia di fronte alla Sindone. La preghiera dal duomo vedr\u00e0 la partecipazione dei giovani torinesi coinvolti nel cammino di preparazione al capodanno di Taiz\u00e8, che proporranno anche alcune testimonianze sul dolore e la speranza che hanno caratterizzato questo ultimo anno.\nIl 19 febbraio 2022 papa Francesco accoglie la sua rinuncia, presentata per raggiunti limiti di et\u00e0, al governo pastorale dell'arcidiocesi di Torino; gli succede Roberto Repole, fino ad allora direttore della Sezione parallela di Torino della Facolt\u00e0 teologica dell'Italia settentrionale, nominato contestualmente anche vescovo di Susa, essendo state unite \"in persona episcopi\" le due sedi. Rimane amministratore apostolico dell'arcidiocesi di Torino e della diocesi di Susa fino all'ingresso del successore.\nDa arcivescovo emerito rimane a risiedere a Torino presso la parrocchia della Madonna Addolorata al Pilonetto.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "742895", "revid": "1543377", "url": "https://it.wikipedia.org/wiki?curid=742895", "title": "Missione sul Baltico", "text": "Missione sul Baltico \u00e8 il settimo romanzo della saga di Jack Aubrey e Stephen Maturin, personaggi immaginari, anche se Aubrey \u00e8 ispirato alle imprese di Lord Cochrane, e protagonisti del film \"Master and Commander - Sfida ai confini del mare\", con Russel Crowe.\nIn effetti il film \u00e8 un sunto di episodi tratti dai vari romanzi della serie, innestati su un'avventura particolare (Ai confini del mare)\nTrama.\nLa \"Shannon\" \u00e8 rientrata ad Halifax con Jack Aubrey, Stephen Maturin e Diana Villiers, reduci da un'avventurosa fuga da Boston, e dalla battaglia con la USS \"Chesapeake\".\nStephen contatta il locale responsabile del Servizio Informazioni della Marina per sgominare la rete di spie americane in loco. Ma questo non basta ad assicurare una tranquilla traversata di ritorno in Inghilterra.\nInfatti Johnson, agente americano dotato di cospicui mezzi propri, da loro la caccia per vendetta, e a Diana in particolare per riprendersi una splendida collana di diamanti che le aveva regalato prima della fuga. Ma il loro postale riesce a sfuggire a due navi corsare statunitensi ed all'arrivo in Inghilterra si trovano coinvolti nei festeggiamenti per la vittoria navale.\nQuesto per\u00f2 non basta ad evitare a Jack nuove delusioni: suo padre, generale e deputato radicale per questioni di interesse, innesca una polemica dopo l'altra, tra le quali anche alcune sulla \"Royal Navy\", citando il figlio come fonte. Questo rende Jack inviso ai vertici dell'Ammiragliato e gli impedisce di ottenere il comando della \"Acasta\", una fregata che gli era stata promessa prima della cattura.\nNel frattempo, Stephen tiene a Parigi, dove arriva tramite un salvacondotto, una conferenza su temi naturalistici all'Institut de France, che serve anche a sottolineare l'infondatezza della sua supposta appartenenza ai Servizi Segreti. Diana va anch'essa a Parigi, essendo in attesa di un figlio da Johnson.\nMa l'evoluzione della situazione nel Mar Baltico rende necessario l'invio di Stephen in missione su un'isola presidiata da truppe catalane fedeli a Napoleone, per convincerle a defezionare. Naturalmente, chiede ed ottiene che sia Jack a comandare la corvetta con la quale viagger\u00e0, pur avendo l'amico il grado di capitano di vascello. Al gruppo viene aggregato il maggiore Jagiello, lituano al servizio della Svezia.\nLa missione ha successo e, dopo un banchetto con l'ammiraglio Saumarez, responsabile della squadra del Baltico, i catalani vengono trasportati con un convoglio in Spagna a combattere contro Napoleone.\nLasciato il convoglio, durante una tempesta la corvetta incontra due vascelli impegnati in combattimento e, per impedire al vascello francese di riparare in porto, affronta il fuoco di cannoni da 32 libbre riuscendo a danneggiare l'alberatura del francese, ma fa naufragio sugli scogli.\nJack, Stephen e Jagiello vengono condotti al \"Tempio\", famigerata prigione parigina in via di demolizione; qui Stephen \u00e8 di nuovo oggetto delle sgradite attenzioni dei Servizi francesi. Ma quando sembra finita, qualcuno li libera, rendendoli latori di un messaggio per Londra.\nRiferimenti.\nL'ammiraglio Saumarez \u00e8 stato un grande comandante della \"Royal Navy\", protagonista tra l'altro di un vittorioso combattimento notturno contro la flotta franco-spagnola diretta da Algeciras a Cadice. Sir James Samuarez aveva, per\u00f2, gi\u00e0 fatto ritorno in patria con la \"HMS Victory\" nei mesi descritti da O'Brian in Missione Sul Baltico, e non poteva quindi essere al comando della flotta stanziata nel Mare del Nord. Questo anacronismo, spiega l'autore, \u00e8 dovuto alla volont\u00e0 dello scrittore stesso di soffermarsi sulla figura di questo ammiraglio, \u00ab...esempio significativo del tipo particolare di ufficiale di marina del tempo, profondamente religioso, di grandissima capacit\u00e0 e diplomatico di grande efficienza\u00bb. La nave ammiraglia di Saumarez, la \"Victory\", sar\u00e0, tuttavia, omessa dal romanzo, \u00ab...per un qualche oscuro sentimento di rispetto per quella nobile unit\u00e0\u00bb da parte dell'autore.\nLo scontro tra la \"HMS Shannon\" e la \"USS Chesapeake\" \u00e8 avvenuto realmente, come descritto in Bottino di guerra.\nCuriosit\u00e0.\nL'agente americano nel libro \"Buon vento dell'Ovest\" si chiama Johnstone, mentre in \"Bottino di guerra\" e \"Missione sul Baltico\" si chiama Johnson."}
{"id": "742898", "revid": "287204", "url": "https://it.wikipedia.org/wiki?curid=742898", "title": "Eurypterida", "text": "Gli euripteridi (latino Eurypterida) o gigantostraci, noti anche come scorpioni di mare, sono un gruppo estinto di artropodi merostomi, tipici dei mari e delle acque dolci del Paleozoico.\nGli \"scorpioni di mare\".\nI pi\u00f9 grandi tra gli euripteridi (ad esempio \"Pterygotus\") superavano i due metri di lunghezza, e sono tra gli artropodi di dimensioni maggiori (con la possibile eccezione del \u201cmillepiedi\u201d \"Arthropleura\"). Le dimensioni di molti euripteridi, comunque, si aggiravano sui 20 centimetri di lunghezza. La maggior parte di questi animali erano predatori di pesci primitivi; probabilmente si originarono nel Cambriano (circa 510 milioni di anni fa), diversificandosi nell'Ordoviciano e nel Siluriano. Si estinsero solo nel Permiano, circa 260 milioni di anni fa. Nonostante siano conosciuti come \u201cscorpioni di mare\u201d, gli euripteridi vissero principalmente in acque dolci (anche se alcune forme primitive abitavano i mari) e non erano affatto scorpioni, nonostante appartenessero al gruppo dei chelicerati. Il pi\u00f9 noto tra gli euripteridi \u00e8 \"Eurypterus\", descritto nel 1825 da James Ellsworth DeKay; lo zoologo riconobbe la natura di artropodo del fossile. Nel 1984 la specie \"Eurypterus remipes\" divenne fossile simbolo dello stato di New York.\nDescrizione.\nGli euripteridi solitamente possedevano un carapace grande, piatto e semicircolare, seguito da un corpo diviso in dodici segmenti; ognuno di questi segmenti era ricoperto da una placca dorsale nota come tergite e da una placca ventrale denominata sternite. La coda, nota come telson, era generalmente lunga e sottile, terminante in un aculeo; alcune specie potrebbero aver utilizzato il telson acuminato per inoculare veleno nelle vittime, come gli scorpioni attuali. In ogni caso, non vi sono prove certe che gli euripteridi fossero velenosi. Alcuni euripteridi (\"Slimonia\", \"Pterygotus\") possedevano telson allargati e piatti.\nLa maggior parte degli euripteridi aveva zampe appiattite simili a pagaie, utilizzate per spostarsi nell'acqua. Alcuni studiosi ipotizzano che queste strutture fossero utilizzate anche per scavare. Oltre al paio di pagaie, gli euripteridi possedevano quattro paia di zampe articolate, utilizzate per spostarsi sul fondale, e due grandi appendici artigliate nella parte frontale del capo, note come cheliceri. Le zampe erano dotate di strani \u201cpeli\u201d, simili a quelli dei granchi odierni. Altre caratteristiche condivise con gli altri artropodi includono un paio di occhi composti e un altro paio di occhi pi\u00f9 piccoli, noti come ocelli, posti in mezzo agli altri due pi\u00f9 grandi.\nLe zampe di molti euripteridi erano di grosse dimensioni e dovevano permettere loro non solo di strisciare sul fondale marino ma anche di camminare sulla terraferma, in modo simile ai granchi attuali. Studi funzionali suggeriscono che gli euripteridi usavano le sei zampe per spostarsi sulla terra. Alcune specie potrebbero essere state anfibie ed essere state in grado di vivere sulla terraferma almeno per parte del loro ciclo vitale; questi euripteridi potrebbero essere stati capaci di respirare sia nell'acqua che nell'ambiente aereo.\nDimensioni.\nTra i pi\u00f9 grandi scorpioni marini vi era \"Pterygotus\", un artropode dalle dimensioni di un coccodrillo. I fossili di questa forma sono relativamente comuni, ma esemplari completi sono rari. Con una lunghezza di poco eccedente i due metri, si ritiene che lo pterigoto sia il pi\u00f9 grande artropode mai esistito, insieme al \u201cmillepiedi\u201d \"Arthropleura\". Nel 2007 sono stati rinvenuti resti di una chela di 46 centimetri appartenente alla specie \"Jaekelopterus\" \"rhenaniae\" (specie gi\u00e0 descritta nel 1914), ad indicare un euripteride lungo oltre due metri e mezzo.\nClassificazione.\nGli euripteridi sono generalmente classificati tra i merostomi, insieme agli attuali limuli. Altre ricerche li porrebbero invece vicino alla linea evolutiva degli aracnidi (Boudreaux, 1979). All'ultimo conteggio gli scienziati elencano circa 300 specie classificate in 22 famiglie. Tra le forme pi\u00f9 note, da ricordare \"Eurypterus\", \"Slimonia\", \"Hughmilleria\", \"Mixopterus\", \"Lepidoderma\", \"Megalograptus\", \"Megarachne\", \"Pterygotus\", \"Carcinosoma\", \"Stylonurus\".\nTracce fossili.\nIn strati del Carbonifero inferiore di East Kirkton (Scozia) \u00e8 stata rinvenuta una traccia fossile appartenente con tutta probabilit\u00e0 a uno scorpione marino, quasi certamente \"Hibbertopterus\" \"scouleri\" (i cui resti sono stati rinvenuti nello stesso giacimento): le tracce sono state lasciate da un esemplare lungo almeno un metro e sessanta.\nUn artropodo predatore \u00e8 l'autore delle tracce note come \"Protichnites\", risalenti al Cambriano superiore; questo ritrovamento potrebbe appartenere a un euripteride e sembrerebbe costituire la pi\u00f9 antica testimonianza fossile di un animale terrestre."}
{"id": "742904", "revid": "21880", "url": "https://it.wikipedia.org/wiki?curid=742904", "title": "Hemiptera", "text": ""}
{"id": "742906", "revid": "116490260", "url": "https://it.wikipedia.org/wiki?curid=742906", "title": "Palazzo Maggiani", "text": "Palazzo Maggiani si trova alla Spezia ed \u00e8 situato in piena evidenza all'incrocio tra corso Cavour e viale Aldo Ferrari. Esso \u00e8 senza dubbio uno dei palazzi in stile liberty pi\u00f9 caratteristici della citt\u00e0.\nStoria e caratteristiche.\nCostruito tra il 1900 e il 1902, l'edificio \u00e8 arricchito da una \u00abcapricciosa e bizzarra decorazione diversificata in ogni piano\u00bb, come scrive Valeria Scandellari nel suo volume \"Il carattere del Liberty nell'architettura spezzina del Novecento\". Dal cortile interno coperto da un lucernaio, si sale ai piani mediante tre scale e un ascensore, originariamente idraulico, che fu installato nel 1906 alla Spezia. Fu il primo ascensore idraulico della citt\u00e0 e venne sostituito negli anni Novanta del Novecento. Nell'androne d'entrata \u00e8 ancora presente la guardiola del custode in pregevole legno intagliato, con relativo appartamento, oggi affittati ad una ditta esterna. Fra le decorazioni si staglia un angioletto, al quale lo sguardo arriva seguendo le offerte floreali di numerose figure femminili. Non mancano i simboli del liberty come il pavone e il girasole.&lt;br&gt;\nIl pavimento dell'atrio fu realizzato dalla ditta di un artigiano chiavarese divenuto famoso alla Spezia, Adolfo Boletto (un suo mosaico fa bella mostra di s\u00e9 sotto i portici del \"Palazzo dell'Ammiragliato\" di via Domenico Chiodo).&lt;br&gt;\nIl progetto di Palazzo Maggiani fu presentato nel 1910 all'Esposizione Internazionale del Liberty di Parigi.\nL'incendio di Palazzo Maggiani.\nAll'alba del 17 luglio 1996, verso le ore 6 divamparono le fiamme all'ultimo piano del fabbricato situato in corso Cavour nr. 400, angolo viale Ferrari. Intervennero i vigili del fuoco, i quali cercarono di contenere le fiamme e portarono in salvo quaranta famiglie, dieci delle quali sarebbero poi rimaste a lungo senza casa. Il bilancio fu gravissimo: quattro appartamenti rimasero distrutti e altri sei seriamente danneggiati."}
{"id": "742907", "revid": "1652635", "url": "https://it.wikipedia.org/wiki?curid=742907", "title": "Taide (personaggio)", "text": "Taide \u00e8 un personaggio della commedia dell\"Eunuchus\" di Terenzio, citata anche da Cicerone, da Dante Alighieri nonch\u00e9 da Jorge Luis Borges (nell'opera intitolata \"L'Aleph\", nel racconto \"Lo Zahir\").\nIn letteratura.\nNell\"Eunuchus\" ella era una prostituta amante del soldato Trasone.\nNella prima scena del III atto il soldato chiede al mezzano della donna, Gnatone, se ella avesse gradito il dono di una schiava. Alla questione se Taide lo ringraziasse molto ha in risposta \"Ingentes\" cio\u00e8 \"moltissimo\".\nQuesto episodio venne ripreso da Cicerone nel \"De amicitia\", indicandolo come un palese esempio di adulazione, poich\u00e9 alla domanda alla quale bastava rispondere con un s\u00ec venne data una risposta spropositata.\nDante prese questo passo di Cicerone come fonte per descrivere Taide nell'Inferno (XVIII, vv. 129-135) fraintendendo il senso del discorso e attribuendo a Taide stessa la frase adulatoria. L'equivoco in cui incorre il poeta ha dimostrato con esattezza la fonte dantesca. Infatti, nella scarna citazione ciceroniana, il nominativo (\"Taide mi ringrazia molto vero?\") poteva essere scambiato per un vocativo (\"Oh Taide, mi ringrazi molto vero?\").\nL'indicazione della donna quale una \"puttana\", che non si rinviene nel passo ciceroniano, Dante pu\u00f2 averla attinta dalla lettura del \"Liber Esopi\".\nIn questo senso il poeta fiorentino riprende abbastanza pedissequamente l'esempio ciceroniano di adulazione.\nIl linguaggio usato nell'episodio di Taide \u00e8 tra i pi\u00f9 bassi della Commedia, con parolacce, termini rozzi e parole popolaresche o dialettali, che tutto sommato il poeta riesce a trasformare in una poesia di grande vitalit\u00e0, che ben si adatta ai peccatori \"animaleschi\" del girone dei fraudolenti.\nTaide \u00e8 la prima peccatrice donna citata dal II cerchio (dopo Francesca da Rimini) ed \u00e8 inoltre l'unica prostituta dell'Inferno dantesco, punita per\u00f2 non tra i lussuriosi ma tra gli adulatori. Altre figure femminili si trovano, oltre alla schiera di Didone tra i lussuriosi (Cleopatra, Semiramide...), nel successivo cerchio degli indovini (Manto).\nInoltre il personaggio compare nel testo di letteratura elementare \"Liber esopi \"di Gualtiero Angelico, dove compare il racconto \"Taide e il giovane, \"con cui i ragazzi erano messi in guardia sui pericoli dell'adulazione. Questo ci indica la popolarit\u00e0 del personaggio all'et\u00e0 di Dante."}
{"id": "742908", "revid": "827882", "url": "https://it.wikipedia.org/wiki?curid=742908", "title": "Mentre morivo", "text": "Mentre morivo (titolo originale \"As I Lay Dying\") \u00e8 un romanzo, del genere \"Southern Gothic\", dello scrittore americano William Faulkner, pubblicato a New York nel 1930 dall'editore Cape &amp; Smith. La storia narra il viaggio, tra rancori e tensioni, di un padre e i suoi figli verso il luogo di sepoltura della madre.\nTema.\nNel libro viene narrata una storia semplicissima sul piano della mera \"fabula\" ma estremamente complessa su quello dell\"'intreccio\", dello stile e della tecnica narrativa. Ed \u00e8 proprio la forma peculiare e studiatissima a fare di questo impervio romanzo uno dei vertici della narrativa del XX secolo. Come ricorda Fernanda Pivano in un lungo saggio introduttivo a \"Luce d'agosto\", Faulkner scrisse \"Mentre morivo\" nell'estate del 1929, all'et\u00e0 di 32 anni, quando lavorava come fuochista alla centrale elettrica dell'Universit\u00e0 di Oxford, Mississippi, e vi si dedicava \u00abnelle ore di minor lavoro, tra la mezzanotte e le quattro del mattino, usando come tavolino una carriola capovolta\u00bb.\nIl titolo originale, \"As I Lay Dying\", deriva dal Libro XI dell\"'Odissea\", quello della discesa agli inferi da parte di Ulisse, laddove Agamennone, ormai un'ombra, narra all'amico vivo le circostanze della propria uccisione, compiuta da Egisto e Clitennestra tra le mura della sua stessa casa, sottolineando dolorosamente che egli non ricevette dalla moglie alcun gesto di piet\u00e0 nemmeno da morto. Il verso recita la seguente frase: \"As I lay dying the woman with the dog's eyes would not close my eyelids for me as I descended into Hades\". Nella versione italiana di Aurelio Privitera il passo omerico suona cos\u00ec: \"a terra morente (...) la faccia di cagna (...) non ebbe il cuore, mentre andavo nell'Ade, di chiudermi gli occhi\". Il titolo introduce il clima funebre del romanzo, che mette in scena un rito di sepoltura, ora grottesco ora drammatico, carico di suggestioni simboliche, attraverso il flusso di coscienza e la tecnica multiprospettica.\nTrama.\nUna famiglia di contadini poveri e primordialmente legati alla terra, i Bundren, \u00e8 presentata mentre veglia insieme ad alcuni vicini sugli ultimi momenti di vita di mamma Addie. Siamo nella contea di Yoknapatawpha (l'immaginaria regione del Mississippi, qui nominata fuggevolmente solo una volta, gi\u00e0 introdotta da Faulkner in \"Sartoris\" e ne \"L'urlo e il furore\", entrambi del 1929), ed \u00e8 un luglio insieme torrido e piovoso, che sconvolger\u00e0 il territorio con un'inondazione mai vista da quelle parti a memoria d'uomo. Morta Addie, il marito Anse e i cinque figli (Cash, Darl, Jewel, Dewey Dell e Vardaman) caricano la bara su un carro malconcio e partono per la lontana Jefferson, dove la donna era nata e dove desiderava essere sepolta. Questo viaggio carico di simboli archetipici e allegorie anche bibliche (il pesce, il cavallo, il diluvio, la discesa agli inferi, il rogo purificatore, il capro espiatorio), a causa dell'inondazione che trascina via i ponti del fiume, dura pi\u00f9 di una settimana tra varie e tragicomiche peripezie, e occupa gran parte della narrazione. E sono proprio le difficolt\u00e0 del viaggio e far esplodere i rancori che covano tra i membri della famiglia, ciascuno dei quali \u00e8 prigioniero del proprio dramma privato e nasconde segreti e desideri pi\u00f9 o meno inconfessabili. Giunti a Jefferson, i Bundren si liberano dei \u2018miasmi\u2019 tragici che li opprimono, seppellendo il cadavere in putrefazione di Addie (sono passati nove giorni dalla morte) e spedendo Darl al manicomio di Jackson, mentre la diciassettenne Dewey Dell, segretamente incinta, cerca di procurarsi un aborto farmacologico finendo involontariamente per prostituirsi a un droghiere senza scrupoli, che in cambio le d\u00e0 da bere un intruglio che \"puzzava d'acquaragia\". Cos\u00ec purificata, la famiglia si ricompone all'istante e realizza finalmente i piccoli sogni dei poveri, come le banane comprate da Dewey Dell per il piccolo Vardaman, il grammofono per Cash e i denti nuovi per lo sdentato Anse, che a Jefferson trova pure una nuova moglie.\nStile.\nLa storia raccontata in \"Mentre morivo\" prende forma lentamente attraverso un complesso contrappunto polifonico di monologhi, secondo la tecnica del flusso di coscienza, ma piegandola alla propria peculiare esigenza di rappresentare in modo insieme crudo e profondamente elegiaco il mondo rurale e primitivo del Sud degli Stati Uniti. I 59 capitoli, non numerati, portano come titolo solo il nome del personaggio che di volta in volta prende la parola e racconta la storia dal proprio personale punto di vista. Oltre ai sette membri della famiglia, ci sono altre otto voci monologanti: i vicini coniugi Tull (Cora e Vernon), il medico Peabody, il locandiere Samson, l'\"uomo di Dio\" Withfield, l'ospite Armstid e i droghieri Moseley e MacGowan. \u00c8 molto interessante dare uno sguardo d'insieme alla distribuzione dei 59 monologhi, perch\u00e9 si vede, ad esempio, che se ben 19 sono assegnati al \"folle\" Darl e 10 al piccolo Vardaman (uno dei quali, il 19, costituito da una sola frase: \"Mia madre \u00e8 un pesce\"), uno solo, e non particolarmente significativo, \u00e8 assegnato a Jewel, che pure ha una notevolissima presenza scenica nei monologhi degli altri; fondamentale, invece, \u00e8 l'unico monologo assegnato a Addie, che sembra addirittura parlare \"post mortem\". Ecco, in ordine di apparizione, le 15 voci monologanti, seguite dai capitoli ad esse assegnati: Darl (1, 3, 5, 10, 12, 17, 21, 23, 25, 27, 32, 34, 37, 42, 46, 48, 50, 52, 57); Cora (2, 6, 39); Jewel (4); Dewey Dell (7, 14, 30, 58); Tull (8, 16, 20, 31, 33, 36); Anse (9, 26, 28); Peabody (11, 54); Vardaman (13, 15, 19, 24, 35, 44, 47, 49, 51, 56); Cash (18, 22, 38, 53, 59); Samson (29); Addie (40); Withfield (41); Armstid (43); Moseley (45); MacGowan (55).\nPersonaggi principali: i \"Bundren\".\nAnse \u00e8 un contadino inetto e testardo che, pur di tener fede alla parola data alla moglie, intraprende un viaggio lunghissimo e drammatico portando in giro una bara che gi\u00e0 emana un fetore insopportabile, e alla fine avr\u00e0 il suo tornaconto.\nAddie \u00e8 la donna radicata alla terra e al sangue che sa tutto il dolore della vita, biblicamente legato al parto. Sposa Anse senza amore e gli d\u00e0 senza opporsi i figli che lui vuole secondo la tradizione contadina, ma vive la vera passione, nel peccato e al di fuori del matrimonio, con Withfield, che le d\u00e0 un figlio. A lei Faulkner mette in bocca una straordinaria teoria pessimistica del linguaggio che denuncia la vacuit\u00e0 del logocentrismo maschile basato sull'assegnazione dei nomi alle cose che non si conoscono (come l'amore, la maternit\u00e0, la paura, l'orgoglio, il sangue, la carne, la terra, il peccato e la salvezza), laddove le donne come lei, fedeli alla voce diretta delle cose, non hanno bisogno di nominarle per sapere che cosa siano.\nCash il falegname, forse il personaggio pi\u00f9 poetico del romanzo, \u00e8 anche il pi\u00f9 straziante e il pi\u00f9 straziato. Da un lato ha il compito, assegnatogli dalla stessa madre, di costruirle la bara sotto gli occhi mentre giace a letto morente, e dall'altro far\u00e0 quasi tutto il viaggio tra dolori indicibili, perch\u00e9 si spezza una gamba nel tentativo di salvare il carro, i muli e la bara dalla piena del fiume. Ma \u00e8 sua l'ultima parola del libro, ed \u00e8 una parola che si apre alla bellezza consolatrice della musica, in quella che forse \u00e8 l'unica nota di speranza nella terra desolata di Yoknapatawpha.\nDarl, reduce disadattato della Grande Guerra, \u00e8 il diverso, il figlio chiuso in una follia lucida che funge da occhio privilegiato, lirico e deformante, sugli avvenimenti (come si \u00e8 detto, ben 19 dei 59 monologhi che costituiscono il romanzo sono suoi). La maggiore ampiezza, anche culturale, del suo sguardo irriducibilmente \"alieno\" rispetto al mondo chiuso di Yoknapatawpha (\u00e8 stato in Francia durante la guerra), \u00e8 segnalata linguisticamente dall'uso di espressioni comparative raffinate come \"insetto cubistico\" e \"fregio greco\" (cfr. \"Darl\" [50]). Tenter\u00e0 persino, quasi al termine del viaggio, di dar fuoco alla bara per liberare la famiglia dal pestilenziale fardello, e per questo sar\u00e0 internato in manicomio. In un passo importante, che metanarrativamente allude anche alla costruzione per sguardi del romanzo, cos\u00ec \u00e8 descritto da Tull (31): \u201cLui mi guarda. Non dice nulla; mi guarda e basta, con quei suoi occhi strambi che fanno parlare la gente. Dico sempre, non \u00e8 tanto quello che ha mai fatto oppure detto o qualsiasi cosa quanto come ti guarda. \u00c8 come se ti fosse entrato dentro, in qualche maniera. \u00c8 come se in un modo o in un altro tu ti stia guardando e guardando quello che fai con gli occhi di lui\u201d.\nJewel \u00e8 il frutto dell'adulterio di Addie, legato alla madre da un rapporto di amore e odio e tenacemente ostile a Darl, che sa il suo segreto. Accompagna sdegnosamente il corteo funebre in sella al suo inseparabile cavallo selvaggio, che Darl identifica con sua madre (in un complesso gioco di specchi simbolico, per cui Darl non ha madre, perch\u00e9 indesiderato e mai amato, Vardaman \u00e8 figlio di un pesce, perch\u00e9 nato per pura meccanica fertilit\u00e0, e Jewel \u00e8 figlio di un cavallo, perch\u00e9 nato da una passione focosa: cfr. \u201cDarl\u201d [20]); ma alla fine lo dar\u00e0 via in cambio di una nuova pariglia, per sostituire i muli del padre affogati nel corso del drammatico attraversamento del fiume in piena.\nDewey Dell \u00e8 la figlia precocemente cresciuta e vitale che prende il posto della madre e cerca di nascondere la sua gravidanza scaturita da una breve relazione con il giovane Lafe (e dato che Darl \u00e8 l'unico a conoscere anche il suo segreto, sar\u00e0 lei ad aiutare Jewel a far rinchiudere il fratello in manicomio).\nVardaman \u00e8 il bambino innocente che assiste all'orrore (lo squartamento del suo pesce, la decomposizione della madre, gli avvoltoi che li seguono sempre pi\u00f9 incombenti, il rogo del fienile appiccato da Darl, la prostituzione della sorella) sognando per Natale un trenino rosso visto una volta dietro una vetrina.\nTrasposizione cinematografica.\nNel 2013 esce la trasposizione cinematografica del romanzo, il film \"As I Lay Dying\", scritto, diretto ed interpretato da James Franco.\nCuriosit\u00e0.\nAl titolo del libro \u00e8 ispirato il nome dell\u2019omonima band metalcore, As I Lay Dying."}
{"id": "742911", "revid": "125667905", "url": "https://it.wikipedia.org/wiki?curid=742911", "title": "Fatti di Bologna dell'11 marzo 1977", "text": "I fatti di Bologna dell'11 marzo 1977 furono una serie di gravi scontri di piazza a Bologna tra studenti della sinistra extraparlamentare e le forze dell'ordine, conseguenti alla contestazione di un'assemblea di Comunione e Liberazione, durante i quali fu ucciso Francesco Lorusso, studente in Medicina e chirurgia e militante di Lotta continua.\nL'assemblea di Comunione e Liberazione e le prime tensioni.\nIntorno alle 10:00 dell'11 marzo 1977, a Bologna, il movimento di Comunione e Liberazione (CL) indisse un'assemblea in un'aula dell'universit\u00e0, cui presenziarono circa 400 persone. Alcuni isolati studenti della facolt\u00e0 di medicina, attivisti della sinistra extraparlamentare, tentarono di entrare nell'aula dove si svolgeva la riunione per osservarla ma, riconosciuti da alcuni dei presenti, furono violentemente spinti fuori dal servizio d'ordine di CL. La notizia della loro cacciata si sparse rapidamente e cominciarono ad affluire alcune centinaia di studenti della sinistra extraparlamentare che, attorno all'edificio, diedero vita ad una rumorosa contestazione a base di slogan come: \"\"Barabba libero\" e \"Seveso, Seveso\"\". Gli aderenti all'assemblea si barricarono nell'aula.\nIl direttore dell'Istituto di Anatomia, il prof. Luigi Cattaneo, che quella mattina si trovava al primo piano, constatata la situazione di tensione, inform\u00f2 di quel che succedeva il rettore Rizzoli, che chiam\u00f2 le forze dell'ordine. L'appello ad intervenire fu raccolto e giunse sul luogo un notevole contingente di pubblica sicurezza (Celere), che effettuando una violenta carica contro gli studenti di sinistra \"assedianti\", consent\u00ec agli studenti di Comunione e Liberazione \"assediati\" di lasciare incolumi l'assemblea.\nL'intervento massiccio delle forze dell'ordine fece salire ulteriormente la tensione gi\u00e0 elevata: si scaten\u00f2 una reazione violenta della sinistra extraparlamentare.\nI primi scontri con le forze dell'ordine.\nGli scontri con le forze dell'ordine si estesero lungo l'ampia via Irnerio e si intensificarono con alcuni lanci, da parte di piccoli gruppi di dimostranti, di alcune bottiglie Molotov. Fu allora che da parte delle forze di polizia furono sparati numerosi colpi di fucile e di pistola contro i dimostranti. Il carabiniere Massimo Tramontani, da soli sei mesi in servizio in quel reparto, dopo aver visto una bottiglia molotov colpire una Fiat 127 della polizia, di propria iniziativa spar\u00f2 ben 12 colpi del suo fucile Winchester calibro 7,62 al crocevia con via Bertoloni. Successivamente l'autocarro guidato dallo stesso Tramontani, fu colpito nella parte anteriore sinistra da una Molotov che incendi\u00f2 la fiancata. Il carabiniere balz\u00f2 a terra dalla portiera destra, lasciando il mezzo senza guida fermarsi autonomamente, estrasse la pistola d'ordinanza ed esplose 6 colpi contro un gruppo di manifestanti che fuggivano lungo via Mascarella (dove il muro mostr\u00f2 successivamente i fori di una dozzina di colpi). Fu lo stesso Tramontani a raccontare tali fatti la sera stessa, in una dichiarazione spontanea rivolta al sostituto procuratore Ricciotti.\nDiversi testimoni presenti alla scena, tra i quali alcuni dipendenti della Casa Editrice Zanichelli usciti in strada per osservare, riferirono di aver visto un uomo in divisa senza bandoliera esplodere contro i manifestanti in direzione di Via Mascarella una rapida successione di colpi di pistola ad altezza d'uomo, appoggiando il braccio armato su un'auto parcheggiata per meglio prendere la mira.\nL'uccisione dello studente Francesco Lorusso.\nLo studente Francesco Lorusso, militante di Lotta Continua, mentre in un piccolo gruppo fuggiva lungo via Mascarella in direzione opposta agli scontri, venne colpito e ucciso. Probabilmente, mentre fuggiva, si era girato per guardare cosa succedeva alle sue spalle. Un proiettile penetr\u00f2 nella regione anteriore sinistra del torace per uscire dalla schiena, nella parte posteriore dell'emitorace destro. Riusc\u00ec a fare ancora qualche passo in direzione opposta, quindi cadde all'altezza del civico 37 di via Mascarella e mor\u00ec in pochi istanti. I compagni si fermarono cercando di soccorrerlo, trascinarono il corpo verso via Belle Arti e chiesero aiuto a negozianti e passanti per il trasporto al pronto soccorso. Poliziotti, carabinieri e lo stesso Tramontani non si occuparono di verificare le conseguenze degli spari, non notarono i fuggitivi che improvvisamente si erano fermati e chinati a terra, ma si allontanarono verso piazza VIII agosto, lasciando i luoghi degli scontri definitivamente cessati. Arriv\u00f2 l'ambulanza, il corpo di Lorusso venne portato all'ospedale Sant'Orsola, ma i medici non poterono che constatare la morte del giovane. La notizia venne comunicata da Radio Alice alle 13.30.\nPer il mancato ritrovamento del proiettile non si pot\u00e9 effettuare una perizia balistica, e non si pot\u00e9 individuare n\u00e9 l'arma n\u00e9 il calibro della stessa. Quindi non fu possibile effettuare un collegamento balistico con le armi che avevano fatto fuoco, e il delitto rest\u00f2 impunito. Secondo le testimonianze di alcuni agenti di Pubblica Sicurezza in quella situazione particolare non vi erano gli estremi operativi per l'utilizzo delle armi, e uno dei testimoni afferm\u00f2 di aver visto il Tramontani sparare ad altezza d'uomo. Secondo il giudice per\u00f2 \"in quel luogo era in atto una vera e propria sommossa, una guerriglia urbana ben organizzata, dato il numero degli aggressori e delle armi a loro disposizione\", cosa che, nella circostanza di un'affermata mancanza di adeguata difesa da parte degli agenti, giustificava il Tramontani nell'uso del suo fucile in dotazione. \nLa reazione del movimento all'omicidio Lorusso.\nLa notizia della morte di uno studente del movimento si diffuse rapidamente e ne segu\u00ec l'affluire di migliaia di studenti verso l'area universitaria (piazza Verdi e via Zamboni) in un clima di incredulit\u00e0, dolore e rabbia. Si discusse, la rabbia di molti port\u00f2 anche al saccheggio del locale ristorante Cantunzein, vennero erette alcune barricate per impedire alla polizia di entrare nella zona universitaria e ci si apprest\u00f2 per un corteo di protesta senza preavviso alle autorit\u00e0. Il corteo, di 7000 persone, prese avvio alle 18 da via Zamboni, avanzando fino alla centralissima via Rizzoli. Qui diverse vetrine dei grandi negozi di lusso vennero rotte da sampietrini lanciati dai manifestanti. Fermato da violente cariche della polizia, il corteo si spezz\u00f2 dividendosi in tronconi che si mossero in varie direzioni. Una parte dei manifestanti si diresse allora verso la stazione ferroviaria centrale occupandone per protesta i binari, e scontrandosi con la Polizia intervenuta a rimuovere il blocco; altre frange si mossero per il centro storico cercando di dirigersi, senza riuscirvi per gli interventi della polizia, verso le sedi di DC e PCI.\nIn risposta alle proteste e ai gravi disordini scoppiati in citt\u00e0, il Ministro dell'Interno, Francesco Cossiga, dispose l'invio di mezzi blindati nelle strade del centro di Bologna, finendo cos\u00ec per accentuare lo scontro politico, vista la profonda impressione suscitata nell'opinione pubblica nell'avere - nel cuore della \"capitale\" dell'Emilia rossa - cingolati per il trasporto truppe che furono generalmente percepiti e descritti come \"carri armati\".\nGli scontri nei giorni successivi.\nTutte le iniziative di protesta lanciate nei giorni successivi furono duramente represse, anche attraverso l'esecuzione di numerosi arresti e fermi di polizia. Ne furono vittime, tra gli altri, anche gli animatori di Radio Alice, emittente legata al movimento studentesco e all'area dell'Autonomia Operaia, chiusa \"manu militari\" dalla Polizia.\nIl giorno dopo l'omicidio Lorusso, 12 marzo 1977, si svolse a Roma una grande manifestazione nazionale di protesta \"contro la repressione,\" gi\u00e0 indetta precedentemente. Tale manifestazione, per la tensione e la rabbia accumulate nelle ore precedenti, sfoci\u00f2 in violentissimi scontri di piazza e gravi episodi di guerriglia urbana, caratterizzati da assalti e dal lancio di bottiglie Molotov contro banche, esercizi commerciali, ambasciate, comandi delle Forze dell'ordine e sedi della DC. Vennero segnalati anche scontri a colpi d'arma da fuoco, ma non si registrarono nuove vittime.\nLa frattura tra movimento e sinistra istituzionale.\nUn tentativo effettuato da militanti del movimento studentesco e della sinistra extraparlamentare di coinvolgere nella protesta i Consigli di Fabbrica e la Camera del Lavoro fu reso non praticabile dall'emergere di una frattura di notevole profondit\u00e0 a seguito della dura presa di posizione manifestata dalle organizzazioni e dai partiti della sinistra storica contro la violenza attuata dai manifestanti. Tale frattura si rese particolarmente evidente a seguito del forte appoggio fornito dal PCI alla manifestazione contro la violenza tenutasi a Bologna il 16 marzo successivo, organizzata dai sindacati confederali con l'adesione, tra gli altri, anche della DC, partito individuato dal movimento studentesco come responsabile politico dell'assassinio di Lorusso. Numerosi rappresentanti di partiti, sindacati e altri enti pronunciarono i loro discorsi, ma nessun rappresentante degli studenti pot\u00e9 prendere il microfono. Persino al fratello del ragazzo ucciso, sebbene lo avesse insistentemente richiesto, fu impedito di pronunciare sue parole dal palco. Un enorme cordone di polizia affiancata da un \"servizio d'ordine\" del PCI (le note squadre di lavoratori dell'AMGA schierate e preparate anche allo scontro fisico) imped\u00ec agli studenti di avvicinarsi alla piazza, e dovettero commemorare Francesco Lorusso isolati, in un corteo appartato, non autorizzato ma tollerato.\nAi primi di aprile, in risposta ai fatti di Bologna, usc\u00ec il numero 17/18, della rivista Rosso con la sua copertina provocatoriamente pi\u00f9 famosa: una fotografia di giovani mascherati, con casco, pugni levati e spranghe e sotto il titolo del numero: \"Avete pagato caro... Non avete pagato tutto!\" La magistratura bolognese apr\u00ec un'inchiesta per istigazione a delinquere."}
{"id": "742924", "revid": "438678", "url": "https://it.wikipedia.org/wiki?curid=742924", "title": "Rodolfo I di Borgogna", "text": "Origine.\nCome \u00e8 confermato dal cronista Reginone era figlio del conte di Auxerre e poi conte di Borgogna Transgiurana, Corrado II (ca. 835-876), e di Waldrada, come risulta dalle \"M\u00e9moires concernant l'histoire civile et eccl\u00e9siastique d'Auxerre et de son ancient diocese\", in cui il nuovo re dei Franchi occidentali, Luigi il Balbo, dopo la morte del marito, la conferma proprietaria dell'abbazia di Saint-Germain d'Auxerre, di cui non si conoscono gli ascendenti. Corrado II di Borgogna era il figlio secondogenito del conte di Parigi, poi conte di Auxerre e primo conte di Borgogna Transgiurana, Corrado I di Borgogna (circa 800- circa 863) e di Adelaide d'Alsazia, come ci viene confermato nei \"Miraculis Sancti Germani\": Adelaide, di natali gloriosi era la moglie del principe Corrado, anche lui di fulgida stirpe (805-dopo l'866), figlia secondogenita del conte di Tours, Ugo e della moglie Ava o Bava, come risulta dal testamento di Gerardo di Rossiglione, conte di Vienne.\nBiografia.\nAlla morte del padre, nell'876, Rodolfo, da poco maggiorenne gli successe nel titolo di conte (o duca o marchese) della Borgogna Transgiurana.\nTra l'880 e l'885, Rodolfo aveva sposato Willa di Provenza (nel documento n\u00b0 379, datato 14 giugno 929, dei \"Recueil des chartes de l'abbaye de Cluny, tomus I\" la sorella di Rodolfo, Adelaide, cita Willa di Provenza, definendola regina.) (ca. 873- prima del 924), figlia del re di Provenza Bosone (che fosse la figlia di Bosone \u00e8 confermato da due documenti dei \"Recueil des chartes de l'abbaye de Cluny, tomus I\", n* 633 e 631 entrambi del 943, in cui il re di Arles, Corrado I, cita il nipote di Willa, Carlo Costantino, definendolo parente) e della sua prima moglie di cui non si conoscono n\u00e9 generalit\u00e0 n\u00e9 ascendenti (l'esistenza di questa moglie \u00e8 confermata dagli Annales Fuldenses, che affermano che il conte di Provenza, Bosone, avvelen\u00f2 la (prima) moglie e non (come erroneamente da alcuni viene sostenuto) di Ermengarda d'Italia, figlia dell'imperatore Luigi il Giovane e di Engelberga d'Alsazia.\nRodolfo viene citato nel documento n\u00b0 112, datato 15 febbraio 885, dell'imperatore, Carlo il Grosso, come vassallo fedele e diletto nostro marchese.\nQuando, nell'888, l'imperatore Carlo il Grosso mor\u00ec, dopo essere stato destituito l'anno prima, Rodolfo riusc\u00ec a farsi eleggere re di tutta la Borgogna Transgiurana: il Concilio d'Agauno, un'assemblea di nobili feudatari ed ecclesiastici, provenienti da tutta la Borgogna, si riun\u00ec nell'Abbazia territoriale di San Maurizio d'Agauno, nel Vallese (attuale Svizzera) ed elessero Rodolfo Re di Borgogna Transgiurana.Rodolfo allora rivendic\u00f2 per s\u00e9 il regno di Lotaringia che era stato di Lotario II di Lotaringia e cerc\u00f2 allora di conquistare la Lotaringia e, con l'appoggio dei nobili alsaziani e lorenesi, in un primo tempo riusc\u00ec nell'impresa, occupando l'Alsazia e graparte della Lorena e in una dieta tenutasi a Toul, sempre in quell'anno, riusc\u00ec ad assicurarsi il regno di Lotaringia che era stato di Lotario II di Lotaringia e venne incoronato re di Lotaringia, dal vescovo di Toul. Il vescovo di Toul incoron\u00f2 Rodolfo re di Lotaringia.Ci\u00f2 port\u00f2 ad un conflitto col nuovo re dei Franchi orientali o di Germania, Arnolfo di Carinzia. Rodolfo, abbandonato dalla maggior parte dei nobili, allora si rec\u00f2 a Ratisbona ad incontrare Arnolfo che gli riconobbe il titolo di re, non pi\u00f9 di Lotaringia ma di Borgogna Transgiurana, che includeva anche la diocesi di Besan\u00e7on e, come contropartita, Rodolfo rinunciava a rivendicare sia l'Alsazia che la Lorena.\nNell'894, Rodolfo invi\u00f2 un contingente in aiuto al marchese d'Ivrea, Anscario I, che voleva tagliare la strada ad Arnolfo di Carinzia, che si ritirava dall'Italia dopo aver portato la guerra al re d'Italia e imperatore, Guido II di Spoleto. Arnolfo super\u00f2 lo sbarramento e attacc\u00f2 Rodolfo, saccheggi\u00f2 il Vallese, ma non riusc\u00ec a sconfiggere Rodolfo che evit\u00f2 di combattere ritirandosi sui monti. Arnolfo poi invi\u00f2 il figlio Sventiboldo, con truppe fresche, a continuare invano le ricerche di Rodolfo che continu\u00f2 a sottrarsi al combattimento.Nell'895, in una dieta a Worms Arnolfo proclam\u00f2 Sventiboldo re di Lotaringia (che includeva anche la Borgogna), cio\u00e8 di tutto il regno che era stato governato da Lotario II di Lotaringia. Ma tale rivendicazione in Borgogna non ebbe alcun effetto e Rodolfo mantenne il controllo del regno sino alla morte.\nNel 911, approfittando della lotta tra il re dei Franchi orientali o di Germania, Corrado I di Franconia e quello dei Franchi occidentali o di Francia, Carlo il Semplice, Rodolfo tolse a Corrado la citt\u00e0 di Basilea.\nSecondo gli \"Annales Lausannenses\", Rodolfo mor\u00ec il 25 ottobre 911, mentre secondo l\"'Herimanni Augiensis Chronicon\", Rodolfo mor\u00ec nel 912, lasciando in eredit\u00e0 al figlio Rodolfo il titolo di Re di Borgogna Transgiurana.La moglie, Willa, dopo che era rimasta vedova, nel 912, spos\u00f2, in seconde nozze, Ugo di Provenza.\nDiscendenza.\nRodolfo e Willa di Provenza ebbero quattro (forse sei) figli:"}
{"id": "742933", "revid": "57342", "url": "https://it.wikipedia.org/wiki?curid=742933", "title": "Francesca Lo Schiavo", "text": "Biografia.\nNel 2005, dopo sette candidature, ha vinto l'Oscar per le scenografie del film \"The Aviator\" di Martin Scorsese, nel 2008 per il film \"Sweeney Todd\" di Tim Burton e nel 2012 per \"Hugo Cabret\" sempre di Scorsese insieme al marito e compagno di lavoro Dante Ferretti, del quale \u00e8 collaboratrice fissa.\nIl 27 Marzo 2019 ritira il Premio alla carriera ai David di Donatello."}
{"id": "742935", "revid": "287204", "url": "https://it.wikipedia.org/wiki?curid=742935", "title": "Alta fedelt\u00e0 (romanzo)", "text": "Alta fedelt\u00e0 (titolo originale \"High Fidelity\") \u00e8 un romanzo pubblicato nel 1995 dello scrittore inglese Nick Hornby. Nel 2000 il libro \u00e8 stato adattato per il grande schermo nel film omonimo di Stephen Frears, e nel 2006 \u00e8 stato adattato in un musical per Broadway.\nTrama.\nLondra, anni novanta. Rob Fleming, trentacinquenne, conduce una vita non tutta rose e fiori: dirige un fatiscente negozio di dischi, il \"Championship Vinyl\", \u00e8 appena stato piantato dalla sua fidanzata, Laura, ed \u00e8 sentimentalmente frustrato e insoddisfatto della propria vita.\nPartendo da una classifica delle \"cinque pi\u00f9 memorabili fregature di tutti i tempi\" (che sono ovviamente donne), Rob ripercorre la sua vita, i suoi sentimenti, le sue frustrazioni. Questo suo percorso interiore e la morte del padre di Laura porta i due a tornare insieme. La loro relazione viene poi fortificata dal rilancio della carriera di Rob come disc jockey. \nNel libro sono numerose le citazioni di canzoni e di gruppi musicali, di ogni genere, dai Nirvana a Solomon Burke."}
{"id": "742940", "revid": "16066", "url": "https://it.wikipedia.org/wiki?curid=742940", "title": "Ki-en-gir", "text": ""}
{"id": "742948", "revid": "1783371", "url": "https://it.wikipedia.org/wiki?curid=742948", "title": "Sk\u00edrnism\u00e1l", "text": "Lo Sk\u00edrnism\u00e1l (\"Discorso di Sk\u00edrnir\") \u00e8 uno dei poemi che compongono l'Edda poetica. \u00c8 attualmente conservato nel Codex Regius, il manoscritto del XIII secolo e nell'AM 748 I 4to ma la critica \u00e8 generalmente d'accordo nel datarlo alla prima met\u00e0 del X secolo, o forse addirittura intorno al 900, probabilmente in Norvegia. Il prologo e due brevi passi in prosa furono presumibilmente scritti dal compilatore medievale del manoscritto dell'Edda poetica, che sent\u00ec la necessit\u00e0 di palesare il contesto della vicenda e fornire alcuni dettagli a chi non avesse familiarit\u00e0 col racconto. Molti studiosi ritengono inoltre che il poema fosse recitato, forse in una sorta di ierogamia.\nGli d\u00e8i non compaiono a fornire lunghe esibizioni di sapienza mitologica, ma come protagonisti di una vicenda, una vicenda d'amore. L'argomento \u00e8 avventuroso: il dio Freyr si \u00e8 perdutamente innamorato della bella gigantessa Ger\u00f0r e il suo servitore Sk\u00edrnir affronta un lungo e pericoloso viaggio in nome del suo padrone. L'argomento del poema \u00e8 pertanto il tentativo, da parte di Sk\u00edrnir di convincere la bella Ger\u00f0r a concedersi in moglie a Freyr.\nLa forma di questo poema \u00e8 essenzialmente dialogica, ma non in senso stretto; infatti le voci che si susseguono sono pi\u00f9 di due.\nTrama.\nAll'inizio, seduto sul trono di Odino, \"Hli\u00f0skj\u00e1lf\", da dove \u00e8 possibile scrutare tutti i mondi, Freyr vede in J\u01ebtunheimr una fanciulla cos\u00ec bella e se ne innamora immediatamente, e comincia a desiderarla come sua sposa. Preoccupato per l'umore melanconico del figlio, Nj\u00f6r\u00f0r chiede al servo di questi, Sk\u00edrnir, di indagare, per saperne qualcosa di pi\u00f9. \u00c8 tuttavia Ska\u00f0i, nell'incipit del poema, a porre la domanda a Sk\u00edrnir, il quale dapprima mostra perplessit\u00e0, infatti teme che Freyr non gradisca la sua invadenza e gli risponda male. Sk\u00edrnir si rivolge dunque a Freyr, il quale, dopo avergli rivelato del suo innamoramento, gli chiede di andare a chiedere alla gigantessa di concedergli un convegno d'amore.\nFreyr fornisce al messaggero il suo cavallo magico, che sa attraversare magiche barriere di fuoco, ed in ricompensa gli cede la sua spada, che combatte da sola contro i giganti, e Sk\u00edrnir, intrapresa l'avventura, si rivolge al cavallo incitandolo a compiere il difficile viaggio verso J\u00f6tunheimr. \nPoche righe in prosa narrano il viaggio di Sk\u00edrnir e l'arrivo alla dimora di Ger\u00f0r, vigilata da cani feroci. Un pastore lo sconsiglia di proseguire, ma il messaggero non ascoltandolo giunge presso la casa della graziosa fanciulla.\nGer\u00f0r, sentendo un gran frastuono, ne chiede alla serva la causa e quella le risponde che uno straniero \u00e8 arrivato alla porta; Ger\u00f0r lo fa entrare e gli chiede chi sia. Giunto al cospetto di Ger\u00f0r, Sk\u00edrnir cerca di convincerla a concedersi a Freyr. Dapprima la tenta offrendole dei doni: mele d'oro e un anello prezioso, ma, Ger\u00f0r rifiuta quanto le viene offerto. Allora Sk\u00edrnir passa alle minacce: mostra alla fanciulla la spada avuta da Freyr, senza che lei ne sia intimorita. Allora, in un lungo monologo che da solo occupa quasi un quarto del poema, Sk\u00edrnir descrive a Ger\u00f0r il destino di povert\u00e0, angoscia e follia che le \u00e8 riservato se non accetter\u00e0 le offerte d'amore di Freyr, e pronuncia magiche rune che costringono la fanciulla a cedere alla richiesta.\nLa ritrosia di Ger\u00f0r \u00e8 vinta: la fanciulla promette di incontrarsi con Freyr entro nove notti. Sk\u00edrnir, ritornato a casa, riferisce a Freyr la buona notizia, ma il dio consumato d'amore mormora che non sa se potr\u00e0 resistere per ben nove notti, tanto \u00e8 possente il suo desiderio."}
{"id": "742949", "revid": "287204", "url": "https://it.wikipedia.org/wiki?curid=742949", "title": "Skirnismal", "text": ""}
{"id": "742959", "revid": "104485", "url": "https://it.wikipedia.org/wiki?curid=742959", "title": "F\u00fcr Elise", "text": "F\u00fcr Elise (it. Per Elisa), \u00e8 un breve pezzo caratteristico per pianoforte in La minore, di Ludwig van Beethoven.\nSi tratta di un pezzo isolato, un semplice \"Klavierst\u00fcck\" da salotto in La minore composto nel 1810. \u00c8 usualmente classificato come bagatella n. 25 o \"Albumblatt\", WoO 59. \nStoria.\nLa partitura non fu pubblicata fino al 1867, a quarant'anni dalla morte del compositore nel 1827. Lo scopritore del pezzo, Ludwig Nohl, afferm\u00f2 che il manoscritto originale autografo, ora andato perduto, era datato 27 aprile 1810. La musica venne pubblicata come parte della raccolta di scritti \"Neue Briefe Beethovens\" a cura di Nohl, alle pagine da 28 a 33, edizione stampata a Stoccarda da J. G. Cotta. \nLa versione di \"F\u00fcr Elise\" nota al giorno d'oggi \u00e8 una versione preliminare trascritta da Ludwig Nohl. Esiste una successiva revisione, con drastici cambiamenti all'accompagnamento, che fu trascritta da un manoscritto pi\u00f9 tardo dal musicologo Barry Cooper, studioso di Beethoven. Si ritiene che Beethoven intendesse aggiungere la composizione a un ciclo di bagatelle.\nIl musicologo italiano Luca Chiantore ha avanzato l'ipotesi, descritta in dettaglio nel suo \"Beethoven al Pianoforte\" (2014), che il pezzo come oggi lo conosciamo sia stato in realt\u00e0 assemblato da Nohl, e non da Beethoven. D'altro canto, Barry Cooper scrisse, in un saggio del 1984 apparso su \"The Musical Times\", che una delle due bozze autografe sopravvissute ricorda molto da vicino la versione pubblicata a noi nota.\nDedicataria.\nRiguardo alla dedica vi sono ipotesi molto discordanti, gi\u00e0 a partire dal titolo stesso che non \u00e8 affatto quello utilizzato in epoca moderna. In realt\u00e0 il titolo originale di questo pezzo potrebbe essere \"F\u00fcr Therese\" (Per Teresa), e si pensa che la composizione fosse dedicata a Therese Malfatti von Rohrenbach zu Dezza (1792\u20131851), la figlia di un commerciante viennese (secondo altre fonti di un medico). Ludwig Nohl, colui che nel 1865 annunci\u00f2 di aver scoperto l'autografo a Monaco presso una collezione privata, trascrisse forse erroneamente la dedica sopra la composizione.\nIl manoscritto autografo, che sarebbe giunto a Monaco tramite Rudolf Schachner (un amico di Therese von Malfattis), \u00e8 considerato disperso, e oggi si pu\u00f2 fare affidamento solo sull'edizione di Nohl. Di Beethoven ci resta unicamente una serie di abbozzi, che certificano l'autenticit\u00e0 del materiale tematico ma non della composizione nel suo insieme e meno ancora della dedica, visto che in questi abbozzi non vi \u00e8 alcuna traccia del titolo \"Per Elisa\".\nL'ipotesi avanzata dallo studioso berlinese Klaus Martin Kopitz, che in realt\u00e0 venne ben presto smentita in quanto non risulta dai documenti biografici, vuole che invece ad ispirare Beethoven sia stata Elisabeth R\u00f6ckel (1793\u20131883), cantante tedesca spesso nota anche come \"Elise\", che probabilmente l'autore non conobbe mai di persona. Altra ipotesi vuole che nell'anno di composizione di \"Per Elisa\" (1810) Beethoven fosse in stretta amicizia con la cantante."}
{"id": "742963", "revid": "729019", "url": "https://it.wikipedia.org/wiki?curid=742963", "title": "J\u00fcrgen Stroop", "text": "Fu un importante ufficiale nazionalsocialista appartenente al corpo delle \"Schutzstaffel\".\nIn qualit\u00e0 di \"SS- und Polizeif\u00fchrer\" (\"Comandante delle SS e della polizia\") del distretto di Varsavia, Stroop diresse in maniera brutale e spietata le operazioni di repressione della rivolta scoppiata nel ghetto della citt\u00e0 tra l'aprile ed il maggio 1943.\nBiografia.\nDopo avere compiuto solo gli studi elementari, Stroop (figlio di un agente di polizia) trov\u00f2 impiego presso l'ufficio catastale della sua citt\u00e0 natale di Detmold, nel quale lavor\u00f2 fino allo scoppio del primo conflitto mondiale, quando si arruol\u00f2 come volontario nell'esercito tedesco. Nel corso delle operazioni belliche Stroop venne ferito e ottenne la Croce di Ferro di seconda classe. Al termine del conflitto, durante il quale aveva raggiunto il grado di sergente, egli torn\u00f2 al suo impiego al catasto.\nPrimi incarichi.\nNel luglio 1932 Stroop si iscrisse al Partito nazista ed entr\u00f2 nelle SS. Dopo l'ascesa al potere di Adolf Hitler, avvenuta il 30 gennaio 1933, Stroop ottenne il primo importante incarico come comandante di un'unit\u00e0 della polizia ausiliaria. L'anno successivo venne promosso dal grado di SS-Oberscharf\u00fchrer (maresciallo) a quello di \"SS-Hauptsturmf\u00fchrer\" (capitano), scalando rapidamente la gerarchia delle SS. In seguito lavor\u00f2 all'interno dell'amministrazione delle SS a M\u00fcnster e Amburgo, venendo nuovamente promosso nell'autunno 1938 al grado di \"SS-Standartenf\u00fchrer\" (colonnello). Dopo l'invasione della Polonia, avvenuta nel settembre 1939 e che diede avvio alla seconda guerra mondiale, Stroop venne nominato comandante della sezione SS di Gniezno. Nel maggio 1941 egli decise di cambiare il suo nome da Josef in J\u00fcrgen, probabilmente perch\u00e9 lo riteneva pi\u00f9 ariano.\nDopo l'inizio dell'Operazione Barbarossa (invasione tedesca dell'Unione Sovietica) nel giugno 1941, Stroop pass\u00f2 un breve periodo al comando di una compagnia della 3. SS-Panzerdivision \"Totenkopf\". Dal dicembre 1941 prosegu\u00ec la sua carriera ricoprendo una serie di incarichi di polizia nella lotta antipartigiana sul fronte orientale, specialmente in Ucraina dove divenne responsabile della sicurezza dei trasporti nell'area di Leopoli-Stalino. Gli incarichi operativi vennero interrotti diverse volte dalla partecipazione a corsi formativi che avevano lo scopo di preparare sempre meglio i responsabili delle operazioni di polizia del Terzo Reich ad affrontare la repressione delle popolazioni conquistate.\nIl 19 aprile 1943 Stroop venne incaricato dal Reichsf\u00fchrer-SS Heinrich Himmler di assumere il comando della polizia e delle SS nel distretto di Varsavia, in sostituzione dell'SS-Brigadef\u00fchrer (Maggior generale) Ferdinand von Sammern-Frankenegg, dimostratosi troppo debole nella repressione dell'insurrezione degli ebrei rinchiusi nel ghetto di Varsavia scoppiata in quei giorni.\nL'insurrezione del ghetto di Varsavia.\nIl ghetto di Varsavia, istituito dalle forze di occupazione tedesche nel novembre 1940, rappresentava uno dei pi\u00f9 grandi ghetti d'Europa. Nel corso degli anni le condizioni di vita degli ebrei qui rinchiusi erano peggiorate progressivamente a causa del sovraffollamento, del brutale ritmo di lavoro imposto dai tedeschi e, a partire dal 1942, dalle massicce deportazioni verso il campo di sterminio di Treblinka. Tra il novembre 1940 e la fine del 1942 la popolazione del ghetto pass\u00f2 da circa 380.000 unit\u00e0 a 50-60.000. Gli ebrei rimasti capirono che non esisteva speranza di sopravvivenza (erano filtrate informazioni relative al destino di coloro che venivano trasferiti a Treblinka) e decisero di resistere, organizzando una rivolta armata guidata dalla \u017bydowska Organizacja Bojowa (\"Organizzazione ebraica di combattimento\") che aveva come leader il ventitreenne Mordechaj Anielewicz. Il 19 aprile 1943 gli affamati e male armati ebrei affrontarono le truppe penetrate nel ghetto, accogliendole con fuoco di pistole, fucili e mitragliatrici e bersagliandole con il lancio di bottiglie molotov, riuscendo in ultimo a respingerle.\nVistosi respinto, Stroop (che disponeva di circa 2.000 uomini) decise di affrontare la situazione incendiando e facendo saltare mediante esplosivo ogni edificio all'interno del ghetto, per costringere i rivoltosi a uscire allo scoperto. Egli diede immediata attuazione ai suoi propositi, iniziando meticolosamente a radere al suolo ogni costruzione e catturando (o uccidendo) coloro che, asfissiati dal fumo, uscivano dai palazzi in fiamme. Il destino dei prigionieri era l'immediata deportazione e lo sterminio effettuato presso il campo di Treblinka.\nIl 16 maggio 1943 Stroop, dopo aver soffocato nel sangue la ribellione, fece saltare in aria la sinagoga grande di Varsavia per festeggiare la conclusione della vittoriosa operazione. Nel quotidiano rapporto telegrafico inviato al suo superiore SS-Obergruppenf\u00fchrer Friedrich Wilhelm Kr\u00fcger, comandante delle SS e della polizia del Governatorato Generale, Stroop scrisse esultante:\nNei giorni successivi Stroop compil\u00f2 per Himmler un lungo rapporto di 75 pagine, dal titolo \"Il ghetto di Varsavia non esiste pi\u00f9\", relativo alle operazioni svolte e coadiuvato da un album fotografico contenente 49 immagini della distruzione del ghetto. Il rapporto e le foto vennero utilizzati nel corso del processo di Norimberga per dimostrare le atrocit\u00e0 commesse nei confronti del popolo ebraico. L'album fotografico realizzato in 3 copie (per Himmler, Kr\u00fcger e per lo stesso Stroop) da un fotografo tedesco al seguito delle truppe, e montato con una serie di didascalie esplicative per ogni immagine, contiene alcune delle fotografie pi\u00f9 significative e conosciute dell'Olocausto (si veda: The Stroop Report: The Warsaw Ghetto Is No More e ).\nComandante delle SS e della polizia in Grecia.\nIl successo ottenuto nella distruzione del ghetto di Varsavia procur\u00f2 a Stroop la promozione a comandante delle SS e della polizia in Grecia, incarico che ottenne l'8 settembre 1943. Desideroso di mettersi nuovamente in mostra presso gli alti comandi SS, si alien\u00f2 le simpatie del tenente generale Alexander L\u00f6hr, comandante del Gruppo d'Armate E responsabile delle operazioni nello scacchiere balcanico.\nAppena giunto in Grecia, Stroop convoc\u00f2 il Primo ministro del governo collaborazionista greco, Ioannis R. Rallis, comunicandogli che avrebbe dovuto da allora in poi rispondere esclusivamente a lui e vietandogli di comunicare con il quartier generale di L\u00f6hr a Salonicco senza esplicito permesso. Pochi giorni dopo il suo insediamento fece un violento discorso radiofonico antisemita, obbligando tutti gli ebrei greci a registrarsi presso le autorit\u00e0 tedesche nel giro di pochi giorni. Nel contempo Stroop si arrog\u00f2 la giurisdizione di tutta le operazioni di guerra antipartigiana in Grecia, fino ad allora sotto il controllo di L\u00f6hr.\nTutte queste operazioni causarono il violento risentimento di L\u00f6hr e di Hermann Neubacher, rappresentante politico del Terzo Reich per l'Europa sud-orientale, che era stato altres\u00ec attaccato da Stroop con allusioni all'errata condotta politica mantenuta in Grecia. Neubacher contatt\u00f2 allora Ernst Kaltenbrunner, suo vecchio amico e potente capo del Reichssicherheitshauptamt (\"Ufficio centrale per la sicurezza del Reich\"), riferendogli che l'indelicatezza politica e il violento estremismo di Stroop erano forse adatti per le operazioni in Polonia, ma che non si addicevano alla situazione greca. Per questo il 4 ottobre 1943 Kaltenbrunner richiam\u00f2 in Germania Stroop per affidargli un nuovo incarico politicamente meno pericoloso.\nUltimo incarico, cattura e processo.\nStroop venne nominato comandante delle SS e della polizia per la regione \"Rhein-Westmark\" (con sede del quartier generale a Wiesbaden) l'11 novembre 1943 e ricopr\u00ec tale incarico fino al termine del conflitto.\nArrestato dalle forze americane nel maggio 1945, Stroop venne processato dal tribunale militare americano stabilito a Dachau e condannato a morte il 21 marzo 1947 per l'uccisione di alcuni aviatori alleati catturati. Prima che la sentenza venisse eseguita, per\u00f2, venne estradato in Polonia, dove fu nuovamente processato e condannato a morte da un tribunale polacco per il ruolo avuto nella distruzione del ghetto di Varsavia. La sentenza venne pronunciata il 18 luglio 1951 e Stroop venne impiccato il 6 marzo 1952 nel luogo dove era sorto il ghetto.\nDurante il periodo di prigionia in Polonia, Stroop condivise la cella per 255 giorni con Kazimierz Moczarski, giornalista e membro della Resistenza polacca non comunista. Stroop raccont\u00f2 al compagno di cella le sue vicende personali e soprattutto il suo ruolo nella distruzione del ghetto di Varsavia.\nDopo la sua liberazione nel 1956, Moczarski cominci\u00f2 a scrivere un libro, basato sui ricordi di Stroop, verificandoli meticolosamente e integrandoli con la documentazione disponibile. Il risultato del suo lavoro usc\u00ec dapprima in rivista in Polonia tra il 1972 e il 1974, sottoposto ad interventi della censura del regime comunista, e successivamente in volume, intitolato \"Conversazioni con il boia\". L'edizione definitiva, in cui sono state reintegrate le parti tolte dalla censura, \u00e8 uscita in Polonia nel 1992."}
{"id": "742966", "revid": "363629", "url": "https://it.wikipedia.org/wiki?curid=742966", "title": "Fettuccia (alpinismo)", "text": "La fettuccia \u00e8 una striscia (o un tubolare) di tessuto sintetico utilizzata in attivit\u00e0 di montagna come arrampicata, alpinismo e speleologia.\nTipi.\nLe fettucce possono essere di due tipi:\nPer entrambe le tipologie, in commercio si possono trovare molti sottotipi di fettucce di diversa lunghezza e tenuta.\nUtilizzo.\nL'utilizzo della fettuccia \u00e8 equivalente a quello dei cordini, fatta eccezione per i nodi autobloccanti (Prusik e Machard). \nL'uso in sosta \u00e8 sconsigliato, in quanto le fettucce, sovrapponendosi ad alcune parti del moschettone, portano ad un indebolimento in caso di sollecitazione delle stesse.\nIn passato la tenuta era resa evidente, sulla fettuccia, da un numero variabile di strisce colorate (\"fili spia\"), ciascuna indicante una resistenza nominale di 500 daN, di colore ben distinguibile dal fondo colorato, che la percorrevano totalmente in lunghezza. Oggi questa tecnica visiva \u00e8 stata in parte abbandonata preferendo l'affidarsi alle fettucce pretagliate e precucite, con valore di tenuta espresso direttamente sull'etichetta.\nCome il cordino, la fettuccia viene spesso utilizzata chiusa ad anello; si possono trovare in commercio anelli di fettuccia gi\u00e0 pronti, realizzati per cucitura, oppure fettuccia \"sciolta\" da annodare. In quest'ultimo caso il nodo da utilizzare \u00e8 l'asola ripassata; le estremit\u00e0 di fettuccia che avanzano dal nodo devono essere di almeno 5 cm, ed il nodo deve essere ben serrato, stringendo a due a due i quattro capi che lo formano.\nTranne in rari casi, le fettucce cucite sono da preferire a quelle da annodare, in quanto le prime, non presentando l'indebolimento che provocherebbe il nodo, resistono circa il 25% in pi\u00f9 delle altre. Esse devono avere un'etichetta con riportato il carico di rottura (che deve sempre essere superiore a 2200 daN), ed il filo della cucitura di chiusura deve essere sempre ben visibile."}
{"id": "742971", "revid": "1305772", "url": "https://it.wikipedia.org/wiki?curid=742971", "title": "Archlebov", "text": "Archlebov (in tedesco \"Archlebau\") \u00e8 un comune della Repubblica Ceca facente parte del distretto di Hodon\u00edn, in Moravia Meridionale.\nCollegamenti esterni.\n Informazioni sulla cittadina"}
{"id": "742974", "revid": "114724381", "url": "https://it.wikipedia.org/wiki?curid=742974", "title": "Fettuccia", "text": "La fettuccia \u00e8 una striscia sottile di tessuto, diminutivo di \"fetta\" di nastro o tessuto. Non \u00e8 sempre tagliata da una pezza di stoffa ma tessuta con la larghezza necessaria (da 5\u00a0mm a qualche cm) in modo che i suoi bordi, che corrispondono alla cimossa, siano ben rifiniti. Tradizionalmente per\u00f2, nasce dallo scarto delle cimose dei tessuti. \nDifferisce da un nastro sia per l'utilizzo che per le caratteristiche tecniche.\nStruttura.\nLa fettuccia viene tessuta con un'armatura a tela, a differenza di un nastro che \u00e8 a raso o di una spighetta che \u00e8 a saia, armatura che gli conferisce una certa rigidit\u00e0 sia sulla lunghezza che sullo sbieco.\nUso.\nLa fettuccia non ha un impiego decorativo bens\u00ec strutturale, serve per:\nIl materiale pi\u00f9 usato \u00e8 il cotone anche se pu\u00f2 essere fatta con fibre sintetiche."}
{"id": "742976", "revid": "1893", "url": "https://it.wikipedia.org/wiki?curid=742976", "title": "Maurizio Cannav\u00f2", "text": ""}
{"id": "742982", "revid": "1543377", "url": "https://it.wikipedia.org/wiki?curid=742982", "title": "Doppio inglese", "text": "Il doppio inglese \u00e8 un nodo di giunzione che viene spesso usato in arrampicata e alpinismo per creare un anello di cordino chiuso, partendo da un semplice spezzone di cordino in nylon, kevlar o dyneema. Si tratta in realt\u00e0 di un nodo composito: due diversi nodi lavorano tra loro in contrapposizione, facendo s\u00ec che, all'aumentare dell'eventuale forza di trazione sul cordino, aumenti di conseguenza anche il serraggio del nodo (entro certi limiti: pi\u00f9 vengono tirati i rami dell'anello di cordino, pi\u00f9 il doppio inglese si stringe). Oggi la manualistica CAI lo consiglia soprattutto per le particolari fibre (sostanzialmente kevlar e dyneema), con cui vengono realizzati i moderni cordini, poich\u00e9 necessitano di un nodo capace di esercitare maggiore resistenza allo scioglimento in caso di trazione forte e prolungata.\nPreparazione.\nIl nodo doppio inglese si esegue posizionando parallelamente i due rami di corda (chiamati da qui in avanti \"A\" e \"B\"), avendo cura che le due estremit\u00e0 siano tra loro opposte e distanti per almeno 20 cm. Tale distanza pu\u00f2 variare in funzione del diametro della corda.\nSi raccomanda di lasciare i \"baffi\" creati dal nodo lunghi almeno 5\u00a0cm \u2013 oppure dieci volte il diametro della corda.\nIl nodo inglese semplice si realizza facendo fare a ciascun ramo solo una spira anzich\u00e9 due; non \u00e8 generalmente utilizzato in alpinismo perch\u00e9 pi\u00f9 facile a sciogliersi anche accidentalmente.\nEvoluzione dell'uso.\nIn passato il doppio inglese veniva utilizzato anche per giuntare due corde dello stesso diametro quando, per esempio, una sola corda non risultava sufficiente per una discesa in corda doppia. Per questo utilizzo, per\u00f2, gli viene oggi preferito il cosiddetto nodo galleggiante perch\u00e9, nel momento in cui si tensiona la corda per il suo recupero, esso tende a \"girarsi\" dalla parte opposta rispetto alla roccia, scivolando (\"galleggiando\", appunto) sulle asperit\u00e0 della roccia stessa. In pratica, tale nodo ha minori probabilit\u00e0 di incastrarsi in fessure o sporgenze rispetto al doppio inglese."}
{"id": "742984", "revid": "767487", "url": "https://it.wikipedia.org/wiki?curid=742984", "title": "Negidal", "text": "I negidal (\u041d\u0435\u0433\u0438\u0434\u0430\u043b\u044c\u0446\u044b in russo, auto-designazione \u044d\u043b\u044c\u043a\u0430\u043d \u0431\u044d\u0439\u044d\u043d\u0438\u043d, o \"elkan bayenin\" che significa \"popolo locale\") sono un gruppo etnico della Russia, del Territorio di Chabarovsk. Vivono principalmente presso i fiumi Amgun' e Amur. Secondo il censimento russo del 2010 vi erano 513 Negidal in Russia (nel 2002 erano 567).\nLa lingua negidal appartiene alla famiglia delle lingue tunguse ed \u00e8 strettamente correlata alla lingua evenki. I Negidal, infatti, sono di origine evenca, in particolare degli Evenchi stanziatisi lungo l'Amgun che hanno interagito per secoli con i Nivchi, gli Hezhen e gli Ulchi. Ufficialmente sono cristiani ortodossi, ma molte comunit\u00e0 hanno preservato il loro credo animistico. Altri praticano ancora lo sciamanesimo."}
{"id": "742988", "revid": "35707", "url": "https://it.wikipedia.org/wiki?curid=742988", "title": "Franco E. Prosperi", "text": ""}
{"id": "743005", "revid": "1543377", "url": "https://it.wikipedia.org/wiki?curid=743005", "title": "Villavicencio", "text": "Villavicencio \u00e8 un comune della Colombia, capoluogo del dipartimento di Meta.\nSi trova sulle rive del fiume Guatiqu\u00eda circa 75\u00a0km a sud-est di Bogot\u00e0.\n\u00c8 il pi\u00f9 importante centro commerciale degli Llanos Orientales. Il suo clima \u00e8 molto caldo e umido, con temperature medie di 27\u00a0\u00b0C."}
{"id": "743010", "revid": "17654", "url": "https://it.wikipedia.org/wiki?curid=743010", "title": "Mario del Monaco", "text": ""}
{"id": "743013", "revid": "6923", "url": "https://it.wikipedia.org/wiki?curid=743013", "title": "Noguera", "text": "La Noguera \u00e8 una delle 41 comarche della Catalogna, con una popolazione di 37.565 abitanti; suo capoluogo \u00e8 Balaguer.\nAmministrativamente fa parte della provincia di Lleida, che comprende 13 comarche."}
{"id": "743014", "revid": "1305772", "url": "https://it.wikipedia.org/wiki?curid=743014", "title": "Falstaff (disambigua)", "text": ""}
{"id": "743015", "revid": "17654", "url": "https://it.wikipedia.org/wiki?curid=743015", "title": "Nicolai Ghiaurov", "text": ""}
{"id": "743016", "revid": "17654", "url": "https://it.wikipedia.org/wiki?curid=743016", "title": "Mefistofele (Boito)", "text": ""}
{"id": "743017", "revid": "5165", "url": "https://it.wikipedia.org/wiki?curid=743017", "title": "Soppressore", "text": "Il soppressore o snubber \u00e8 un circuito elettrico usato per sopprimere (uno dei significati di \u2018'to snub'\u2019\u00e8 appunto sopprimere) i transienti elettrici.\nGli snubber sono usati frequentemente con un carico induttivo in cui l'interruzione improvvisa della corrente porta a un brusco aumento della tensione ai capi del dispositivo che genera l'interruzione. Questo picco nella tensione potrebbe portare a un guasto transitorio o permanente del dispositivo di controllo.\nUna analogia per comprendere il fenomeno della sovratensione all'apertura di un carico induttivo si ha in idraulica: il colpo d'ariete alla chiusura rapida di una condotta. L'aumento rapido della pressione che si manifesta \u00e8 analogo all'aumento di tensione elettrica; l'inerzia del liquido che la genera \u00e8 analogo al carico induttivo; la corrente elettrica \u00e8 il corrispettivo della quantit\u00e0 del liquido che scorre nella condotta. \nIn modo simile, uno snubber pu\u00f2 anche essere un dispositivo meccanico che limita gli impulsi di pressione sui dispositivi di misura o controllo e che viene inserito fra il processo ed il dispositivo di misura o controllo per permettere un cambiamento relativamente lento nella pressione e limitare il danneggiamento dei dispositivi collegati. \nIn marineria si usano sistemi per limitare la tensione sui cavi di attracco delle imbarcazioni chiamati anch'essi snubber.\nGli snubber sono di uso comune nelle apparecchiature per uso industriale.\nSnubber RC.\nSpesso uno snubber \u00e8 costituito da un resistore di basso valore e da un piccolo condensatore.\nQuesta combinazione pu\u00f2 essere usata per sopprimere l'aumento veloce nella tensione ai capi di un tiristore o un triac, impedendo l'attivazione errata del tiristore o del triac; lo snubber limita la velocit\u00e0 di aumento nella tensione (con formalismo matematico \u00e8 la derivata della tensione rispetto al tempo dV/dt) ad un valore che non generi un innesco non voluto.\nGli snubbers sono inoltre usati per limitare lo scintillio attraverso i contatti dei rel\u00e8 in presenza di carichi induttivi (che possono provocare l'incollaggio/saldatura dei contatti). \nUno snubber progettato con opportuni valori resistivi e capacitivi di RC (R sta per resistore, C per condensatore) pu\u00f2 essere usato con i carichi in Corrente alternata (CA) o in Corrente continua (CC). \nSnubber con diodo.\nNei circuiti in corrente continua (CC), spesso lo snubber \u00e8 un semplice diodo raddrizzatore disposto in parallelo ad un carico induttivo (quali una bobina del rel\u00e8 o un motore elettrico). In questo caso spesso \u00e8 chiamato diodo di \"ricircolo\" o di \"libera circolazione\" (free wheeling o diodo flyback). Il diodo \u00e8 collegato in modo che non conduca (sia cio\u00e8 interdetto) quando il carico viene attivato. Quando il carico induttivo viene disattivato rapidamente, si avrebbe un picco di tensione nel senso inverso (l'induttore tenta di mantenere costante la corrente che circola in esso). Questo picco di tensione \u00e8 conosciuto come \u201crimbalzo induttivo\u201d.\nInserendo il diodo snubber connesso in antiparallelo al carico induttivo, la corrente dall'induttore scorre nel diodo, invece di generare una sovratensione sull'elemento di commutazione, dissipando l'energia immagazzinata nel carico induttivo nella resistenza dell'induttore (sempre presente come elemento parassita nei componenti reali) e nella resistenza (solitamente molto pi\u00f9 piccola) del diodo. In questo modo il componente che controlla il carico (che pu\u00f2 essere meccanico, come un rel\u00e8, o a semiconduttore come un transistore, transistor in configurazione darlington, mosfet, transistor igbt, ecc.) viene protetto da sovratensioni che potrebbero danneggiarlo. \nUno svantaggio del diodo raddrizzatore semplice utilizzato come snubber \u00e8 che il diodo permette alla corrente di continuare a fluire nel carico (fino a quando l'energia immagazzinata in esso non scende a valori prossimi allo zero) mantenendolo attivo per un tempo transitorio che deve essere tenuto presente in fase di progettazione del circuito. Inoltre, se le commutazioni sono particolarmente rapide e frequenti come negli alimentatori a commutazione (switching) va tenuta presente anche la carica immagazzinata nel diodo e nelle capacit\u00e0 parassite del carico che costituiscono anch'esse un sovraccarico per il dispositivo di controllo a semiconduttore. In tal caso si usano diodi speciali a bassa carica immagazzinata detti schottky o fast.\nSnubber pi\u00f9 complessi.\nIn alcuni circuiti in CC, invece di un semplice diodo, si inseriscono due diodi zener in anti-parallelo (ossia connessi con polarit\u00e0 opposta) o altri dispositivi soppressori di transitori bidirezionali con un comportamento similare. Poich\u00e9 questi dispositivi, nel momento in cui l'induttore deve svuotarsi dell'energia immagazzinata nel campo magnetico, presentano ai loro capi una tensione molto maggiore di quella di un semplice diodo in conduzione, l'energia dell'induttore si dissipa pi\u00f9 rapidamente in detti dispositivi, riducendo il tempo di commutazione.\nIn circuiti a corrente alternata, un diodo raddrizzatore (detto anche diodo flyback) non pu\u00f2 essere utilizzato: bisogna, quindi, usare il semplice circuito RC o due Zener in serie con polarit\u00e0 opposte tra loro o dei componenti appositi con un comportamento simmetrico rispetto alla polarit\u00e0 della tensione applicata, genericamente chiamati soppressori di transitori bidirezionali (varistori, transil e transzorb bidirezionali)."}
{"id": "743021", "revid": "1564499", "url": "https://it.wikipedia.org/wiki?curid=743021", "title": "Foiano di Val Fortore", "text": "Foiano di Val Fortore (\"Fui\u00e0n\u00eb\" in campano) \u00e8 un comune italiano di abitanti della provincia di Benevento in Campania.\nGeografia fisica.\n\u00c8 posta sul primo piegarsi del versante adriatico, in fondo ad una valle, sulla sinistra del Fortore e cinta da alti monti.\nHa una superficie agricola utilizzata di 2221,25 ettari.\nTerreno calcare-argilloso ed in pendio, quindi molto soggetto allo smottamento dopo copiose piogge.\nStoria.\nIn passato si era ipotizzato che il toponimo \"Foiano\" derivasse da \"Forum Iani\"; tuttavia la sua prima forma onomastica \u00e8 \"Fuganum\", il che fa pensare invece a un \"proedium Fuganum\" dei Romani, presumibilmente popolato dagli abitanti di San Firmiano, Vasto, San Biase, San Donato e Renzicoppa (nei quali sono evidenti ruderi di antichi casali romani), a loro volta abitati forse dall'antica trib\u00f9 irpina dei \"Vescellani\" citata da Plinio (con riferimento alla primitiva \"Vescellium\").\nNel secolo XVI in contrada \"San Giovanni a Mazzocca\" a circa 5\u00a0km da Foiano, sull'alto del monte\" San Marco\" (1.007 m) sorgeva, un antico e grandioso Monastero di Benedettini, eretto nel centro di un ricco ed antico possedimento, accanto ad una chiesa forse del VII secolo, dedicata al beato Giovanni Eremita sulle rovine di un tempio a Polluce\nGi\u00e0 nel secoli XVII e XVIII tale Monastero era oggetto di rapine ed aggressioni da parte dei banditi di Foggia, tanto che chi doveva passare per il bosco di \"Mazzocca\" faceva prima testamento.\nEssendo poi verso la fine del XVIII, il bosco divenuto possesso del duca di Molinara, questi lo risan\u00f2, dividendolo in quote ai cittadini di Foiano che vi esercitavano gli usi civici.\nQuelle localit\u00e0 nei tempi feudali, erano celebrate per l'abbondantissima cacciagione e selvaggina su cui i monaci esigevano vessatorie prestazioni: se un cacciatore uccideva un cervo, doveva cederne loro la coscia destra, se un cinghiale, la spalla.\nUno degli abati commendatari di \"Foiano\" fu il Vescovo di Thiene monsignor Gurtler, confessore della regina Maria Carolina d'Austria, il quale benefici\u00f2 molto i paesi che erano sotto la sua giurisdizione.\n\"Dominio feudale\": sotto gli Angioini fu nel possesso della Badia di \"S. Maria Mazzocca\" poi pass\u00f2 ai \"De Capitanei di Novara\", quindi alla Badia di San Bartolomeo in Galdo\nEretta con questa in \"commenda\", pass\u00f2 successivamente a parecchi cardinali, quindi tornata feudo, ai \"Guevara di Bovino\", ai \"Carafa\", ai \"Gonzaga\", agli \"Spinelli\" di Buonalbergo e ai \"Caracciolo\".\nNel 1607 pass\u00f2 sotto la giurisdizione civile e penale dei Gesuiti di Benevento, che la tennero fino alla loro soppressione (1773).\nFino al 1811 \"Foiano\" appartenne alla Capitanata, poi pass\u00f2 al distretto di Campobasso nella provincia di Molise, in cui rimase fino al 1861, quando pass\u00f2 alla provincia di Benevento, nel circondario di San Bartolomeo in Galdo.\nAmministrazione.\nIl comune appartiene alla Comunit\u00e0 montana del Fortore"}
{"id": "743024", "revid": "767487", "url": "https://it.wikipedia.org/wiki?curid=743024", "title": "Torre di Toblin", "text": "La Torre di Toblin, detta anche \"Torre di Toblino\" (\"Toblinger Knoten\" in tedesco), \u00e8 una montagna delle Dolomiti alta 2.617\u00a0m. Si trova poco a nord (circa 1\u00a0km) delle Tre Cime di Lavaredo, in Alto Adige, all'interno del parco naturale Tre Cime.\nStoria.\nLa montagna ha avuto un ruolo decisivo durante la prima guerra mondiale, in quanto sorgeva al confine tra l'Italia e l'Impero austro-ungarico. Durante il conflitto, le truppe austriache avevano issato sulla cima della montagna un mortaio, con cui tenevano sotto controllo il sasso di Sesto e le linee italiane.\nAscensioni.\nLa cima della montagna \u00e8 raggiungibile attraverso due vie ferrate, il sentiero delle Scalette e il sentiero del Cappellano Hosp.\nLa cima della montagna \u00e8 raggiungibile in circa un'ora dal vicino rifugio Antonio Locatelli. Il percorso \u00e8 circolare ed \u00e8 segnalato da triangoli rossi.\nSentiero delle Scalette.\nIl sentiero delle Scalette (\"Scalette-Klettersteig\") \u00e8 la via che normalmente si utilizza per salire alla vetta; \u00e8 una via ferrata composta come dice il nome da numerose scale metalliche, ripide e molto esposte. Il nome della via deve origine alle scale in legno che furono poste durante il primo conflitto mondiale, per poter accedere alla vetta, dalla quale si potevano tenere sotto controllo le linee italiane: monte Paterno, le Tre Cime di Lavaredo e monte Piana. La via ferrata, per quanto molto esposta e impegnativa e quindi non la pi\u00f9 adatta per avvicinarsi al mondo delle ferrate, \u00e8 per una persona allenata e preparata una via totalmente diversa dalle tradizionali ferrate: \u00e8 breve e ripida.\nSentiero del Cappellano Hosp.\nIl sentiero del Cappellano Hosp (\"Feldkurat-Hosp-Steig\") \u00e8 invece solitamente utilizzato per la discesa, in quanto non \u00e8 cos\u00ec esposto come la via delle scalette e permette una pi\u00f9 comoda discesa. Questa via ferrata pu\u00f2 essere alternativamente utilizzata per la salita da coloro che non si sentano in grado di affrontare il sentiero delle scalette, ma non trascurando che si tratta sempre di una via ferrata, nonostante sia pi\u00f9 semplice dell'altra via.\nGalleria d'immagini.\nFoto della montagna.\nAlcune foto della montagna da diverse angolazioni\nGalleria Storica.\nAlcune foto storiche delle Torre di Toblin ai tempi della prima guerra mondiale.\nGalleria della via ferrata.\nAlcune foto della via ferrata che conduce alla cima della Torre di Toblin"}
{"id": "743026", "revid": "124489651", "url": "https://it.wikipedia.org/wiki?curid=743026", "title": "Monastero di Sabiona", "text": "Il monastero di Sabiona (in tedesco \"Kloster S\u00e4ben\", in ladino \"Jevun\") sorge su un'alta rupe che sorveglia il borgo di Chiusa in Val d'Isarco, in Alto Adige.\nSabiona \u00e8 la culla spirituale dell'intero Tirolo e costituisce uno dei pi\u00f9 antichi monumenti cristiani della regione e dell'arco alpino. \u00c8 stata la sede vescovile del Tirolo (diocesi di Sabiona), prima dello spostamento della stessa a Bressanone attorno all'anno 1000.\nIl monastero pu\u00f2 essere visitato partendo dal paese di Chiusa e percorrendo a piedi il percorso di un'antica Via Crucis. Proprio sotto le mura di difesa della rocca, all'interno della vigna, giacciono sepolte le fondazioni della prima Cattedrale Vescovile, risalenti al V-VI secolo, studiate da un gruppo di archeologi nel 1982-1983 e poi reinterrate con cura per una conservazione pi\u00f9 efficace.\nAlternativamente esiste una passeggiata che parte da Velturno fino ad arrivare alla \"fortezza\" (viene a volte utilizzato il termine di fortezza in quanto Sabiona nel medioevo era anche un castello che oppose diverse volte resistenza ai molti attacchi).\nSull'\"Acropoli del Tirolo\" si possono visitare la antica cappella della Madonna, la chiesa conventuale, la chiesa della Santa Croce e la fontana commemorativa.\nLa chiesa della Santa Croce \u00e8 stata per oltre quattrocento anni la sede della cattedra vescovile, che solo poco prima dell'anno 1000 fu spostata a Bressanone.\nAlla difesa della rupe del monastero sorge un po' pi\u00f9 in basso anche la Torre del Capitano, chiamata anche \"castel Branzoll\".\nAttualmente e da quasi trecento anni, il monastero \u00e8 la sede di una comunit\u00e0 di monache benedettine, che al momento sono solo in 3 e vivono in clausura. In data 7 maggio 2021 il vescovo di Bolzano-Bressanone, Ivo Muser ne annuncia la chiusura.\nMonastero di Sabiona.\nNel 1535 un fulmine si abbatt\u00e9 sulla rupe di Sabiona, provocando un incendio che distrusse il Palazzo Vescovile e segnando anche la fine dell'attivit\u00e0 giudiziaria che in questo si svolgeva.\nDopo all'incirca un secolo, il parroco e canonico di Chiusa (che era anche un abile uomo d'affari), Matthias Jenner promosse l'iniziativa di fondare un monastero sulle rovine dell'antico palazzo nel punto pi\u00f9 elevato della rupe. Non fu certo impresa facile, ma il complesso monastico con le sue mura difensive venne inaugurato il 18 novembre 1686.\nIl monastero ospit\u00f2 inizialmente solo cinque monache provenienti dal monastero delle benedettine di monastero delle benedettine di Nonnberg (nei pressi di Salisburgo). La prima Badessa fu Madre Agnes von Ziller, che gi\u00e0 nel 1687 pot\u00e9 accogliere nel convento 30 monache.\nNei secoli XVIII e XIX il cenobio conobbe varie occupazioni e sub\u00ec anche la profanazione da parte degli invasori, che lo utilizzarono come fortezza difensiva.\nSuperate le traversie storiche, il monastero torn\u00f2 alla vita normale e le monache tornarono ad occuparlo; fedeli alla loro regola (\"ora et labora\") oltre alla vita di preghiera sono state sempre dedite al lavoro, necessario al loro mantenimento: curare le vigne, lavorare i campi, cucire e ricamare i paramenti sacri, accogliere ed ospitare pellegrini.\nCappella di Santa Maria.\nDove oggigiorno si trova la piccola cappella di santa Maria, definita dai pellegrini \"Cappella delle grazie\", ed accanto alla Chiesa di nostra Signora a pianta ottagonale, giaceva un tempo la pi\u00f9 antica chiesa della rupe di Sabiona, la cui sagrestia custodiva una fonte battesimale scavata nella roccia viva, risalente alla seconda met\u00e0 del IV secolo ed attribuibile ad un insediamento tardo-romanico.\nNella cappella di Santa Maria della costruzione pre-romanica e romanica rimangono soltanto l'abside circolare con l'arco trionfale e parte del muro perimetrale orientato a sud.\nAl periodo gotico (XIV secolo) risale invece la volta nervata dell'abside con i suoi affreschi individuati, ma non ancora portati alla luce (1987). In quel tempo la cappella venne ampliata verso ovest di una navata e, successivamente (XVII secolo), ridotta alla dimensione attuale per lasciare lo spazio alla costruenda barocca chiesa di Nostra Signora.\nAncora oggi la cappella di Santa Maria si presenta al visitatore con la grande finestra rivolta verso sud, con i suoi quattro pilastri d'angolo e con il cornicione decorato a dentelli, sul quale poggia il volto a cupola.\nChiesa della Santa Croce.\nSuggestivo \u00e8 il crocefisso, carico di espressivit\u00e0, posto sull'altare maggiore ed opera, verosimilmente, del maestro scultore Leonhard da Bressanone (seconda met\u00e0 del XV secolo); tutte le altre sculture risalgono invece al XVII secolo.\nCosteggiando la chiesa ed attraversando il passaggio sotto la torre di San Cassiano (opera di difesa del castello risalente al XIII secolo) si raggiunge la parete esterna dell'abside principale della chiesa medesima dove domina un altro crocefisso alto 12 metri, ma quasi completamente disgregato dalle intemperie: in origine esso accoglieva i pellegrini provenienti dal nord della valle Isarco ed era per loro simbolo di salvezza."}
{"id": "743027", "revid": "767487", "url": "https://it.wikipedia.org/wiki?curid=743027", "title": "Gigi (film 1958)", "text": "Gigi \u00e8 un film del 1958 diretto da Vincente Minnelli, tratto dall'omonimo romanzo di Colette, vincitore di nove Premi Oscar, fra cui quello per il miglior film.\nLa colonna sonora raggiunge la prima posizione nella Billboard 200 per tre settimane.\nNegli Stati Uniti il film \u00e8 uscito il 15 maggio del 1958 mentre in Italia il 30 gennaio del 1959.\nTrama.\nNella Parigi del 1900, al parco del Bois de Boulogne, il gentiluomo Honor\u00e9 Lachaille racconta di come molte persone si sposino a Parigi, ma non tutte: ci sono alcuni che non si sposeranno e alcuni che non si sposano. Ma a Parigi quelli che non si sposeranno sono di solito gli uomini, mentre quelli che non si sposano sono di solito le donne. Il matrimonio quindi non \u00e8 l'unica alternativa per i ricchi e raffinati giovani come suo nipote Gaston Lachaille, che, annoiato dalla vita, passa il suo tempo a casa di Madame Alvarez, da lui chiamata affettuosamente Mamita, con la quale vive la nipote Gilberte, soprannominata Gigi, una spensierata e precoce adolescente. Mamita \u00e8 molto protettiva e attenta verso la ragazza poich\u00e9 l'ha cresciuta lei, in quanto la madre, una modesta cantante lirica che vive insieme a loro (nel film non si vede mai e si odono solo i suoi gorgheggi), non \u00e8 mai stata in grado di accudirla come si deve.\nLa signora Alvarez, seguendo la tradizione di famiglia, manda Gigi dalla raffinata sorella Alicia affinch\u00e9 sia educata come cortigiana e impari a destreggiardi nella sfarzosa vita di corte. Per zia Alicia l'amore e la ricchezza sono una sicurezza per il futuro della nipote Gigi; la ragazza, inizialmente, non capisce perch\u00e9 le venga fatto imparare tutto questo ed \u00e8 impacciata e disinteressata;\nle piace passare il tempo con Gaston, il quale, dopo un pubblico imbarazzo, decide di concedersi una vacanza al mare. Gigi scommette a carte con Gaston e lo sfida: se lo batter\u00e0, Gaston porter\u00e0 Mamita con s\u00e9 in vacanza. Gigi vince.\nUna volta al mare, Gigi e Gaston passano molto tempo insieme, mentre Honor\u00e9 e Mamita ricordano dolcemente i loro tempi passati, quando erano fidanzati.\nUna volta ritornati dalla breve vacanza, Gigi riprende la sua vita infelice presso la zia. Un giorno Gaston vede Gigi con uno splendido abito bianco, le dice che gli sembra ridicolo e se ne va in malo modo, ma poi ritorna e decide di andare a prendere un t\u00e8 con lei per farsi perdonare; ma Mamita non \u00e8 d'accordo perch\u00e9 quell'atto potrebbe danneggiare la reputazione futura di Gigi.\nGaston perci\u00f2 vaga infuriato per le strade di Parigi e, rendendosi conto di essersi innamorato perdutamente di Gigi, ritorna da lei e chiede a Mamita se potrebbe prenderla come sua signora, promettendole lusso e cortesia. Gigi in un primo tempo rifiuta ma poi, rendendosi conto che vivrebbe una vita infelice senza di lui, perch\u00e9 innamorata anche lei, alla fine accetta.\nHonor\u00e9 Lachaille, nuovamente al Bois de Boulogne, osserva allegramente e con orgoglio Gigi, ormai nobildonna, e Gaston salire su d'una carrozza; la coppia \u00e8 elegante, graziosa e felicemente sposata.\nProduzione.\nContrariamente a quanto si faceva al tempo con i film musicali, le riprese sono state effettuate nei luoghi stessi in cui si svolge la storia, scegliendo di non ricostruire le scene negli studio.\nRiconoscimenti.\nNel 1991 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nRiferimenti in altre opere.\nSulla copertina originale dell'album \"Ummagumma\" dei Pink Floyd \u00e8 possibile vedere la copertina della colonna sonora della pellicola proprio ai piedi di David Gilmour, sopra la scritta col nome del gruppo; tale dettaglio \u00e8 stato per\u00f2 omesso sulla copertina della versione americana dell'album."}
{"id": "743028", "revid": "493154", "url": "https://it.wikipedia.org/wiki?curid=743028", "title": "Monte Elmo", "text": "Il monte Elmo (2.434 - \"Helm\" in tedesco) \u00e8 una montagna delle Alpi Carniche, posta al confine tra l'Italia e l'Austria, in una delle pochissime zone in cui il confine politico va ben oltre la linea di displuvio delle Alpi. Il confine fisico passa, infatti, dalla sella di Dobbiaco, ma nel 1919 per ragioni militari la conca di San Candido e la valle del rio Sesto furono attribuite all'Italia.\nIl monte Elmo ha in particolare una posizione dominante sulla val Pusteria nome che caratterizza sia la valle percorsa dalla Rienza, tributaria dell'Isarco e quindi dell'Adige (mare Adriatico) sia la valle della Drava, tributaria del Danubio (Mar Nero).\nIl monte Elmo \u00e8 la pi\u00f9 grande area sciistica dell'Alta Pusteria. Fa inoltre parte del comprensorio sciistico Tre Cime di Lavaredo e quindi del Dolomiti Superski.\nStoria.\nNel 1976 fu inaugurata una seggiovia da Versciaco fino all'altopiano del monte Elmo, sostituita nel 1989 da una cabinovia con una stazione intermedia, mentre nel 1981 fu inaugurato l'impianto di risalita da San Vito di Sesto. Fu cos\u00ec possibile il lancio di una delle pi\u00f9 grandi aree sciistiche dell'Alto Adige.\nI mezzi di risalita sono utilizzati d'estate anche per gite all'alba, reclamizzate come occasioni per vedere il primo sole d'Italia. La posizione molto orientale e settentrionale e il panorama, particolarmente ampio, giustifica questa affermazione.\nDal monte Elmo partono diversi sentieri a cavallo del confine, un tempo frequentati da contrabbandieri o da chi voleva evitare controlli al confine (fu la strada usata anche da Roberto Calvi per uscire dall'Italia) ed ora esclusivamente da turisti.\nCollegamenti.\nSentieri.\nSulla cima del monte si incontrano i sentieri di Sillian e di Sesto, tra cui:\nImpianti a fune.\nPer salire comodamente al monte Elmo esistono due vie:\n\"Helmhaus\".\nProprio sulla vetta del monte si trova una costruzione abbandonata, l'\"Helmhaus\".\nL'edificio fu costruito nel 1889 come rifugio dalla sezione di Sillian dell'\"Deutscher und \u00d6sterreichischer Alpenverein\" (il Club alpino austro-tedesco), su un terreno messo a disposizione dal comune di Sesto. Era dotato di una imponente terrazza panoramica posta sul tetto dell'edificio.\nInutilizzato durante la prima guerra mondiale, con lo spostamento del confine tra Austria e Italia che oggi passa a pochi centimetri dell'edificio, tra il 1920 e il 1925, divenne di propriet\u00e0 dello Stato italiano. L'edificio divenne parte integrante di un ampio sistema difensivo militare del vallo alpino, in particolare dello sbarramento Prato Drava. Ancora presso la cima, poco sotto l'edificio si trovano 3 piccole casermette dell'epoca fascista.\nIn seguito venne anche utilizzato come sede doganale e infine abbandonato definitivamente nel 1980.\nCaduto in rovina, nel 1998 \u00e8 passato alla Provincia autonoma di Bolzano e nel 2007 l'Alpenverein S\u00fcdtirol (AVS) e l'Oesterreichischer Alpenverein (OeAV) hanno bandito un concorso per il rinnovamento e la rivitalizzazione dell'\"Helmhaus\", concorso che \u00e8 stato vinto dall'architetto Johannes Watschinger di Sesto.\nLa croce.\nIl 27 luglio 1958, poco tempo dopo che l'Italia aveva firmato gli accordi per l'Europa unita, un gruppo di 53 giovani provenienti da 7 paesi differenti ponevano sulla cima del monte una croce con il Cristo Vivo (\"Lebender Christus\"), realizzato da Josef Tschurtschenthaler di Sesto, assieme alla Guardia alla frontiera.\nCompetizioni sciistiche.\nHelmissimo.\nDal 1986 l'associazione sportiva \"Monte Elmo Versciaco\" tenta di organizzare questa competizione da sci, e solo dal 2008 che si \u00e8 potuta mettere in pratica questa gara di sci.\nIl percorso prevede un tracciato lungo 4,6 chilometri che dalla cima del monte discende lungo il versante di Versciaco, affrontando un dislivello di circa 900 metri, fregiandosi quindi del titolo di \"slalom gigante pi\u00f9 lungo dell'Alta Pusteria\".\nHelm-Juchiza.\nAltra divertente competizione \u00e8 la \"Juchiza\". Pi\u00f9 che una competizione sportiva vera e propria, si tratta di una discesa su pista innevata utilizzando pale da neve, appunto la \"Juchiza\".\nLa pista lunga circa 800 metri deve essere percorsa utilizzando una pala da neve capovolta, permettendo quindi di raggiungere alte velocit\u00e0.\nLe pale, altrimenti cos\u00ec poco appariscenti, diventano protagoniste trasformandosi in velocissimi attrezzi da gara che scendono un percorso di paraboliche lungo poco pi\u00f9 di 800 metri."}
{"id": "743029", "revid": "1534511", "url": "https://it.wikipedia.org/wiki?curid=743029", "title": "Tabarka", "text": "Tabarka o Tabarca () \u00e8 una citt\u00e0 della Tunisia, sul Mediterraneo, presso il confine con l'Algeria. Ha una baia con un piccolo porto.\nStoria.\n\u00c8 l'antica \"Thabraca\", toponimo di evidente origine libico-berbera, buon rifugio di navi, poi colonia romana, e sede cristiana dal IV secolo.\nQui ebbe fine il tentativo di rivolta di Gildone (31 luglio 398): rigettato dal vento sulla costa africana durante un tentativo di fuga dal fratello nemico, Gildone si tolse la vita.\nNel 1540 l'omonima isola, prospiciente la citt\u00e0, venne data dal bey di Tunisi in concessione alla famiglia genovese dei Lomellini che ad essa erano interessati per la pesca del corallo. I Lomellini facevano parte della cerchia di Andrea Doria, ed erano legati per vincoli parentali alla famiglia Grimaldi. La concessione era probabilmente il prezzo per la liberazione del corsaro turco Dragut, catturato nel 1540 da Giannettino Doria, luogotenente di Andrea Doria, nella battaglia di Girolata. I Lomellini colonizzarono Tabarca con un gruppo di abitanti di Pegli, quartiere di Genova, dove avevano varie propriet\u00e0 ed un grandioso palazzo di villeggiatura.\nLa comunit\u00e0 di Pegliesi visse a Tabarka per vari secoli.\nNel 1738, a causa dell'esaurimento dei banchi corallini e del deterioramento dei rapporti con le popolazioni arabe, un folto gruppo di tabarkini si trasfer\u00ec in Sardegna nell'Isola di San Pietro, allora disabitata, dove fond\u00f2 un nuovo comune: Carloforte. Il trasferimento fu possibile grazie alla volont\u00e0 del re di Sardegna Carlo Emanuele III di Savoia di colonizzare le terre di Sardegna non ancora abitate. Il nome di Carloforte fu scelto in onore del sovrano.\nIl destino dei pegliesi rimasti a Tabarka era segnato: nel 1741 il Bey di Tunisi invase l'isola, apport\u00f2 distruzione e fece prigionieri gli abitanti riducendoli in schiavit\u00f9. La liberazione degli schiavi avvenne per l'interessamento di nobili europei, del Papato, di Carlo Emanuele III e di Carlo III di Spagna. Gli schiavi liberati in parte raggiunsero Carloforte, mentre gli altri, dopo varie vicissitudini, diedero origine ad altre due comunit\u00e0: Calasetta (nel 1770) nell'isola di Sant'Antioco in Sardegna e Nueva Tabarca sull'isola di San Pablo presso Alicante in Spagna.\nMentre i tabarkini di Nueva Tabarca si sono completamente integrati in Spagna perdendo la propria identit\u00e0 originaria, i tabarkini di Carloforte e Calasetta hanno mantenuto integra la loro identit\u00e0 culturale sia nelle usanze che nella lingua: il dialetto di queste due localit\u00e0, il cosiddetto tabarchino, \u00e8 un dialetto di tipo ligure in un territorio linguisticamente sardo, di un tipo completamente differente.\nLa regione di Tabarka ebbe una sinistra fama negli ultimi decenni del XIX secolo per via delle scorrerie dei Crumiri, una trib\u00f9 dell'entroterra particolarmente rapace che effettuava incursioni in territorio algerino e depredava le navi che si avventuravano o si incagliavano di fronte alle sue coste (le scorrerie dei Crumiri furono poi il pretesto dell'intervento francese nel 1881, che ridusse la Tunisia a un protettorato).\nIl comune di Tabarka \u00e8 stato istituito con decreto del 27 giugno 1892. Nel 1952, il leader nazionalista Habib Bourguiba, che sarebbe poi diventato presidente della Tunisia, fu esiliato a Tabarka e poi a La Galite dalle autorit\u00e0 coloniali francesi.\nEconomia.\nL'economia della citt\u00e0 \u00e8 fondata sulla pesca di diversi tipi di pesce e di corallo, sull'agricoltura (frutta e verdura di stagione) e sul commercio (esportazione di pesce, prodotti artigianali in legno e corallo, frutta, tabacco...). L'aeroporto internazionale di Tabarka ha contribuito ad una consistente crescita del settore turistico. Infatti tante catene alberghiere e operatori turistici hanno fatto della citt\u00e0 una destinazione turistica molto gettonata."}
{"id": "743038", "revid": "56818", "url": "https://it.wikipedia.org/wiki?curid=743038", "title": "Arameo", "text": ""}
{"id": "743044", "revid": "481349", "url": "https://it.wikipedia.org/wiki?curid=743044", "title": "Corsia preferenziale", "text": "La corsia preferenziale \u00e8, secondo il Codice della Strada, quella parte di carreggiata riservata al transito dei mezzi del trasporto pubblico (come per esempio autobus di linea, tram e taxi) e dei mezzi di emergenza.\nStoria.\nIl boom del traffico automobilistico privato che ha caratterizzato il secondo dopoguerra ha indotto in numerose citt\u00e0 di tutto il mondo la necessit\u00e0 di ricorrere a soluzioni per evitare l'imbottigliamento dei mezzi pubblici e la congestione di auto nei centri storici urbani.\nAlcune fra le prime corsie preferenziali derivavano dalla trasformazione di sedi tranviarie, situate spesso al centro dei viali delle citt\u00e0: tali sedi, originariamente in terra battuta, sono state asfaltate o selciate, delimitate da strisce gialle o da piccoli marciapiedi specialmente in corrispondenza delle fermate, e destinate al solo transito di mezzi pubblici (autobus, filobus, taxi e tram).\nGli anni settanta, quelli della crisi petrolifera e dell'austerity, sono stati caratterizzati dal proliferare di corsie preferenziali caratterizzate da segnaletica orizzontale specifica. Sono state dunque istituite corsie nello stesso senso di marcia veicolare della strada, cos\u00ec come corsie contromano rispetto al senso di marcia, per minimizzare le possibili interferenze longitudinali ed invasioni da parte di automobilisti indisciplinati.\nSuccessivamente sono arrivati i cordoli per delimitare le corsie preferenziali ed impedire anche il fenomeno del parcheggio lungo tali percorsi, che li renderebbe inefficaci.\nTipologie e caratteristiche.\nPrincipalmente esistono due tipi di corsie preferenziali: monodirezionali e bidirezionali.\nCorsie monodirezionali.\nGeneralmente sono le pi\u00f9 efficaci poich\u00e9 consentono ai mezzi pubblici (e, in generale, a tutti gli autorizzati a percorrerla) di viaggiare su una carreggiata contromano rispetto al resto del traffico veicolare. Questo aspetto \u00e8 fondamentale perch\u00e9 permette, in particolare ad autobus, taxi ed N.C.C., di raggiungere le proprie destinazioni pi\u00f9 rapidamente.\nCome tutte le corsie preferenziali, possono essere separate dalle altre corsie da elementi fisici posti sulla pavimentazione stradale oppure mediante il tracciamento di due strisce continue affiancate; quella pi\u00f9 interna alla corsia preferenziale deve essere di colore giallo e spessa 30 cm mentre quella pi\u00f9 esterna deve essere di colore bianco e di spessore 12 cm. All'interno delle corsie preferenziali possono inoltre essere tracciate le iscrizioni \"BUS\", \"TAXI\" e \"TRAM\", in colore giallo.\nCorsie bidirezionali.\nNella maggior parte dei casi, si trovano nelle carreggiate centrali dei viali delle citt\u00e0, spesso ricavate dalle sedi tramviarie preesistenti. Solitamente, queste preferenziali sono separate dalle altre corsie da marciapiedi rialzati o filari alberati, che ne impediscono l'indebita invasione.\nL'accesso a queste corsie, come pure quelle monodirezionali, \u00e8 spesso regolato da varchi elettronici: apparecchiature che sfruttano telecamere per leggere le targhe dei veicoli in transito e, qualora non fossero autorizzati, inviano tali informazioni all'autorit\u00e0 competente affinch\u00e9 possa emettere il verbale di contestazione, che sar\u00e0 recapitato alla residenza del trasgressore.\nCorsie sui lati delle strade.\nEsiste infine, una terza tipologia di corsie preferenziali, ossia quelle poste sui lati delle sedi stradali. Spesso non sono protette da elementi fisici, ma dalla sola segnaletica orizzontale, fatto che aumenta il rischio di invasione da parte di veicoli non autorizzati. All'interno di queste corsie \u00e8 piuttosto diffuso il fenomeno della sosta irregolare, che rende tuttavia inefficace l'uso della corsia preferenziale stessa. La conformazione di tali corsie impedisce infine la collocazione di telecamere per il controllo delle infrazioni, in quanto non esistono dei veri e propri varchi di accesso.\nAccesso.\nNella quasi totalit\u00e0 delle corsie preferenziali, l'accesso \u00e8 consentito agli autobus urbani, molto spesso ai taxi e talvolta ai tram.\nIn alcune citt\u00e0, col passare del tempo, l'elenco dei veicoli che possono transitare nelle corsie riservate \u00e8 stato ampliato anche a mezzi quali N.C.C., ciclomotori, motocicli e pullman turistici (i quali sono per\u00f2 nella maggior parte dei casi soggetti al pagamento di tagliandi per il permesso di transito). In alcuni comuni il transito nelle corsie preferenziali \u00e8 concesso anche a privati cittadini muniti di auto elettriche o alle auto del car sharing. A seconda della conformazione della strada e del tipo di corsia preferenziale, l'accesso pu\u00f2 essere infine concesso ai proprietari dei passi carrabili il cui sbocco \u00e8 proprio sulla corsia preferenziale.&lt;br&gt;\nLe corsie preferenziali possono essere percorse anche dai veicoli a servizio di persone invalide che espongano l'apposito contrassegno, purch\u00e9 l'accesso sia consentito oltre che ai mezzi di trasporto pubblico collettivo, anche ai taxi.\nDal 2020, gli enti proprietari delle strade possono estendere l'accesso alle corsie preferenziali anche ai velocipedi, a condizione che non vi siano binari tramviari a raso e che la carreggiata abbia larghezza non inferiore a 4,30 m."}
{"id": "743047", "revid": "74801", "url": "https://it.wikipedia.org/wiki?curid=743047", "title": "G\u00e4vle (comune)", "text": "G\u00e4vle \u00e8 un comune svedese di abitanti, situato nella contea di G\u00e4vleborg. Il suo capoluogo \u00e8 la citt\u00e0 omonima, che \u00e8 anche capoluogo della contea di G\u00e4vleborg.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "743049", "revid": "74801", "url": "https://it.wikipedia.org/wiki?curid=743049", "title": "G\u00e4vle", "text": "G\u00e4vle \u00e8 una citt\u00e0 della Svezia centrale (contea di G\u00e4vleborg), capoluogo della municipalit\u00e0 omonima.\nLa citt\u00e0 \u00e8 una delle pi\u00f9 antiche del nord svedese, avendo ricevuto lo \"status\" di citt\u00e0 nel 1446.\nGeografia e clima.\nG\u00e4vle \u00e8 situata sul mar Baltico presso la foce del fiume Dal\u00e4lven. Il clima \u00e8 analogo a quello della Svezia centrale: a gennaio la temperatura media \u00e8 di , a luglio . Le precipitazioni annue assommano a .\nSport.\nCalcio.\nLa squadra principale della citt\u00e0 \u00e8 il Gefle Idrottsf\u00f6rening.\nHockey su ghiaccio.\nIl Bryn\u00e4s IF \u00e8 uno tra i club pi\u00f9 vincenti del paese, con i suoi 13 titoli nazionali conquistati."}
{"id": "743050", "revid": "1458600", "url": "https://it.wikipedia.org/wiki?curid=743050", "title": "Yoweri Museveni", "text": "Prese parte attiva alle ribellioni che rovesciarono i dittatori ugandesi Idi Amin (1979) e Milton Obote (1985).\nDistintosi per il forte autoritarismo e per le azioni repressive adottate nei confronti delle opposizioni (sia armate sia democratiche), durante il suo governo l'Uganda ha ottenuto una relativa stabilit\u00e0 e crescita economica (ad eccezione delle zone settentrionali del paese) dopo decenni di ribellioni e guerre civili, ma al contempo le elezioni durante il suo governo si sono caratterizzate per brogli ed arresti dei candidati dell'opposizione.\nBiografia.\nDagli inizi alla lotta armata.\nOriginario di una famiglia di allevatori del regno di Ankole appartenente all'etnia Hima quando l'Uganda era un protettorato britannico, Museveni frequent\u00f2 le scuole anglicane e nel 1970 si laure\u00f2 in scienze politiche, giuridiche ed economiche presso l'Universit\u00e0 di Dar es Salaam (Tanzania), dove si avvicin\u00f2 alle idee socialiste del presidente Julius Nyerere. Ebbe contatti con i movimenti nazionalisti radicali e conobbe il futuro leader sudsudanese John Garang.\nSuccessivamente si rec\u00f2 in Mozambico nei territori liberati dal Fronte di Liberazione del Mozambico (FRELIMO), movimento marxista che combatteva il dominio coloniale portoghese, da cui apprese le tecniche di guerriglia. Rientrato in Uganda, entr\u00f2 nell'Intelligence del governo di Milton Obote.\nEsilio, ritorno e resistenza.\nL'avvento della dittatura di Idi Amin (1971) lo costrinse a fuggire in esilio in Tanzania, dove fond\u00f2 il Fronte per la Salvezza Nazionale (FRONASA) in opposizione a Idi Amin e all'ex-presidente Obote.\nTornato in Uganda nel 1979 a capo dell'invasione sostenuta dalla Tanzania, che Idi Amin aveva attaccato nel 1978, Museveni prese parte al rovesciamento del dittatore e pi\u00f9 tardi divenne ministro della Difesa del governo di transizione. Contestata la vittoria di Milton Obote alle elezioni nazionali del dicembre 1980, Museveni si ritir\u00f2 nella sua roccaforte fondando sia il Movimento Nazionale di Resistenza (NRM) sia il suo braccio armato, la National Resistance Army (NRA). Riprese quindi la lotta armata alla testa della NRA per cinque anni assieme al ruandese Paul Kagame contro il governo di Obote, guadagnando il favore della popolazione e il sostegno della Libia.\nPresa del potere.\nNel gennaio 1985 Obote fu nuovamente destituito dal generale Tito Okello. Il nuovo presidente acconsent\u00ec a negoziare con il NRA di Museveni, ma i colloqui di pace di Nairobi si risolsero in un nulla di fatto. Dopo una breve tregua Museveni riprese la lotta contro il governo, il 26 gennaio 1986 conquist\u00f2 la capitale Kampala e tre giorni dopo si autoproclam\u00f2 nuovo presidente.\nGoverno dell'Uganda.\nIn politica interna, Museveni introdusse misure volte a stabilizzare il paese, introducendo fra l'altro un capillare sistema di autogoverno locale; inizi\u00f2 un processo di privatizzazione delle aziende statali e di riduzione della spesa pubblica.\nIn politica estera dimostr\u00f2 di avere carisma, autorit\u00e0 e prestigio, e sotto la sua guida l'Uganda impose la propria influenza nella regione dei Grandi Laghi e nel conflitto che dilaniava la Repubblica Democratica del Congo (ex Zaire), dove erano in gioco considerevoli interessi economici e commerciali. In particolare, aiut\u00f2 il suo amico Paul Kagame a prendere il potere in Ruanda nel 1994. Memori del sostegno di Mobutu Sese Seko per Okello, Uganda e Ruanda parteciparono attivamente alla prima guerra del Congo (1996-97) aiutando le milizie ribelli di Laurent-D\u00e9sir\u00e9 Kabila a rovesciare il dittatore zairese. Invasero nuovamente il paese vicino allo scoppio della seconda guerra del Congo (1998-2003), stavolta contro Kabila.\nDurante il suo mandato si \u00e8 registrata una sensibile riduzione della grave diffusione dell'AIDS nel paese: mentre negli anni 1980 l'Uganda aveva uno dei pi\u00f9 elevati tassi di infezione, negli ultimi anni la diffusione del virus appare moderata, al confronto con altri stati dell'Africa.\nNon ebbe altrettanto successo nella lotta contro i ribelli nel nord del paese, la Lord's Resistance Army guidata da Joseph Kony, considerato dai suoi seguaci una sorta di profeta, che rivendica la creazione di uno stato fondato sui 10 comandamenti biblici. Di fronte al permanere di opposizioni armate Museveni adott\u00f2 misure di carattere autoritario e repressivo fortemente criticate da parte di organismi internazionali per la difesa dei diritti dell'uomo. Secondo le stime in questo conflitto vi sono state oltre 500.000 vittime e 800.000 profughi nei distretti Gulu, Pader e Kitgum. Il supporto del Sudan di Omar al-Bashir all'LRA spinse Museveni a sostenere la guerriglia sudsudanese dell'SPLA, guidata da John Garang. I successivi dissidi politici tra i due hanno portato ad ipotizzare un coinvolgimento di Museveni e il signore della guerra Salva Kiir nella morte di Garang in un incidente aereo sul suolo ugandese nel 2005, sei anni prima che l'Uganda supportasse la secessione del Sudan meridionale.\nDi grande importanza, nel disegno politico di Museveni, anche la battaglia in difesa dell'identit\u00e0 culturale dell'Africa nera, minacciata dalla penetrazione dell'islamismo.\nNel febbraio del 2014, Museveni ha firmato una legge contro l'omosessualit\u00e0 emanata dal Parlamento, suscitando le preoccupazioni della comunit\u00e0 internazionale. Tuttavia, il ddl \u00e8 stato bloccato in agosto dalla Corte costituzionale, che aveva rilevato irregolarit\u00e0 nel processo di approvazione legislativa.\nElezioni presidenziali.\nLe elezioni presidenziali del 1996 furono le prime elezioni democratiche dell'era di Museveni; il presidente in carica, sostenuto dal suo Movimento di Resistenza Nazionale, riusc\u00ec a sconfiggere i suoi avversari, Paul Ssemogerere e Mohamed Mayanja con uno schiacciante 75,5% dei voti (e un'affluenza del 72,6% degli aventi diritto). Anche se gli osservatori internazionali convalidarono le elezioni, entrambi i candidati sconfitti respinsero i risultati e accusarono Museveni di brogli.\nMuseveni fu riconfermato Presidente in occasione delle elezioni presidenziali del 2001, quando ottenne il 69% delle preferenze, nonostante nel paese serpeggiasse il malcontento per i numerosi scandali politici e le sistematiche violazioni dei diritti umani. Il suo principale avversario, Kizza Besigye, present\u00f2 ricorso alla Corte Suprema ugandese: i giudici stabilirono che le elezioni non erano state libere ed eque, ma si rifiutarono di annullare il risultato in quanto i presunti brogli non avrebbero alterato in maniera decisiva la volont\u00e0 popolare.\nNel novembre 2005 Museveni annunci\u00f2 di volersi ricandidare per le elezioni presidenziali del 2006; in seguito ad una modifica costituzionale venne infatti legittimato il terzo mandato. Il suo principale oppositore, Kizza Besigye, poche settimane dopo il suo rientro dall'esilio \u00e8 stato arrestato e processato per alto tradimento e stupro. Alle elezioni presidenziali del 2006 Museveni ottenne il 59,28% dei voti, venendo pertanto confermato alla guida del governo ugandese.\nMuseveni \u00e8 stato rieletto per il suo quarto mandato alle elezioni presidenziali del 2011. Gli elettori (affluenza del 59% dei circa 14 milioni aventi diritto di voto) gli hanno accordato il 68% delle preferenze, contro il 26% ottenuto da Kizza Besigye (Forum for Democratic Change) e il 4% del terzo candidato Mattiah Ma Hion'\u00e8.\nIn occasione delle elezioni presidenziali del 2016 Museveni \u00e8 stato nuovamente dichiarato vincitore con il 60,75% dei voti contro Besigye, accreditato al 35.37%. Anche in questo caso i partiti di opposizione hanno denunciato frodi diffuse e violenze.\nNelle elezioni generali (presidenziali e parlamentari) del gennaio 2021 Museveni \u00e8 stato rieletto per un sesto mandato con il 58,6% dei voti. Il principale candidato d'opposizione, Bob Wine, ha contestato i risultati, venendo posto agli arresti domiciliari il 15 gennaio (rilasciato il 26 dello stesso mese). Di fatto, la Commissione elettorale ha rifiutato l'accreditamento a numerosi osservatori internazionali."}
{"id": "743052", "revid": "56620", "url": "https://it.wikipedia.org/wiki?curid=743052", "title": "Jacopo Rusticucci", "text": "Non si hanno molte notizie storiche della sua biografia, si sa che apparteneva alla consorteria dei Cavalcanti e che nel 1254 fu procuratore speciale del comune di Firenze per le trattative con gli altri comuni della Toscana. Nel 1258 fu capitano del popolo ad Arezzo. L'ultima notizia certa su di lui lo cita ancora vivo nel 1266.\nLa sua celebrit\u00e0 sta nel fatto che Dante Alighieri lo citi fra i grandi spiriti \"ch'a ben far puoser li 'ngegni\" (Inf. VI, v. 81) e che, con costernazione del poeta, trover\u00e0 invece tra i dannati \"pi\u00f9 neri\" dell'Inferno. \nIl Rusticucci \u00e8 infatti fra i personaggi che Dante incontra nella triade dei violenti contro natura nel XVI canto assieme a Guido Guerra e Tegghiaio Aldobrandi. Nel passo \u00e8 Virgilio stesso a spronare al dialogo il pellegrino.\nAl contrario del Tegghiaio, descritto come \"cavaliere di grande animo (...) e di gran sentimento in opera d'arme\", questa figura viene presentata come un cavaliere \"di picciol sangue\". Dante si limita a fargli dire che la causa della sua rovina fu la moglie, frase sulla quale i commentatori antichi hanno \"ricamato\" la storia della donna troppo assillante o austera da indurlo alla pederastia, di fatto parafrasando solo il verso dantesco. \nSecondo commentatori antichi, la moglie di Jacopo Rusticucci era una donna ritrosa e bisbetica, da cui si sarebbe diviso e per la cui avversione sarebbe stato indotto al peccato di sodomia. \nBoccaccio indica anche che forse il peccato di sodomia venne consumato con la moglie stessa, sottolineando che il peccato tacciato da Dante non implicava necessariamente l'omosessualit\u00e0. "}
{"id": "743054", "revid": "74684", "url": "https://it.wikipedia.org/wiki?curid=743054", "title": "Fabbri Editori", "text": ""}
{"id": "743056", "revid": "83822683", "url": "https://it.wikipedia.org/wiki?curid=743056", "title": "Ducato di Ferrara, Modena e Reggio", "text": ""}
{"id": "743057", "revid": "1305772", "url": "https://it.wikipedia.org/wiki?curid=743057", "title": "Galactic Civilizations", "text": "Galactic Civilizations \u00e8 un videogioco strategico a turni sviluppato originariamente da Brad Wardell nel 1993 per la piattaforma OS/2, e successivamente riedito dalla Stardock e pubblicato nel 2003 per Windows, ad esso \u00e8 poi seguita la espansione \"Altarian Prophecy\". Un sequel, intitolato \"Galactic Civilizations 2 - Dread Lords\", cui sono seguite le espansioni \"Dark Avatar\" e \"Twilight of the Arnor\", \u00e8 stato pubblicato nel 2006. Tutte le espansioni sono comprese nel pacchetto \"Endless Universe\". Il 14 maggio 2015 \u00e8 uscito \"Galactic Civilizations III\".\nTrama.\nIl gioco \u00e8 ambientato nel XXIII secolo, quando l'umanit\u00e0 entra in contatto con un'altra civilt\u00e0 spaziale, L'impero Arceano, che d\u00e0 loro la tecnologia degli Stargate, delle immense strutture che permettono di viaggiare nello spazio a velocit\u00e0 sostenibile. Tuttavia, essi sono troppo costosi da costruire e richiedono una quantit\u00e0 di energia troppo elevata per funzionare, ed \u00e8 inoltre possibile solo entrare in uno Stargate e uscire in un altro Stargate gi\u00e0 posizionato. Per compensare ci\u00f2, gli umani sviluppano una nuova tecnologia, l'iper spazio, che permette a tutte le civilt\u00e0 dell'universo di colonizzare nuovi mondi. La corsa al dominio dell'universo \u00e8 ormai aperta...\nModalit\u00e0 di gioco.\nLo scopo del gioco \u00e8 vincere la partita tramite il dominio militare, culturale, diplomatico o scientifico.\nImperi.\nSebbene sia possibile scegliere solo la razza umana per conquistare lo spazio, le altre civilt\u00e0 che sar\u00e0 possibile incontrare sono:\nMod.\nCome per tanti altri giochi, anche per Galactic Civilizations \u00e8 esploso il fenomeno del modding, peraltro molto facile per questo gioco. Sul sito ufficiale, nella sezione Library, \u00e8 possibile trovare decine di file da aggiungere a quelli preesistenti che consentono di ampliare enormemente l'esperienza di gioco.\nAccoglienza.\nIl gioco \u00e8 stato accolto positivamente su Metacritic. Nel dicembre del 2005, il gioco ha venduto 75,000 copie, stando a Bruce Geryk della rivista \"Computer Gaming World\".\n\"Galactic Civilizations\" si \u00e8 classificato al nono posto tra i migliori giochi per computer del 2003 dalla rivista \"Computer Games Magazine\", e ha vinto il suo premio \"Miglior IA\" a pari merito con'. Uno scrittore della rivista lo ha ritenuto \"quel genere di gioco che sar\u00e0 ancora sul vostro hard drive mentre tutti gli altri giochi che avete adesso vanno a riempirsi di polvere sullo scaffale\" Gli editori di \"Computer Gaming World\" hanno nominato il gioco al premio \"Strategico dell'Anno\" del 2003, vinto da ', e hanno considerato \"impossibile ignorare la quasi soverchiante profondit\u00e0 strategica del gioco\".\n\"Altarian Prophecy\".\nL'espansione \"Altarian Prophecy\" \u00e8 stato accolto con favore da Metacritic, ma in misura di poco inferiore all'originale."}
{"id": "743062", "revid": "486946", "url": "https://it.wikipedia.org/wiki?curid=743062", "title": "Duca di Modena e Reggio", "text": ""}
{"id": "743063", "revid": "1862310", "url": "https://it.wikipedia.org/wiki?curid=743063", "title": "Pikiutdleq", "text": "Il Pikiutdleq (o Pikiulleq) \u00e8 una baia della Groenlandia larga 40\u00a0km.\nSi trova al limite settentrionale della Costa di Re Federico VI e si affaccia sull'Oceano Atlantico; appartiene al comune di Sermersooq. Sulla costa della baia si trovano la piccola baia di Koge (danese K\u00f8ge Bugt), il fiordo di Uvkusigssaqarfik e le isole di Putugua, R\u00f8mer \u00d8 e Ole R\u00f8mer \u00d8. Appena 50\u00a0km al nordest si trova l'Ikertivaq mentre 45\u00a0km al sud c'\u00e8 la baia di Umivik.\nUna localit\u00e0 omonima si trova sulla costa sud-occidentale della Groenlandia (Latitudine: 64\u00b0 09' N - Longitudine: 51\u00b0 76' O)"}
{"id": "743064", "revid": "729019", "url": "https://it.wikipedia.org/wiki?curid=743064", "title": "Guido Guerra", "text": "Biografia.\nTrascorse un periodo alla corte di Federico II di Hohenstaufen, dove divenne uno dei pupilli del sovrano, sebbene una volta tornato a Firenze egli abbracciasse convintamente la parte guelfa, divenendone uno dei principali capi, divenendo uomo di fiducia di papa Innocenzo IV. Nel 1240 circa, egli, all'epoca ventrieenne, difese, con la sua guarnigione formata da bolognesi e veneziani, Faenza dall'assedio dell'esercito capitanato da Federico II stesso. Dal 1248 fu Capitano Generale della Santa Sede.\nCome uomo d'arme combatt\u00e9 nel 1255 al servizio di Firenze contro gli aretini e nel 1260 partecip\u00f2 alla battaglia di Montaperti, dove vennero sconfitti i guelfi, causandogli un esilio da Firenze. Entrato al servizio di Carlo I d'Angi\u00f2 combatt\u00e9 a San Germano e nella battaglia di Benevento (1266), dove la parte guelfa ebbe la sua riscossa. In quell'occasione Guido si distinse particolarmente ricevendone onori e riconoscimenti (Vicario angioino per la Toscana, podest\u00e0 di Lucca e Capitano Generale dei guelfi di Toscana). Tornato a Firenze nel 1267, mor\u00ec nel castello di Montevarchi, di sua propriet\u00e0, nel 1272.\nTitoli nobiliari.\nI suoi titoli nobiliari completi erano conte e signore di:\nDivina Commedia.\nLa sua figura \u00e8 anche nota per essere uno dei tre fiorentini che Dante Alighieri pose nel girone dei sodomiti, assieme a Jacopo Rusticucci e a Tegghiaio Aldobrandi.\nDante nel passo del canto XVI dell'Inferno aveva forse bisogno di almeno tre figure per creare la scena dei dannati che girano correndo in tondo per la pena di non potersi mai fermare, variando sul tema della \"passeggiata\" a fianco del poeta usato come espediente nel precedente passo su Brunetto Latini. Il poeta scelse quindi tre figure prese dal mondo politico e militare della generazione immediatamente precedente alla sua, persone di grande fama che, lo fa dire Dante stesso a Jacopo, non devono ingannare per il loro aspetto miserabile da dannati, essendo stati in vita uomini valorosi e rispettati.\nDi Guido si dice che fu il nipote \"de la buona Gualdrada\", esempio di virt\u00f9 femminili, e che \" in sua vita / fece col senno assai e con la spada\" (vv. 38-39).\nDiscendenza.\nSi spos\u00f2 con Agnesina, forse dei Fieschi parenti di papa Innocenzo IV, dalla cui unione non nacquero figli. Guido Guerra ebbe un figlio naturale di nome Bastardo a cui leg\u00f2 il castello di Castiglione della Regina in Valdarno, mentre il resto dei possedimenti passarono al nipote Guido Salvatico, figlio di suo fratello Ruggero."}
{"id": "743066", "revid": "767487", "url": "https://it.wikipedia.org/wiki?curid=743066", "title": "A Wong Foo, grazie di tutto! Julie Newmar", "text": "A Wong Foo, grazie di tutto! Julie Newmar (\"To Wong Foo, Thanks for Everything! Julie Newmar\") \u00e8 un film del 1995 diretto da Beeban Kidron e interpretato da Patrick Swayze, Wesley Snipes e John Leguizamo, nei panni di tre drag queen.\nTrama.\nVida Boheme e Noxeema Jackson sono due drag queen di gran classe e carisma che si esibiscono in famosi locali gay newyorkesi. Grazie alla loro eleganza vincono un viaggio per Hollywood, dove concorreranno all'elezione di \"Miss Drag Queen dell'anno\"; tuttavia, quando conoscono Chi-Chi Rodriguez, una drag queen ispanica alle prime armi, decidono di cambiare il loro biglietto d'aereo per noleggiare una Cadillac del 1967 e portare con loro anche lei, perch\u00e9 impari ad essere una vera drag queen. Chi-Chi infatti manca delle qualit\u00e0 tipiche di una drag queen ed inoltre \u00e8 egoista e capricciosa; per questo le due la chiamano prima semplicemente \"ragazzino travestito\" e, in seguito, \"drag princess\". Per diventare una vera Regina, Chi-Chi dovr\u00e0 apprendere le \"quattro lezioni fondamentali\", che nel corso del viaggio corrisponderanno alle sue azioni positive o negative.\nLe tre si imbarcano in un viaggio stravagante e divertente per l'America, tenendo come feticcio protettore una fotografia autografata di Julie Newmar che Vida ha rubato in un bar (la dedica presente sulla foto d\u00e0 il titolo al film). La traversata tuttavia si rivela ben presto pi\u00f9 complicata del previsto: le tre si imbattono nel paese di origine di Vida, dove quest'ultima ha uno spiacevole confronto con sua madre, che non ha mai accettato la sua sessualit\u00e0. In seguito le tre vengono fermate dallo sceriffo Dollard, uomo razzista e maschilista, che tenta di violentare Vida: quando scopre il suo vero sesso ne rimane talmente scioccato da venir messo KO da un forte spintone di Vida. Credendolo morto, le tre scappano via, ma poco dopo la Cadillac si rompe e loro rimangono ferme nei pressi di Snydersville, uno sperduto paesino. Qui vengono soccorse da Bobby Ray, un ragazzo del posto, che le conduce all'albergo gestito da Carol Ann e dal suo violento marito Virgil.\nLa riparazione dell'auto richiede pi\u00f9 tempo del previsto, e le tre amiche sono costrette a rimanere nel paesino, dove si scontrano con la mentalit\u00e0 ristretta degli abitanti, volta all'umiliazione della donna e dei non-americani. Chi-Chi viene molestata da un gruppo di ragazzi, ma viene nuovamente salvata da Bobby Ray, il quale non distingue il suo vero sesso e prova attrazione per lei. Nel frattempo Vida e Noxeema fanno amicizia con le altre donne del paese, e le portano prima in un salone di bellezza e poi in un vecchio negozio d'abbigliamento, dove scovano dei vestiti degli Anni '60 e li usano per dare un nuovo \"look\" alle loro amiche. Anche loro vengono infastidite dal gruppo di ragazzi che aveva circondato Chi-Chi, ma Noxeema d\u00e0 loro una lezione intimando di rispettare le donne.\nNoxeema, Vida e Chi-Chi entrano presto nel cuore della gente del paese e cercano in tutti i modi di dar loro una mano per ravvivare il posto, anche in occasione della \"Festa delle Fragole\" che si svolger\u00e0 di l\u00ec a poco. Nel frattempo Dollard, una volta rinvenuto, viene deriso dai suoi colleghi per esser stato messo al tappeto da una donna e per questo scatena una caccia alle tre drag queen per tutto il paese. Intanto Vida scopre che Carol Ann viene picchiata e umiliata da Virgil e accorre in suo aiuto, riuscendo infine a picchiare e cacciare di casa l'uomo. Chi-Chi, invece, vorrebbe cedere alle avances di Bobby Ray, causando il dolore di Bobby Lee, figlia di Carol Ann e Virgil, a sua volta innamorata del ragazzo; quando per\u00f2 capisce di non poterlo ingannare fingendo di essere una donna, rinuncia al suo amato e lo lascia alla rivale, aiutandola addirittura a conquistarlo.\nGrazie allo spirito amorevole delle drag queen, gli abitanti del paese riscoprono tra di loro la passione e la serenit\u00e0, e danzano tutti insieme un valzer sotto lo sguardo benevolo delle tre.\nIl giorno dopo, lo sceriffo Dollard incontra Virgil nel corso delle sue ricerche, e lui lo conduce a Snyderville dalle drag queen; ma gli abitanti del paese, finalmente al corrente del vero sesso delle tre, accorrono uno per uno a proteggerle, affermando di essere tutti delle drag queen (in una citazione del film \"Spartacus\"). Umiliato una seconda volta, Dollard \u00e8 costretto a scappare; anche Virgil ha un confronto con Carol Ann, la quale ormai ha riscoperto la sua forza e l'indipendenza, e viene cacciato via definitivamente. Stupite dal comportamento degli abitanti del paese, le tre drag queen imparano a loro volta importanti lezioni sulla propria vita: Noxeema decide di addolcire il suo carattere ed essere pi\u00f9 sicura di se stessa, Chi-Chi impara ad amarsi e ad aspettare il suo vero grande amore, Vida andr\u00e0 dalla sua famiglia perch\u00e9 la accettino cos\u00ec com'\u00e8. La Festa delle Fragole riscuote un notevole successo, ma ormai la Cadillac \u00e8 stata riparata dalla stessa Carol Ann e le tre drag queen devono ripartire alla volta di Hollywood.\nGli abitanti di Snydersville salutano con commozione le loro nuove amiche; in particolare Carol Ann rivela a Vida di aver sempre saputo che loro non erano vere donne, al contrario degli altri abitanti, perch\u00e9 aveva notato immediatamente il pomo d'Adamo, che solo gli uomini hanno; tuttavia, lei non pensa a loro come uomini o donne, ma come angeli. Commossa, Vida la ringrazia regalandole la foto di Julie Newmar che aveva protetto lei, Noxeema e Chi-Chi lungo la strada. Il trio riesce finalmente a raggiungere Los Angeles e Chi-Chi, che ormai ha appreso tutte e quattro le lezioni, ossia che una vera drag queen non ha solo portamento ed eleganza ma anche bont\u00e0 e abnegazione, viene incoronata Miss Drag Queen dell'Anno dalla stessa Julie Newmar.\nLe \"Quattro Fasi\".\nNel film Chi-Chi deve passare quattro \"fasi\", ossia quattro lezioni da imparare, per diventare una drag queen a tutti gli effetti. Questo particolare elemento del film \u00e8 diventato ben presto di culto, al punto che molto spesso viene citato e parodiato ancora oggi in alcuni programmi statunitensi come \"RuPaul's Drag Race\". Le quattro fasi sono le seguenti:\nProduzione.\nNel film vi sono vari cameo, alcuni non accreditati, di personaggi come Robin Williams (nel ruolo di John Jacob Jingleheimer Schmidt, l'impresario delle tre drag queen), Naomi Campbell (l'ammiratrice di Noxeema nel locale), RuPaul (Pina Coteca, la drag che presenta il concorso), Miss Coco Peru (la rivale di Vida durante il concorso) e l'autentica Julie Newmar (nei panni di s\u00e9 stessa, incorona Chi-Chi nel finale).\nLe drag queen che partecipano al concorso nella parte iniziale del film erano quasi tutte autentiche drag queen che tenevano spettacoli nei locali di New York. Nei titoli di coda sono accreditate con il loro nome da drag.\nGary Oldman, Viggo Mortensen e Mel Gibson furono contattati per interpretare Vida Boheme; Oldman rifiut\u00f2 quasi subito poich\u00e9 aveva appena terminato di girare \"Dracula di Bram Stoker\", mentre Patrick Swayze fu scelto per la parte dopo aver improvvisato un monologo in cui interpretava un ragazzo effeminato preso in giro dai suoi compagni per la sua passione per la danza (elemento autobiografico).\nFu girato un finale alternativo in cui le tre drag-queen non raggiungono Hollywood e non si vede l'incoronazione di Chi-Chi. Il film si conclude poco dopo la partenza del trio, con Chi-Chi che dice di non desiderare pi\u00f9 la competizione ma di sentirsi perfettamente a suo agio perch\u00e9 \u00e8 stata amata da qualcuno; Noxeema e Vida la proclamano allora drag queen ufficiale (cambia dunque anche la \"quarta fase\" per diventare drag- queen, che nel film \u00e8 diversa) e poi decidono di trovare qualche altro posto per divertirsi. La scena si pu\u00f2 trovare nel DVD americano insieme ad una selezione di altre scene tagliate o estese.\nPatrick Swayze dichiar\u00f2 spesso che la lavorazione di questo film fu particolarmente difficile: ad esempio furono frequenti i litigi tra lui e John Leguizamo, poich\u00e9 quest'ultimo spesso e volentieri ignorava il copione originale per improvvisare le battute. Inoltre, alla fine delle riprese, tutti e tre i protagonisti bruciarono i loro \"abiti da lavoro\" perch\u00e9 vestizione e trucco erano stati massacranti. Tuttavia ci furono anche momenti molto divertenti: tra i tre protagonisti fu indetta una gara a chi sembrava pi\u00f9 effeminato, e fu vinta da John Leguizamo; inoltre, quando stavano girando la scena in cui Dollard infila una mano sotto la gonna di Vida, Patrick Swayze nascose una pannocchia negli slip: l'espressione sgomenta di Chris Penn \u00e8 dunque autentica."}
{"id": "743067", "revid": "125409459", "url": "https://it.wikipedia.org/wiki?curid=743067", "title": "Franco Colletta", "text": "Biografia.\nFiglio di un decoratore, si form\u00f2 come autodidatta leggendo avidamente tutti i grandi della letteratura italiana, in particolare Ugo Foscolo e Giacomo Leopardi.\nNel 1943 si iscrisse al Partito Comunista Italiano e, l'anno successivo, fu tra i fondatori della sezione del partito del suo paese.\nIl suo impegno politico e le sue idee, nel clima di acceso scontro ideologico del dopoguerra, entrarono fatalmente in conflitto con quella che era la realt\u00e0 sociale di un piccolo centro agricolo del meridione, conformista e asservito a latifondisti e notabili.\nLa pressione sociale e quella della sua stessa famiglia (il padre lavorava grazie soprattutto alle commissioni della chiesa e dei ricchi proprietari terrieri del paese) lo indussero a scegliere il cammino dell'emigrazione, comune, in quegli anni, a tanti giovani meridionali.\nScrisse per diversi giornali del nord (soprattutto per \u201cIl Gazzettino\u201d di Venezia, per \"Cronache Veneziane\" e per \"Quaderni di ricerca\") e in seguito lavor\u00f2 presso l'ufficio stampa dell'INAIL a Roma.\nConobbe Umberto Saba, con il quale intrattenne uno scambio epistolare che dur\u00f2 fino alla morte di questi, e fu amico di Mario dell'Arco e di Diego Valeri. Come scrittore fu attivo soprattutto negli anni cinquanta, durante i quali pubblic\u00f2 diverse raccolte di poesie.\nProfondamente influenzata dall'opera di Rocco Scotellaro e dall'esperienza del realismo socialista, la sua poesia, pur radicata nel clima ideologico e culturale del tempo, conserva una notevole matrice lirica , unita ad uno stile limpido e personale."}
{"id": "743068", "revid": "228587", "url": "https://it.wikipedia.org/wiki?curid=743068", "title": "La morte e la fanciulla", "text": ""}
{"id": "743069", "revid": "547034", "url": "https://it.wikipedia.org/wiki?curid=743069", "title": "Ikertivaq", "text": "L'Ikertivaq \u00e8 un fiordo della Groenlandia largo 4 km e lungo 35\u00a0km, dove talvolta \u00e8 possibile avvistare balene. Si trova a 65\u00b029'N 39\u00b040'O, tra la Costa di Re Federico VI e la Terra di Re Cristiano IX, e sbocca nell'Oceano Atlantico; appartiene al comune di Sermersooq. A nord-est ci sono il fiordo di Sermilik e la citt\u00e0 di Ammassalik, mentre 50\u00a0km al sudest c'\u00e8 il Pikiutdleq."}
{"id": "743070", "revid": "57342", "url": "https://it.wikipedia.org/wiki?curid=743070", "title": "Vestris Gaetano", "text": ""}
{"id": "743071", "revid": "729019", "url": "https://it.wikipedia.org/wiki?curid=743071", "title": "Strada statale 469 Sebina Occidentale", "text": "La strada statale 469 Sebina Occidentale (SS 469), fino al 2021 \"strada provinciale ex SS 469 Sebina Occidentale (SP ex SS 469)\" in provincia di Bergamo e \"strada provinciale BS 469 Sebina Occidentale (SP BS 469)\" in provincia di Brescia, \u00e8 un importante strada italiana che collega Lovere a Urago d'Oglio costeggiando a occidente il lago d'Iseo, che \u00e8 anche detto \"lago Sebino\". La strada statale 510 Sebina Orientale passa invece dalla provincia di Brescia costeggiando a oriente il citato specchio d'acqua. Il tratto Palazzolo sull'Oglio (ingresso A4, km 33,022) - Urago d'Oglio, ancora classificato come strada provinciale BS 469 Sebina Occidentale (SP BS 469), \u00e8 rimasto in gestione alla Provincia di Brescia.\nStoria.\nLa strada statale 469 venne istituita nel 1964 con il seguente percorso: \"Innesto strada statale n. 42 \u00abdel Tonale e della Mendola\u00bb a Lovere - Tavernola - Sarnico - Palazzolo sull'Oglio - Innesto strada statale n. 11 \u00abPadana Superiore\u00bb a Urago d'Oglio.\"\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Regione Lombardia che ha provveduto al trasferimento dell'infrastruttura al demanio della Provincia di Bergamo e della Provincia di Brescia per le tratte territorialmente competenti. Nel 2021 il tratto Lovere (SS 42) - Palazzolo (ingresso A4 km 33,022) della strada \u00e8 tornato di competenza ANAS nell'ambito del piano Rientro Strade.\nPercorso.\nHa origine a Lovere dal vecchio tracciato della strada statale 42 del Tonale e della Mendola e termina ad Urago d'Oglio innestandosi nella ex strada statale 11 Padana Superiore. Deve il suo nome al fatto che da Paratico a Lovere costeggia la sponda occidentale del lago d'Iseo.\nAttraversa i paesi di:"}
{"id": "743074", "revid": "599013", "url": "https://it.wikipedia.org/wiki?curid=743074", "title": "Tegghiaio Aldobrandi", "text": "Biografia.\nFu podest\u00e0 di San Gimignano su mandato imperiale e podest\u00e0 di Arezzo (1256); combatt\u00e9 nella battaglia di Montaperti come guelfo. Egli aveva sconsigliato di attaccare Siena, ma il suo consiglio non fu ascoltato e fu la sconfitta della sua fazione. Sebbene tacciato di usura, i cronisti antichi ce lo indicano come \"cavaliere di grande animo (\u2026) e di grande sentimento in opera d'arme\". Mor\u00ec in esilio a Lucca nel 1262.\nCitazione nella Divina Commedia.\nLa sua fama \u00e8 dovuta soprattutto alla citazione che ne fa Dante Alighieri nell'Inferno (XVI, vv. 40-42) ponendolo fra i tre fiorentini che egli immagina di incontrare nel girone dei sodomiti (ovvero dei \"violenti contro natura\") nella schiera degli uomini d'arme e politici assieme a Jacopo Rusticucci e a Guido Guerra.\nLa sua figura era stata gi\u00e0 preannunciata tra i \"grandi\" \"ch'a ben far puoser li 'ngegni\" citati da Dante nell'episodio di Ciacco (Inf. VI, 77-81) e che con costernazione il poeta trover\u00e0 tra le anime \"pi\u00f9 nere\" punite all'Inferno, a sottolineare come la fama in vita non sia sufficiente a guadagnarsi la salvezza.."}
{"id": "743075", "revid": "287204", "url": "https://it.wikipedia.org/wiki?curid=743075", "title": "Badminton ai Giochi della XXVII Olimpiade", "text": "Gli incontri di badminton ai Giochi della XXVII Olimpiade furono disputati al The Dome and Exhibition Complex dal 16 al 23 settembre 2000."}
{"id": "743076", "revid": "767487", "url": "https://it.wikipedia.org/wiki?curid=743076", "title": "Baseball ai Giochi della XXVII Olimpiade", "text": "Gli incontri di baseball ai Giochi della XXVII Olimpiade furono disputati al Sydney Baseball Stadium di Sydney dal 17 al 27 settembre.\nFormula.\nAl torneo hanno partecipato otto squadre. Tutte quante inserite in un girone all'italiana le cui prime quattro classificate accederanno alle semifinali del torneo. Le perdenti accederanno alla finale 3\u00ba-4\u00ba posto che assegner\u00e0 la medaglia di bronzo mentre le vincenti si qualificheranno alla finale del torneo che assegner\u00e0 la medaglia d'oro e la medaglia d'argento."}
{"id": "743081", "revid": "110157", "url": "https://it.wikipedia.org/wiki?curid=743081", "title": "Cadogan Hall", "text": "La Cadogan Hall di Londra \u00e8 una delle pi\u00f9 prestigiose sale da concerto d'Europa.\nStoria.\nLa Cadogan Hall venne costruita tra il 1904 ed il 1908 dall'architetto Robert Fellowes Chisholm ed adibita a chiesa cristiana. Solo nel 2000, dopo un lungo periodo di abbandono, l'edificio venne recuperato ed adibito a sala da concerto ricavando all'interno il palcoscenico. La Cadogan Hall \u00e8 la pi\u00f9 recente sala londinese.\nLa Cadogan Hall e la Royal Philharmonic Orchestra.\nNel 2006, in occasione del 60\u00ba anniversario della sua fondazione, la Royal Philharmonic Orchestra \u00e8 divenuta \"resident orchestra\" della Cadogan Hall. La sala si distingue per la sua superba acustica e per l'intima atmosfera. La Cadogan Hall ospita durante l'anno molti tra i pi\u00f9 importanti solisti ed orchestre sinfoniche del panorama musicale mondiale."}
{"id": "743083", "revid": "4252", "url": "https://it.wikipedia.org/wiki?curid=743083", "title": "Anna Porfirogenita", "text": "Biografia.\nFu l'unica principessa della grande dinastia dei Macedoni ad aver sposato uno straniero. Sorella dell'imperatore Basilio II, fu promessa in sposa dall'imperatore in cambio di aiuto militare. Nel 988 divenne infatti la moglie di Vladimir I di Kiev, che accett\u00f2 di convertirsi e di far convertire il suo popolo al Cristianesimo. Dopo il matrimonio, Vladimir avrebbe divorziato dalle sue mogli pagane, anche se la cosa \u00e8 incerta. Sepolta col marito nella chiesa delle Decime, \u00e8 considerata una santa dalla chiesa russa. Non ebbe figli."}
{"id": "743085", "revid": "1805885", "url": "https://it.wikipedia.org/wiki?curid=743085", "title": "Fabio Cappelli", "text": "Laureato in Filosofia all'Universit\u00e0 La Sapienza di Roma, ha studiato in Francia e in Germania.\nAlla fine del 1990 \u00e8 entrato in RAI dopo un concorso. Ha lavorato alla sede RAI di Milano, quindi alla redazione del Tg2, dove si \u00e8 occupato di cronaca e di economia. Inviato della redazione esteri ha realizzato servizi e corrispondenze da varie parti del mondo: Iraq, Stati Uniti, Francia, Germania, Regno Unito, Spagna, Kosovo, Albania e Israele. Ha realizzato anche alcuni dossier. \u00c8 stato conduttore delle edizioni del Tg2 delle 13 e delle 18.30. Dal 2008 ha ricoperto per 5 anni l'incarico di corrispondente da Parigi. Dal 1\u00ba maggio 2013 \u00e8 caporedattore cultura a Rainews24."}
{"id": "743086", "revid": "1543377", "url": "https://it.wikipedia.org/wiki?curid=743086", "title": "Ciclismo ai Giochi della XXVII Olimpiade", "text": ""}
{"id": "743087", "revid": "599013", "url": "https://it.wikipedia.org/wiki?curid=743087", "title": "Adriano Reginato", "text": "Carriera.\nCresciuto nel , disput\u00f2 i primi campionati ad alto livello in Serie C fra il 1961 e il 1963. Pass\u00f2 quindi al , dove fece due anni di panchina fino al 1965, stagione in cui pass\u00f2 al . Nell'annata 1965-1966 si altern\u00f2 fra i pali della porta biancorossa con Franco Luison, e a fine anno cambi\u00f2 nuovamente squadra.\nArriv\u00f2 al , dove conquist\u00f2 il posto da titolare e stabil\u00ec il record di imbattibilit\u00e0 nelle partite di inizio campionato, con 712 minuti. L'imbattibilit\u00e0 si interruppe all'ottava giornata, nella partita di Torino contro la , dove fu superato da un tiro di Virginio De Paoli a otto minuti dal termine. \nA Cagliari, dove vinse lo scudetto, rimase fino al 1972, quando lasci\u00f2 il calcio giocato. Dopo la prima brillante stagione fu relegato in panchina, facendo da secondo prima a Pietro Pianta e poi a Enrico Albertosi.\nCon i cagliaritani Reginato ha anche una esperienza nel campionato nordamericano organizzato nel 1967 dalla United Soccer Association e riconosciuto dalla FIFA, in cui i sardi giocarono nelle vesti del Chicago Mustangs, ottenendo il terzo posto nella Western Division."}
{"id": "743091", "revid": "547034", "url": "https://it.wikipedia.org/wiki?curid=743091", "title": "Egede Fjord", "text": "Il fiordo di Sermilik (o Sermilik Fjord o Sondre Sermilik o Egede Fjord o Rothe Fjord) \u00e8 un fiordo della Groenlandia di 100\u00a0km. Si trova al limite meridionale della Terra di Re Cristiano IX e sbocca nell'oceano Atlantico, a 66\u00b000'N 37\u00b055'O; appartiene al comune di Sermersooq. La citt\u00e0 di Ammassalik si trova sulla riva est della bocca del fiordo. Il fronte del Midgardgletscher, che occupa la testata del Sermilik, \u00e8 uno dei pochi posti al mondo ancora inesplorati."}
{"id": "743092", "revid": "18323", "url": "https://it.wikipedia.org/wiki?curid=743092", "title": "Equitazione ai Giochi della XXVII Olimpiade", "text": ""}
{"id": "743094", "revid": "102062226", "url": "https://it.wikipedia.org/wiki?curid=743094", "title": "Ciro in Babilonia", "text": "Ciro in Babilonia o sia La caduta di Baldassare \u00e8 un'opera lirica di Gioachino Rossini, ed \u00e8 il suo secondo incontro con l'opera seria.\nIl libretto di Francesco Aventi, un dramma con cori per musica in due atti, \u00e8 basato sul libro biblico di Daniele (Cap. 5, 1\u201330). \nLa prima rappresentazione ebbe luogo il 14 marzo 1812 al Teatro comunale di Ferrara con Marietta Marcolini ed Elisabetta Manfredini. \nSebbene Rossini lo definisse \"uno dei miei fiaschi\", l'opera ebbe una buona accoglienza, testimoniata da decine di riprese negli anni successivi (lo stesso Stendhal la defin\u00ec \"opera piena di grazia\"). Nonostante ci\u00f2, si tratta di uno dei lavori pi\u00f9 deboli del pesarese.\nL'opera ebbe uno scarso successo a causa anche di alcuni elementi inadeguati del cast: la seconda donna Anna Savinelli, a detta di Rossini, aveva una sola unica nota che le riusciva bene: il si bemolle centrale. Il compositore allora, che doveva scrivere un'aria da sorbetto per la Savinelli, scrisse per lei l'aria \"Chi disprezza gl'infelici\" incentrandola appunto su quell'unica nota, garantendo il successo per la cantante.\nIl 2 marzo 1816 avviene la prima nel Teatro San Luca (oggi divenuto, dopo diversi rifacimenti e restauro, Teatro stabile del Veneto Carlo Goldoni) di Venezia con Benedetta Rosmunda Pisaroni. Il 19 maggio 1817 avviene la prima nel Teatro San Benedetto di Venezia con la Pisaroni.\nIl 21 febbraio 1818 avviene la prima nel Teatro degli Avvalorati di Livorno. Il 19 marzo 1820 avviene la prima nel Teatro San Carlo di Napoli con Isabella Colbran, Andrea Nozzari, Giovanni David e Michele Benedetti.\nL'opera cadde nell'oblio quasi subito: la prima rappresentazione in tempi moderni si ebbe nel 1988 a Savona, con protagonisti Daniela Dess\u00ec (Amira) e Ernesto Palacio (Baldassare). Dopo una rappresentazione a Bad Wildbad (2004) e una in forma di concerto a Parigi (2008), l'opera venne finalmente eseguita per la prima volta al Rossini Opera Festival di Pesaro nel 2012, con Ewa Podle\u015b nel ruolo del titolo.\nTrama.\nBaldassare mira a sposare la bella Amira, gi\u00e0 sposata con Ciro e a lui ancora fedele. Ciro cerca di salvare la moglie e il figlio prigionieri del crudele tiranno, ma viene ben presto scoperto e catturato. Baldassare crede di aver vinto, ma durante un festino un prodigio gli annuncia la sua prossima morte. I sacerdoti suggeriscono allora di sacrificare i prigionieri, ma i Persiani riescono a sconfiggere i Babilonesi, liberando cos\u00ec Ciro e la sua famiglia. Baldassare trova la morte, e i due sposi possono finalmente vivere in pace.\nOrganico orchestrale.\nLa partitura di Rossini prevede l'utilizzo di:\nPer i recitativi secchi:"}
{"id": "743095", "revid": "962319", "url": "https://it.wikipedia.org/wiki?curid=743095", "title": "Nuoto sincronizzato ai Giochi della XXVII Olimpiade", "text": "Il Nuoto sincronizzato alle Olimpiadi estive 2000 si \u00e8 tenuto all'Olympic Aquatic Centre dove 104 atleti hanno gareggiato per 2 medaglie d'oro nelle competizioni in coppia e a squadre."}
{"id": "743100", "revid": "1543377", "url": "https://it.wikipedia.org/wiki?curid=743100", "title": "Pallacanestro ai Giochi della XXVII Olimpiade", "text": "Il torneo di pallacanestro ai Giochi della XXVII Olimpiade si \u00e8 disputato a Sydney dal 16 settembre al 1\u00ba ottobre 2000.\nGli Stati Uniti vinsero la medaglia d'oro sia nel torneo maschile sia in quello femminile: sconfissero in finale rispettivamente la e l'. La vinse il bronzo maschile, il quello femminile.\nSquadre partecipanti.\nTorneo maschile.\nLe squadre partecipanti al torneo maschile furono 12, con 7 posti assegnati di diritto. Oltre all', paese ospitante, ebbero il posto garantito le squadre vincitrici dei 5 campionati continentali e la , campione mondiale in carica.\nI rimanenti 5 posti furono assegnati secondo un criterio che teneva conto della classifica dal 2\u00ba al 6\u00ba posto ai Mondiali 1998: l'ordine avrebbe garantito al continente di appartenenza della squadra, un posto ai Giochi di Sydney. Poich\u00e9 l'ordine in classifica fu , , , , , l'Europa ebbe diritto a quattro posti e l'America a uno.\nSi qualificarono pertanto le squadre classificate dal 2\u00ba al 5\u00ba posto agli Europei 1999 (in realt\u00e0 si classific\u00f2 la sesta, in sostituzione della gi\u00e0 qualificata ), oltre alla seconda classificata ai FIBA Americas Championship 1999.\nPaese ospitante\nVincitrice dei Mondiali 1998\nVincitrice dell'AfroBasket 1999\nPrime 2 all'Americas Championship 1999\nVincitrice dell'Oceania Championship 1999\nPrime 5 all'EuroBasket 1999\nTorneo femminile.\nAnche nel torneo femminile le squadre ammesse furono 12. L' partecip\u00f2 in quanto nazione ospitante e gli in quanto campioni del mondo in carica.\n, e si qualificarono grazie al Torneo Panamericano di Qualificazione Olimpica. Altri due posti furono assegnati alle squadre vincitrici dei campionati continentali di Asia e Africa, e uno alla in quanto seconda agli Oceania Championship alle spalle dell' gi\u00e0 qualificata. I rimanenti 4 posti spettarono alle prime 4 classificate degli Europei 1999.\nPaese ospitante\n Vincitrice del Mondiale 1998\nVincitrice dell'Asia Championship 1999\nVincitrice dell'AfroBasket 1997\nAmmesse tramite il Torneo Panamericano\nSeconda all'Oceania Championship 1997\nPrime 4 agli Europei 1999"}
{"id": "743102", "revid": "31886", "url": "https://it.wikipedia.org/wiki?curid=743102", "title": "Lascaris", "text": "I Lascaris o Lascaridi (in greco \u039b\u03ac\u03c3\u03ba\u03b1\u03c1\u03b9\u03c2, al maschile, e \u039b\u03b1\u03c3\u03ba\u03b1\u03c1\u03af\u03bd\u03b1, al femminile) furono una dinastia nobiliare greco-bizantina, che scal\u00f2 il potere nell'impero bizantino, grazie alla loro importanza militare, arrivarono fino a regnare dal 1204 al 1261 sull'impero di Nicea, diretto successore dell'impero bizantino, e dopo essere stata rimpiazzata dai Paleologhi in occasione della riconquista di Costantinopoli, \u00e8 risultata di fatto una delle famiglie importanti dell'impero bizantino, fino alla sua caduta il 29 maggio 1453. La famiglia si sparpagli\u00f2 allora un po' dappertutto in Europa. Un ramo di essa s'insedi\u00f2 a Tenda nelle Alpi Marittime, alla frontiera tra la Francia e l'Italia attuali, dove fond\u00f2 la Contea di Tenda.\nPer Giorgio Pachimero (in greco: \u0393\u03b5\u03ce\u03c1\u03b3\u03b9\u03bf\u03c2 \u03a0\u03b1\u03c7\u03c5\u03bc\u03ad\u03c1\u03b7\u03c2) (1242 - verso il 1310), uno storico bizantino ed autore di diverse (...), li si chiamava anche Tzamantouros (\u03a4\u03b6\u03b1\u03bc\u03ac\u03bd\u03c4\u03bf\u03c5\u03c1\u03bf\u03c2)."}
{"id": "743103", "revid": "110157", "url": "https://it.wikipedia.org/wiki?curid=743103", "title": "Pallamano ai Giochi della XXVII Olimpiade", "text": "I tornei olimpici di pallamano dei Giochi di Sydney si sono svolti tra il 16 settembre e il 1\u00ba ottobre 2000.\nLe gare sono state ospitate dal The Dome e dal Pavilion 2 presso il parco olimpico di Sydney.\nHanno preso parte al torneo 12 formazioni maschili e 10 formazioni femminili.\nIl torneo maschile \u00e8 stato vinto dalla Russia, mentre il torneo femminile \u00e8 stato vinto per la seconda volta consecutiva dalla Danimarca."}
{"id": "743107", "revid": "92723", "url": "https://it.wikipedia.org/wiki?curid=743107", "title": "Pentathlon moderno ai Giochi della XXVII Olimpiade", "text": ""}
{"id": "743111", "revid": "180559", "url": "https://it.wikipedia.org/wiki?curid=743111", "title": "Softball ai Giochi della XXVII Olimpiade", "text": ""}
{"id": "743115", "revid": "767487", "url": "https://it.wikipedia.org/wiki?curid=743115", "title": "Tiro con l'arco ai Giochi della XXVII Olimpiade", "text": "Si sono svolti 4 eventi: le gare individuali maschili e femminili."}
{"id": "743116", "revid": "6923", "url": "https://it.wikipedia.org/wiki?curid=743116", "title": "Risonanza magnetica nucleare", "text": "La risonanza magnetica nucleare (RMN), in inglese \"Nuclear Magnetic Resonance\" (NMR), \u00e8 una tecnica di indagine sulla materia basata sulla misura della precessione dello spin di protoni o di altri nuclei dotati di momento magnetico quando sono sottoposti a un campo magnetico. Intesa come tecnica di indagine, ha applicazioni in medicina, in chimica, in petrografia e in geofisica applicata.\nStoria della RMN.\nScoperta indipendentemente nel 1946 dai fisici Felix Bloch ed Edward Purcell, per cui ricevettero il premio Nobel per la fisica nel 1952, tra il 1950 e il 1970 venne utilizzata primariamente nell'analisi della chimica molecolare e della struttura dei materiali.\nNel 1949 la societ\u00e0 americana Varian ottenne un brevetto per l'utilizzo della RMN per misurazioni nel campo magnetico terrestre.\nBrown e Gamsom, della Chevron nel 1960 fecero la prima registrazione sperimentale di \"NMR logging\" in un pozzo per la ricerca petrolifera e nel 1978 la Schlumberger introdusse il primo strumento standard di logging chiamato NML (Nuclear Magnetic Logging).\nNel 1971 Raymond Vahan Damadian ipotizz\u00f2 che tumori e tessuti sani forniscano risposte differenti all'analisi RMN. Egli sugger\u00ec che queste differenze potessero essere utilizzate per la diagnosi del cancro. Ricerche successive dimostrarono che queste differenze, sebbene reali, abbiano un ampio campo di variabilit\u00e0 per cui sarebbe stato difficile utilizzarle per scopi diagnostici. I risultati ottenuti da Damadian avevano diverse pecche per poter essere utilizzati nell'uso pratico; studi condotti eseguendo una RMN con diversi \"tempi di rilassamento\" su tutto il corpo dimostrarono che la RMN non poteva essere utilizzata per distinguere un tessuto tumorale da uno sano. \nCiononostante nel 1974 egli registr\u00f2 il primo brevetto sulle applicazioni mediche della RMN registrando il concetto di RMN applicata alla diagnosi dei tumori. Come riportato dalla National Science Foundation, \"il brevetto includeva l'idea di usare la RMN per analizzare l'intero corpo umano per localizzare tessuti cancerosi\". Tuttavia, non veniva descritta con precisione alcuna metodica sull'effettuazione dell'indagine su tutto il corpo o sull'ottenimento di immagini da tale tipo di analisi.\nNel riassumere la storia della risonanza magnetica, Mattson e Simon (1996) accreditarono a Damadian la prima descrizione della risonanza dell'intero corpo umano e la scoperta delle differenze fra i tessuti che la resero possibile.\nNegli anni 50 Herman Carr dichiar\u00f2 di aver ottenuto una proiezione monodimensionale con una tecnica di risonanza magnetica. Stimolato dall'articolo di Damadian sul potenziale diagnostico della risonanza magnetica nucleare, Paul Lauterbur miglior\u00f2 la tecnica di Carr e svilupp\u00f2 un metodo per generare le prime immagini in 2D e 3D usando i gradienti. Peter Mansfield dell'Universit\u00e0 di Nottingham in seguito svilupp\u00f2 un metodo matematico che avrebbe permesso di effettuare la scansione in pochi secondi, piuttosto che in alcune ore e di produrre immagini migliori. Mentre Lauterbur e Mansfield si applicarono su animali e tessuti umani, Damadian costru\u00ec la prima macchina per la risonanza utilizzabile per l'intero corpo e produsse la prima scansione del corpo umano utilizzando la tecnica del campo focalizzato (che non \u00e8 quella che si usa correntemente).\nNel 1972, sfruttando i progressi matematici per la ricostruzione delle immagini, basati sulla trasformata di Fourier, Lauterbur associ\u00f2 lo studio di risonanza, fino ad allora utilizzato nell'osservazione di macromolecole chimiche, a distretti anatomici.\nNel 1988, la Numar, una societ\u00e0 sviluppata per il \"NMR logging\" realizza il primo strumento, chiamato MRIL (Magnetic Resonance Imaging Logging) dotato di magneti permanenti e un'antenna RF per inviare una serie di impulsi, permettendo cos\u00ec la determinazione del tempo di rilassamento trasversale.\nFondamenti teorici.\nNella descrizione dei fenomeni NMR dovrebbe essere utilizzato il formalismo della meccanica quantistica, ma poich\u00e9 nei sistemi macroscopici a spin 1/2 le predizioni del modello classico sono in accordo con quelle della teoria quantistica, \u00e8 possibile una trattazione pi\u00f9 semplice.\nNel modello classico lo spin del nucleo atomico viene descritto come un momento magnetico, rappresentato da un vettore formula_1.\nQuando un nucleo atomico interagisce con un campo magnetico uniforme e costante, rappresentato dal vettore formula_2, formula_1 tende a orientarsi nella direzione del campo magnetico, risentendo di una coppia, data da formula_4, che provoca la rotazione (precessione) di formula_1 attorno alla direzione delle linee di forza del campo magnetico formula_2 con una precisa frequenza angolare formula_7, detta \"frequenza di Larmor\", che dipende solo dal tipo di nucleo e dalla intensit\u00e0 del campo magnetico (formula_2). \nLa tecnica NMR non osserva un singolo nucleo, invece misura statisticamente l'effetto di una popolazione di nuclei presenti entro il campione di materiale sotto esame. Viene quindi definito un vettore di magnetizzazione formula_9 come risultante della somma vettoriale dei momenti magnetici formula_1 dei nuclei, ciascuno dei quali potr\u00e0 avere la componente parallela a formula_2, con lo stesso verso di formula_2(allineamento parallelo), oppure con verso opposto (allineamento antiparallelo). In base alle leggi della meccanica quantistica si ha un leggero eccesso di momenti magnetici allineati in un verso rispetto all'altro, e quindi il vettore formula_13 risultante non \u00e8 nullo ed \u00e8 misurabile.\nLa popolazione di nuclei con spin parallelo formula_14, cio\u00e8 orientata secondo il verso di formula_2, possiede energia potenziale minore formula_16 e si trova in soprannumero rispetto alla popolazione formula_17 con spin antiparalleli e con energia potenziale maggiore formula_18. La distribuzione della popolazione nei due livelli energetici formula_16 ed formula_18 \u00e8 data dalla legge di distribuzione di Boltzmann: formula_21 , dove formula_22 \u00e8 la costante di Boltzmann, formula_23 \u00e8 la temperatura espressa in kelvin e formula_24 \u00e8 la differenza di energia tra i due livelli. \nQuindi il vettore M, risultante dall'azione del campo magnetico sugli spin nucleari, \u00e8 proporzionale a quella dell'eccesso di spin (popolazione N1) definito dal modello quantistico e orientazione uguale a quella del campo esterno B0 applicato. In definitiva, \u00e8 possibile ottenere da un piccolo volume di materia un vettore magnetizzazione misurabile dato dalla composizione dei vettori (non misurabili) \u03bc dovuti agli spin dei nuclei contenuti nella materia.\nPer rilevare questo vettore M occorre perturbare il sistema dal suo stato di equilibrio, ad esempio applicando un secondo campo magnetico B1 perpendicolare a B0 e variabile nel tempo. (B1 pu\u00f2 essere indotto per mezzo di un segnale a radiofrequenze). \nSe B1 ruota intorno a B0 con frequenza uguale a \u03bd0 cambiando il sistema di riferimento e ponendosi solidali con B1, si osserva che il vettore M precede attorno a B1 con frequenza angolare \u03bd1, variando in questo sistema di riferimento la propria orientazione rispetto alla direzione del campo B0. \nI campi B0 e B1 sono detti rispettivamente campo di polarizzazione e campo di eccitazione. \nLa rotazione che il vettore M subisce rispetto al campo principale per effetto del campo B1 dipende dall'energia assorbita dai nuclei e quindi anche dal \"tempo di applicazione\" \u03c4 di B1 stesso.\nL'angolo \u00e8 detto angolo di flip. Tramite opportuni valori del campo B1 applicato e del tempo \u03c4 \u00e8 possibile ruotare il vettore M di 90\u00b0 e in questo caso si parla di impulso di 90\u00b0; \u00e8 anche possibile capovolgere la direzione del vettore M con un impulso di 180\u00b0 detto impulso di inversione o \"impulso pigreco\". In questo caso una parte dei nuclei della popolazione N1 ha acquistato energia tale da far cambiare direzione ai loro momenti magnetici \u03bc, tanto che si dovrebbe raggiungere la situazione ideale in cui il numero dei nuclei con \u03bc antiparalleli eguaglia il numero di nuclei con \u03bc paralleli (N1 = N2 questa situazione si raggiungerebbe, in base alla legge di Boltzmann, solo quando la temperatura del sistema di spin \u00e8 infinita), per cui il sistema di spin non \u00e8 pi\u00f9 in equilibrio termodinamico con l'ambiente (reticolo). Perci\u00f2, una volta spento B1, il sistema di spin dovr\u00e0 cedere l'eccesso di energia al reticolo.\nTerminata la perturbazione dovuta al campo B1 si ristabilisce l'equilibrio di partenza tra spin degli atomi del campione e campo B0 con determinate modalit\u00e0 temporali. L'ampiezza del vettore M non \u00e8 conservata durante quello che viene definito \"processo di rilassamento\".\nEsso coinvolge due fenomeni: il rilassamento trasversale o annullamento della componente trasversale Mxy e il rilassamento longitudinale o recupero della magnetizzazione longitudinale Mz. L'evoluzione delle componenti del vettore M(t) viene descritta, nel sistema di riferimento rotante con le equazioni di Bloch. La costante di tempo T1, che governa il ritorno all'equilibrio della componente longitudinale del vettore M, \u00e8 definita tempo di rilassamento spin-reticolo, in quanto coinvolge i trasferimenti di energia che avvengono tra il sistema di spin e il resto dell'ambiente.\nLa costante di tempo T2, che governa l'annullamento della componente trasversale del vettore M, \u00e8 definita tempo di rilassamento spin-spin in quanto coinvolge le interazioni tra i momenti magnetici dei singoli nuclei, cio\u00e8 \u00e8 legata alla dinamica temporale che porta gli spin atomici a perdere di coerenza e quindi a sfasarsi.\nNel caso che il campo B0 non sia perfettamente omogeneo a livello locale a causa di disomogeneit\u00e0 del campo esterno applicato, o a causa di differenze puntuali di suscettivit\u00e0 magnetica del sistema, oppure per l'applicazione di un campo magnetico caratterizzato da un preciso gradiente, la frequenza di precessione dei nuclei viene a dipendere anche dalla posizione che essi occupano rispetto a tali disomogeneit\u00e0 locali. Ogni pacchetto di spin pu\u00f2 precedere allora a una sua velocit\u00e0 nei diversi punti del campione, sfasandosi di fatto rispetto agli altri. Si osserva dunque un decadimento del vettore M pi\u00f9 rapido di quello che ci si aspetterebbe dal solo rilassamento spin-spin dovuto al minore ordine del sistema. Questo fenomeno \u00e8 considerato nella costante di tempo \"T2*.\" Il tempo di rilassamento T2 \u00e8 sempre minore o uguale a T1.\nLe equazioni di Bloch sono alla base della scelta di ogni sequenza di eccitazione e della successiva acquisizione ed elaborazione del segnale.\nUna volta terminata l'azione perturbante del campo B1, dopo un tempo di applicazione Tp, si segue l'andamento del ritorno all'equilibrio della magnetizzazione macroscopica M che tende a riallinearsi al campo B0. Il segnale prodotto dalla variazione nel tempo del vettore M viene misurato in laboratorio usando una bobina a induzione elettromagnetica posta attorno al campione in direzione ortogonale al campo esterno, che si comporta come una antenna: le variazioni della componente trasversale di M si vanno a concatenare alla bobina, inducendo in essa una piccola forza elettromotrice (misurabile tramite un ricevitore a radiofrequenza) che oscilla alla frequenza di Larmor. \nIl segnale NMR, detto FID (Free Induction Decay, decadimento libero dell'induzione) \u00e8 approssimativamente monocromatico e oscilla alla frequenza di Larmor, attenuandosi in maniera esponenziale con il tempo in funzione della costante di tempo T2*. Per la formazione di immagini, si utilizzano sequenze di eccitazione opportunamente progettate che consentono di enfatizzare la dipendenza del FID dai tre parametri: densit\u00e0 protonica \u03c1, T1,T2.\nUn parametro caratteristico di tutte le sequenze \u00e8 il tempo di ripetizione TR, ossia l'intervallo di tempo fra l'inizio di una sequenza di eccitazione e l'inizio della successiva. Inoltre non si misura direttamente il FID ma un segnale \"eco\", composto da 2 FID speculari. \nIl passo fondamentale che ha permesso di avere dal segnale NMR anche una codifica spaziale sul volume del campione \u00e8 stata l'introduzione dei gradienti di campo magnetico: questo ha permesso di ottenere immagini spaziali del \"campione\" esaminato. Se oltre al campo magnetico principale B0 e a quello rotante B1 viene applicato a una piccola zona del materiale in esame un campo magnetico variabile linearmente nel volume del campione, ma di intensit\u00e0 molto minore di quello polarizzante, la frequenza di risonanza di Larmor in quella zona cambia in funzione della somma tra il campo principale e il valore in quel punto dell'intensit\u00e0 del campo secondario. \nRisulta quindi possibile (sapendo in quale area viene applicato il campo secondario) legare il segnale di ritorno a coordinate spaziali, e di conseguenza avere anche una misura della densit\u00e0 protonica in un ben preciso punto del materiale, in particolare il segnale raccolto dall'antenna sar\u00e0 una somma di termini oscillanti avente la forma di una trasformata di Fourier della distribuzione delle densit\u00e0 dei protoni del volume acquisito. \nAntitrasformando il segnale S(t) si ottiene la distribuzione della densit\u00e0 di protoni \u03c1(r). La parte centrale dello spazio k (basse frequenze) determina il contrasto dell'immagine, mentre le parti esterne (alte frequenze) influiscono sui dettagli dell'immagine. Impostando particolari sequenze di segnali di eccitazione che pesino selettivamente i contributi al segnale dati dai diversi parametri (T2, T2*, T1, \u03c1), si possono ottenere informazioni sul tipo di tessuto in esame.\nLa rappresentazione in termini di Fourier del segnale S(t) permette una facile visualizzazione grafica delle varie strategie che possono essere usate per l'acquisizione delle immagini. Al crescere del tempo, l'evoluzione del segnale descrive una traiettoria nello spazio k, e in ogni suo punto il valore della trasformata k \u00e8 dato dal valore di S(t). In linea di principio si pu\u00f2 percorrere una qualunque traiettoria nello spazio k impostando opportunamente l'andamento temporale dei gradienti.\nApplicazioni.\nSi pu\u00f2 indurre il fenomeno di risonanza magnetica nei nuclei atomici aventi numero dispari di protoni e/o neutroni. Il nucleo atomico maggiormente utilizzato nelle analisi RM \u00e8 il protone, che costituisce il nucleo dell'atomo di idrogeno, che essendo dotato di uno spin e carica elettrica si comporta come un piccolo dipolo magnetico. I vantaggi dell'utilizzo dell'idrogeno sono dati dalla sua abbondante presenza (nei tessuti \u00e8 presente nelle molecole d'acqua) e dal fatto che permette di avere un buon segnale RM.\nRisonanza magnetica nucleare in medicina.\nLa risonanza magnetica in campo medico \u00e8 usata prevalentemente a scopi diagnostici nella tecnica dell\"'imaging\" a risonanza magnetica (detta anche tomografia a risonanza magnetica).\nLe indagini mediche che sfruttano la RMN danno informazioni diverse rispetto alle immagini radiologiche convenzionali: il segnale di densit\u00e0 in RMN \u00e8 dato infatti dal nucleo atomico dell'elemento esaminato, mentre la densit\u00e0 radiografica \u00e8 determinata dalle caratteristiche degli orbitali elettronici degli atomi colpiti dai raggi X. Le informazioni fornite dalle immagini di risonanza magnetica sono essenzialmente di natura diversa rispetto a quelle degli altri metodi di \"imaging\". Infatti sono normalmente visibili esclusivamente i tessuti molli ed \u00e8 inoltre possibile la discriminazione tra tipi di tessuti non apprezzabile con altre tecniche radiologiche.\nAnche se non sono usati raggi X per ottenere il risultato, questa modalit\u00e0 \u00e8 normalmente considerata come facente parte del campo della radiologia, in quanto generatrice di immagini correlate alle strutture all'interno del paziente. Allo stato attuale delle conoscenze non vi sono motivi per ritenere dannoso un esame di risonanza magnetica (eccetto per gli ovvi casi in cui il campo magnetico interagisca con impianti metallici presenti nel corpo del paziente, quali pacemaker, clip vascolari, dispositivi salvavita non compatibili con la RMN) per quanto debba essere preservato il principio di giustificazione in alcuni casi particolari, come indagini da eseguirsi su pazienti in gravidanza. In tali casi si deve ritenere la metodica potenzialmente dannosa e procedere all'indagine soltanto dopo attenta valutazione del rischio/beneficio, sulla cui base l'eventualit\u00e0 del danno dovuto alla metodica passa in secondo piano rispetto al beneficio ricavabile dalle informazioni da essa provenienti.\nSpesso, in campo medico, si preferisce scrivere \"risonanza magnetica\" (RM) e non \"risonanza magnetica nucleare\" (rmn) omettendo la specificazione \"nucleare\", non indispensabile alla definizione, per evitare di generare equivoci e falsi allarmismi, spesso associati all'aggettivo nucleare e ai rischi di radioattivit\u00e0, fenomeni con i quali la RMN non ha nulla in comune.\nLa risonanza magnetica viene effettuata dal Tecnico Sanitario di Radiologia Medica (TSRM) e refertata dal Medico Radiologo.\nRisonanza magnetica nucleare in chimica.\nLa risonanza magnetica trova impiego anche in chimica. A grandi linee si possono distinguere quattro grandi aree di ricerca: spettroscopia di correlazione, spettroscopia ad alta risoluzione, spettroscopia imaging MRI e infine spettroscopia Rheo-NMR.\nLa spettroscopia di correlazione e quella ad alta risoluzione sono utilizzate principalmente come tecniche per caratterizzare la struttura delle molecole. La spettroscopia di correlazione include gli esperimenti di disaccoppiamento e disaccoppiamento selettivo e le spettroscopie pluridimensionali (essenzialmente bidimensionali).\nLa spettroscopia \"imaging\" e la Rheo-NMR sono solitamente utilizzate per individuare parametri chimico-fisici. La tecnica di \"imaging\" NMR pu\u00f2 visualizzare, in una specifica immagine, il profilo delle velocit\u00e0 del flusso e la densit\u00e0 molecolare all'interno di una cella reologica. Il metodo \u00e8 non invasivo e fornisce informazioni sull'esatta natura del flusso di deformazione. \u00c8 possibile infatti immettere un rotore all'interno del \"probe\" NMR \"imaging\" e determinare immagini di velocit\u00e0 di flusso generate dallo shear all'interno della couette che crea flussi stazionari all'interno del sistema. L'impiego contemporaneo delle due tecniche reologia e risonanza magnetica permette di eseguire misure utilizzando solo piccole quantit\u00e0 di campione e inoltre, grazie alle piccole dimensioni della cella, \u00e8 possibile raggiungere alti valori di velocit\u00e0 di flusso.\nLa spettroscopia monodimensionale in chimica-fisica viene utilizzata solitamente per il calcolo del coefficiente di autodiffusione. La tecnica Pulsed Gradient (acronimo: PG-NMR) fornisce un metodo conveniente e non invasivo per misurare il moto traslazionale molecolare correlabile al coefficiente di autodiffusione D. La tecnica PG-NMR permette di seguire spostamenti quadratici medi compresi tra i 100 \u00c5 e 100 \uf06dm, cio\u00e8 nel range relativo alle dimensioni delle molecole organizzate in sistemi supramolecolari, come le fasi liquido-cristalline. La sequenza utilizzata per questa tecnica \u00e8 stata proposta da Stejskal e Tanner.\nRisonanza magnetica nucleare in petrofisica.\nLa risonanza magnetica trova impiego anche in petrofisica, principalmente per quantificare la porosit\u00e0 delle rocce serbatoio, la loro saturazione in acqua (arrivando a distinguere fra fluidi mobili e non mobili) e la permeabilit\u00e0 delle stesse. Impieghi pi\u00f9 avanzati sono dati dall'utilizzo di registrazioni RM, effettuati con particolari modalit\u00e0 per ottenere stime quantitative della viscosit\u00e0 \"in situ\" degli idrocarburi, valutazioni quantitative volumetriche in presenza di tre fasi fluide (acqua + gas + petrolio) nei reservoir petroliferi e del profilo d'invasione attorno al foro del pozzo.\nLe registrazioni e analisi RM sono fatte o con tecniche di logging, con specifiche sonde RM discese entro il pozzo, oppure tramite apparecchiature di laboratorio su campioni di roccia provenienti solitamente da carote recuperate nei pozzi.\nIn tutti i casi si utilizza il fatto che i fluidi (sia acqua sia gli idrocarburi) contenuti naturalmente nella porosit\u00e0 della roccia contengono atomi di idrogeno.\nRisonanza magnetica nucleare in geofisica applicata.\nSapendo che le rocce non contengono idrogeno liberamente orientabile, contenuto viceversa nell'acqua e negli idrocarburi, si sono usati i principi sovraesposti anche per eseguire dei sondaggi geofisici sul posto. Disponendo un'antenna a forma di spire sul terreno e facendo transitare una corrente adeguata si orientano gli spin dell'acqua con un certo assorbimento di energia. Quando rimuoviamo il campo magnetico la restituzione di tale energia viene registrata dalla spira stessa. Il fatto stesso che vi sia una risposta significa che vi \u00e8 dell'acqua nel sottosuolo (perch\u00e9 difficilmente si trova petrolio negli strati superficiali). Dal tipo di segnale si pu\u00f2 inoltre stabilire quanta sia l'acqua, se \u00e8 acqua adsorbita e vincolata nei meati o se \u00e8 acqua libera di muoversi nel mezzo poroso ed essere dunque emunta, e a che profondit\u00e0 si trova il tetto della falda. La RM sta diventando il principale mezzo geofisico per riscontrare la presenza di acqua specie nelle zone ove la falda acquifera non \u00e8 conosciuta.\nRisonanza magnetica nucleare applicata allo studio del legno.\nLa risonanza magnetica nucleare viene utilizzata anche per lo studio in vivo del legno, in quanto non induce nessun danno strutturale. Mediante l'NMR imaging, \u00e8 possibile osservare disomogeneit\u00e0 strutturali e la distribuzione dei liquidi presenti nel legno (acqua o soluzioni che possono preservare il materiale).\nIl contrasto delle immagini \u00e8 principalmente influenzato dalla densit\u00e0 dei protoni e dai tempi di rilassamento T1e T2e quindi dalla presenza di acqua libera e legata contenuta nel legno. Ci\u00f2 permette di ottenere immagini estremamente definite, nelle quali sono visibili dettagli strutturali quali: anelli di accrescimento, differenza tra alburno e durame, raggi parenchimatici, venature, tessitura, anello poroso, canali resiniferi. Tutte queste caratteristiche possono essere utilizzate per l\u2019identificazione delle specie di appartenenza, per compiere osservazioni dendrocronologiche o per il monitoraggio dello stato di salute di specie arboree, in quanto mediante la tecnica NMR si pu\u00f2 rivelare la presenza di attacchi fungini e la presenza di difetti del legno come i nodi o altre comuni irregolarit\u00e0."}
{"id": "743121", "revid": "63078", "url": "https://it.wikipedia.org/wiki?curid=743121", "title": "Schloss Maretsch", "text": ""}
{"id": "743122", "revid": "1573940", "url": "https://it.wikipedia.org/wiki?curid=743122", "title": "Francisco Guerrero", "text": "Insieme a Crist\u00f3bal de Morales e Tom\u00e1s Luis de Victoria, rappresenta il massimo esponente della polifonia sacra spagnola. Poco si sa della sua infanzia e della sua formazione, salvo che fu discepolo di suo fratello Pedro e del gi\u00e0 menzionato Morales, dai quali apprese il contrappunto.\nBiografia.\nMaestro di cappella in diverse cattedrali spagnole (Ja\u00e9n, Siviglia), condusse una vita itinerante che lo condusse in fastose capitali dell'epoca, come Lisbona, Roma, Venezia. Aveva un carattere pacifico ed era un uomo molto religioso. Tornato in Spagna, pot\u00e9 realizzare la sua aspirazione di recarsi in Terrasanta nel 1589. Al ritorno, dopo aver visto Damasco, Betlemme e Gerusalemme, la sua nave fu attaccata dei pirati che lo privarono dei suoi beni e lo trattennero chiedendo un riscatto. Il riscatto fu pagato e pot\u00e9 tornare in Spagna, ma, non avendo pi\u00f9 denaro, and\u00f2 incontro a una serie di disavventure tra cui la prigione per debiti. Usc\u00ec da questa situazione grazie al Capitolo della Cattedrale di Siviglia, dove a suo tempo aveva lavorato, che lo prese a suo servizio. Pubblic\u00f2 il libro \u201c\"Il viaggio a Gerusalemme\"\u201d in cui descrive il suo viaggio avventuroso in Terrasanta, che ebbe grande diffusione. Aveva comunque il desiderio di rivedere la Terrasanta e nel 1599 stava preparando un altro viaggio, ma mor\u00ec prima di partire, durante una pestilenza a Siviglia.\nCreatore prolifico, gli si devono due collezioni di \"messe\" (1566 e 1582) e due di \"mottetti\" (1570 e 1589) e poi \"inni\", \"salmi\" e \"magnificat\". Fu uno dei pochi autori spagnoli dell'epoca a sviluppare anche la canzone profana, seppur sempre con un occhio rivolto al trascendente, nel suo volume \u201c\"Canzoni e villanelle spirituali\"\u201d (1589).\nLe sue messe e i suoi mottetti, in particolar modo alcuni mottetti mariani, ebbero grande diffusione, non solo nella penisola iberica. Nelle Cattedrali dell'America Latina la sua musica fu eseguita per secoli. Da un punto di vista stilistico Guerrero, per cui l'espressione del significato del testo \u00e8 molto importante, utilizza anche un linguaggio tendenzialmente omoritmico; la bellezza delle sue melodie \u00e8 memorabile. \u00c8 stato, comunque, anche un grande contrappuntista e, come per gli altri compositori spagnoli, il suo interesse per l'aspetto ritmico \u00e8 notevole."}
{"id": "743125", "revid": "1437331", "url": "https://it.wikipedia.org/wiki?curid=743125", "title": "Canoa/kayak ai Giochi della XXVI Olimpiade", "text": "Si sono svolte 16 gare di canoa/kayak alle olimpiadi estive 1996: 12 in acque libere (9 gare maschili e 3 femminili) e 4 gare di slalom (3 maschili e 1 femminile)."}
{"id": "743127", "revid": "92723", "url": "https://it.wikipedia.org/wiki?curid=743127", "title": "Alena Pop\u010danka", "text": "Biografia.\nNata in Bielorussia, naturalizzata francese nel 2005, vincitrice di una medaglia d'oro mondiale e due europee in vasca corta con la squadra bielorussa e di una europea, sempre in vasca corta, con quella francese.\nA sei anni fu costretta a lasciare la Bielorussia in seguito al disastro di \u010cernobyl'. Una volta allontanatesi le radiazioni, torn\u00f2 in Bielorussia ed inizi\u00f2 a nuotare. Nel 2002 lasci\u00f2 per\u00f2 nuovamente il territorio bielorusso per sfuggire alla dittatura di Aljaksandr Luka\u0161\u0117nka e si rifugi\u00f2 in Francia, a Melun, per allenarsi con Philippe Lucas, allenatore anche di Laure Manaudou. Nel 2003 con la squadra bielorussa vinse l'oro nei 200\u00a0m stile libero ai mondiali di Barcellona. Nel novembre 2005 ottenne la cittadinanza francese; coi colori francesi vinse due bronzi agli Europei in vasca corta di Trieste. Nel 2006, dopo aver vinto quattro bronzi europei a Budapest, nella rassegna continentale al coperto ad Helsinki vinse l'argento sui 100\u00a0m stile libero e l'oro nei 200\u00a0m stile libero battendo la polacca Otylia J\u0119drzejczak e la svedese Josefin Lillhage.\nNel 2007 ha conquistato due medaglie (un argento e un bronzo) ai Campionati europei in vasca corta di Debrecen (Ungheria) e una medaglia di bronzo nella staffetta 4x200 ai mondiali di Melbourne.\nSi \u00e8 ritirata dopo le Olimpiadi del 2008."}
{"id": "743128", "revid": "1226", "url": "https://it.wikipedia.org/wiki?curid=743128", "title": "Album musicali", "text": ""}
{"id": "743129", "revid": "767487", "url": "https://it.wikipedia.org/wiki?curid=743129", "title": "Un giorno... per caso", "text": "Un giorno... per caso (\"One Fine Day\") \u00e8 un film commedia del 1996 diretto da Michael Hoffman con Michelle Pfeiffer e George Clooney. Il titolo della pellicola deriva dalla canzone del 1963 \"One Fine Day\" dei The Chiffons.\nTrama.\nMelanie Parker \u00e8 un architetto divorziata dal musicista Eddie e madre single del piccolo Sammy. La sua giornata inizia nel peggiore dei modi quando lei e Jack Taylor, un giornalista anch'egli padre divorziato e single che deve occuparsi della figlia Maggie mentre la sua ex-moglie Kristen \u00e8 in luna di miele con il nuovo marito, ritardano contemporaneamente nel portare i bambini alla gita in barca con la scuola. I due genitori sono cos\u00ec costretti a lavorare insieme per supervisionare ognuno l'altro bambino. Nella confusione del momento, i due si scambiano anche i telefoni ricevendo cos\u00ec ognuno le chiamate destinate all'altro.\nMelanie deve fare una presentazione di un progetto architettonico per un cliente molto importante, mentre Jack deve trovare una fonte per uno scoop sulle connessioni della mafia con il sindaco di New York. Giocando con delle macchinine, Sammy provoca la distruzione del modello in scala, che Melanie cercher\u00e0 in seguito di riparare rapidamente in un negozio.\nSuccessivamente i due portano i rispettivi figli ad un asilo nido. Dopo aver lasciato il negozio in cui riparavano il modello Melanie va nel panico quando riceve una telefonata da Sammy, il quale afferma che un bambino dell'istituto era in possesso di una droga. Lei \u00e8 cos\u00ec costretta a chiedere l'aiuto di Jack, il quale accetta di prendere entrambi i bambini a condizione che lei li prenda in custodia dalle 3:15, orario della conferenza stampa.\nMentre \u00e8 nelle cure di Melanie, Maggie scompare. Disperata, Melanie va alla stazione di polizia per denunciare la scomparsa della bambina, per poi raggiungere Jack alla conferenza stampa del sindaco. Melanie viene poi chiamata dalla polizia, che nel frattempo ha localizzato Maggie, appena lei raggiunge la conferenza stampa. Jack riesce ad affrontare il sindaco denunciando la presente corruzione tra lui e la mafia grazie ad una fonte incontrata precedentemente.\nMelanie e Jack si ritrovano cos\u00ec a portare sia Sammy che Maggie, in taxi, a una partita di calcio. Lei per\u00f2, dovendo anche presentare il modello al cliente, rischia di far ritardare la partita al figlio e, mostrando un atto di coraggio che stupisce il cliente stesso, decide per la prima volta di lasciar perdere il lavoro in favore della felicit\u00e0 di suo figlio.\nAlla partita, Melanie incontra l'ex-marito, che ammette di aver mentito a Sammy e che non potr\u00e0 stare con lui durante l'estate in quanto andr\u00e0 in tour come batterista con Bruce Springsteen. Quella sera, Jack cerca un pretesto per poter tornare nuovamente da Melanie, cos\u00ec prende insieme a Maggie alcuni pesci rossi per sostituire quelli mangiati nel corso della giornata dal gatto del suo capo.\nA casa di Melanie, i bambini guardano un film in televisione, mentre lei e Jack condividono un imbarazzante primo bacio. Lei va in bagno per rinfrescarsi ma quando torna, trova un Jack esausto che dorme sul divano. Lei lo raggiunge e i due si addormentano insieme, con i rispettivi figli accanto che li osservano felici.\nProduzione.\nCast.\nInizialmente la regia voleva Kevin Costner o Tom Cruise per interpretare Jack Taylor, ma alla fine la scelta ricadde su George Clooney.\nRiprese.\nIl film \u00e8 stato girato in 44 sedi di Manhattan.\nColonna sonora.\nLa colonna sonora del film si intitola \"One Fine Day: Music From The Motion Picture\". L'album ha raggiunto la #57 posizione della Billboard 200 nel 1997. La tracklist include 14 brani:\nDistribuzione.\nIl film \u00e8 stato distribuito dalla 20th Century Fox e rilasciato nelle sale americane a partire dal 20 dicembre 1996.\nAccoglienza.\nIl film ha incassato complessivamente 97 milioni e mezzo di dollari in tutto il mondo, divenendo quindi un buon successo al botteghino. Anche la critica diede alla pellicola alcuni buoni pareri, e in particolare venne apprezzata la colonna sonora e la prestazione dell'attrice protagonista Michelle Pfeiffer. Il film \u00e8 stato anche nominato agli Oscar per la migliore canzone (\"For the First Time\")."}
{"id": "743131", "revid": "196390", "url": "https://it.wikipedia.org/wiki?curid=743131", "title": "Figure 4 Leg-Lock", "text": ""}
{"id": "743135", "revid": "1788047", "url": "https://it.wikipedia.org/wiki?curid=743135", "title": "Cyrus Scofield", "text": "Nato nel Michigan e vissuto nel Tennessee, Scofield si distingue dapprima nel campo militare con il generale Lee. Passa a studiare poi Legge ed \u00e8 ammesso nell'ordine degli avvocati del Kansas nel 1869. Dopo due anni come \"U. S. Attorney\" gestisce uno studio legale a St. Louis.\nDopo un'esperienza di conversione, serve come pastore di una chiesa congregazionalista di Dallas (1882-1895). Su richiesta di Dwight L. Moody, assume la guida della Moody Church di East Northfield, Massachusetts (1895-1902). Ritorna alla chiesa di Dallas (1902-1907) per poi fare della sua casa un centro di conferenze bibliche, opera che trasferir\u00e0 poi nelle isole britanniche. Fonda la \"Central American Mission\".\nNel 1896 pubblica \"Rightly Dividing the Word of Truth\" un'opera monumentale che spiega le importanti suddivisioni della Bibbia.\nNel 1909 pubblica, con l'aiuto finanziario di prominenti uomini d'affari, l'opera che lo render\u00e0 pi\u00f9 famoso, la Bibbia annotata, dove espone le sue idee dispensazionaliste e premillennialiste che avranno larga influenza sull'Evangelicalismo internazionale."}
{"id": "743138", "revid": "112733714", "url": "https://it.wikipedia.org/wiki?curid=743138", "title": "Gian Piero Reverberi conducts Rond\u00f2 Veneziano - In Concerto", "text": "Gian Piero Reverberi conducts Rond\u00f2 Veneziano - In concerto \u00e8 il primo album live e ventesimo nella discografia ufficiale dei Rond\u00f2 Veneziano pubblicato nel 1997 dalla Koch International.\nIl disco.\nL'album \u00e8 suddiviso in 4 suite sinfoniche e un bis con i brani pi\u00f9 celebri del gruppo. \u00c8 la registrazione del concerto tenutosi in Austria il 31-07-1996 alla Kongresshaus di Villaco. Il brano \"Arabesque\" \u00e8 chiamato \"Misteriosa Venezia\". Nel booklet, al contrario di tutte le pubblicazioni precedenti dei Rond\u00f2 Veneziano, Reverberi \u00e8 accreditato come autore unico di tutti i brani, ad eccezione di \"Odissea veneziana\", accreditato a Reverberi e Dario Farina.\nTracce.\nTerza suite sinfonica.\nLa durata \u00e8 di 6'37.\nSesta suite sinfonica.\nLa durata \u00e8 di 8'26.\nPrima suite sinfonica.\nLa durata \u00e8 di 14'00.\nQuinta suita sinfonica.\nLa durata \u00e8 di 18'09."}
{"id": "743139", "revid": "486946", "url": "https://it.wikipedia.org/wiki?curid=743139", "title": "Torre piezometrica", "text": ""}
{"id": "743141", "revid": "1305772", "url": "https://it.wikipedia.org/wiki?curid=743141", "title": "In concerto", "text": ""}
{"id": "743149", "revid": "1543377", "url": "https://it.wikipedia.org/wiki?curid=743149", "title": "Kilroy was here", "text": "Kilroy was here (\"Kilroy \u00e8 stato qui\") \u00e8 un'espressione della cultura di massa statunitense, spesso rappresentata sotto forma di graffito. La sua origine \u00e8 controversa, ma la frase e il disegno di \"Kilroy\", un pupazzo calvo (talvolta con pochi capelli), con un naso prominente, che sbircia da sopra un muro, aggrappato con entrambe le mani, erano molto noti tra gli statunitensi durante la seconda guerra mondiale.\nOrigine.\nIl meme risulta avere avuto origine tra i soldati americani che disegnavano l'omino e la scritta \"Kilroy \u00e8 stato qui\" sui muri o su qualsiasi altro posto dove si fermavano, si accampavano, o che visitavano. Il dizionario \"Brewer's\" delle frasi e favole annota che il disegno era associato soprattutto con l'Air Transport Command, perlomeno per quanto riguarda il Regno Unito. Se l'origine della frase slogan \u00e8 incerta, quella del disegno lo \u00e8 un po' meno. Il pupazzo \u00e8 quasi certamente nato come \"Chad\" nel Regno Unito prima della seconda guerra mondiale come creazione del disegnatore di fumetti George Edward \"Chat\" Chatterton. Presumibilmente, il disegno e lo slogan si fusero durante gli anni quaranta per influsso degli americani sui britannici. Il fumetto \"Chad\" era molto popolare e si poteva trovare disegnato in giro per il Regno Unito con sotto la scritta \"What, no \u2026?\" o \"Wot, no \u2026?\" (\"Che cosa? Manca...?\") utilizzato come satira dei razionamenti e della carenza di mezzi.\nUn esempio: sul lato di un aliante della British 1st Airborne Division utilizzato nell'Operazione Market Garden \u00e8 stata vista la scritta \"Wot, no engines?\" (\"Cosa? Niente motori?\"). Da questi utilizzi, il disegno di Kilroy si espanse a commentare tutti gli esempi di episodi bizzarri, anche tragicamente, in tempo di guerra, tra cui i casi di \"Blue on blue\" (\"fuoco amico\" in italiano) o incidenti di vario tipo, anche mortali. Pi\u00f9 tardi, durante la ricostruzione degli anni cinquanta e sessanta, divent\u00f2 il protagonista di alcune pubblicit\u00e0, specialmente su manifesti che pubblicizzavano ristrutturazioni di case. Per esempio, in molte aree del paese dove i gabinetti esterni all'appartamento erano la norma, la pubblicit\u00e0 di imprese di idraulica recitava \u00abCosa?, nessun gabinetto dentro?\u00bb. Una teoria identifica in James J. Kilroy, un ispettore di cantieri navali americani, l'uomo che ha involontariamente creato lo slogan.\nCostui, durante la seconda guerra mondiale lavorava al cantiere navale Bethlehem Steel a Quincy, nel Massachusetts, dove aveva il compito di supervisionare i lavori di costruzione delle navi. Ogni manovale veniva pagato a seconda del numero di rivetti che riusciva a montare, e a fine turno doveva fare un segno con un gessetto per indicare il punto in cui il suo lavoro aveva avuto termine, cosicch\u00e9 si potesse distinguere la sua opera da quella dell'operaio del turno successivo. Alcuni manovali per\u00f2, si resero conto che potevano guadagnare di pi\u00f9 iniziando a lavorare prima dell'arrivo dell'ispettore, in modo da poter cancellare indisturbati il segno dell'operaio che li aveva preceduti, riproducendolo invece molto pi\u00f9 indietro, ed attribuendosi cos\u00ec il lavoro del collega. Quando J.J. Kilroy lo scopr\u00ec, ferm\u00f2 questa pratica scrivendo \"Kilroy was here\" (\"Kilroy \u00e8 stato qui\") vicino a ogni segno, con una matita gialla.\nA quel tempo, stante l'urgenza bellica, le navi venivano consegnate prima di completare le verniciature, cos\u00ec, quando i marinai andavano ad aprire le aree sigillate per esigenze di manutenzione, trovavano questa inspiegabile frase scritta dappertutto. Migliaia di soldati potrebbero aver visto la scritta sulle navi da trasporto e la onnipresenza di Kilroy, unita al mistero sull'origine della frase, contribu\u00ec a creare e diffondere la leggenda. In seguito, i militari potrebbero aver cominciato a scrivere di loro iniziativa la scritta in altri posti, specialmente nelle aree appena conquistate. A un certo punto, in seguito, il disegno di Chad e la scritta potrebbero essersi fuse.\nVarianti.\nIn Gran Bretagna, il graffito \u00e8 noto come \"Mr. Chad\" o solo \"Chad\", mentre l'equivalente australiano \u00e8 la frase \"Foo was here\". La scritta \"Foo was here\" potrebbe risalire alla prima guerra mondiale, mentre il disegno di Chad potrebbe derivare da un personaggio creato da un disegnatore di fumetti nel 1938. Un ispettore navale statunitense presso il cantiere navale Fore River Shipyard di Quincy nel Massachusetts dal nome J.J. Kilroy potrebbe essere l'origine della scritta \"Kilroy was here\" diffusa nella seconda guerra mondiale. Lo studioso di etimologia Dave Wilton ha pubblicato un suo studio secondo il quale \"ad un certo punto durante la guerra, Chad e Kilroy si sono fusi nel contesto dello spirito di unione tra gli Alleati, e il disegno inglese si sovrappose alla frase americana\".\n\"Foo was here\" divenne popolare tra gli studenti australiani delle generazioni postbelliche. Il graffito \u00e8 conosciuto con altri nomi nel mondo, tra cui Smoe, Clem, Flywheel, Private Snoops, Overby, Eugene the Jeep, Sapo e Nano. Charles Panati, autore di articoli scientifici su \"Newsweek\", ha riportato che \"la faccia maliziosa e la frase sono diventati uno scherzo nazionale... La stravaganza del graffito non era tanto per quello che diceva, ma per la variet\u00e0 di luoghi dove appariva\". La moda dei graffiti di Kilroy termin\u00f2 negli anni cinquanta.\nLeggende.\nEsistono diverse leggende urbane relative ai graffiti \"Kilroy \u00e8 stato qui\". Una di esse afferma che Adolf Hitler credesse che Kilroy fosse una super spia che appariva anche in installazioni naziste considerate sicure, mentre nella realt\u00e0 presumibilmente le scritte erano gi\u00e0 presenti all'interno degli equipaggiamenti alleati catturati. Un'altra leggenda metropolitana vuole invece che Stalin sia stato il primo ad entrare in un gabinetto costruito specificamente per i capi di Stato della Conferenza di Potsdam nel quale appariva la suddetta scritta. Uscendo Stalin chiese ad un assistente: \u00abChi \u00e8 questo Kilroy?\u00bb.\nIl graffito si suppone sia presente in molti posti significativi e/o difficili da raggiungere tipo la torcia della Statua della Libert\u00e0, sul Ponte di Marco Polo in Cina, in capanne della Polinesia, su un'alta trave del George Washington Bridge di New York, sulla sommit\u00e0 del monte Everest, all'interno dell'Arco di Trionfo, scarabocchiato nella polvere sulla luna, nelle casematte dell'epoca della seconda guerra mondiale sparse in Germania, nelle fognature di Parigi e, come omaggio alle sue origini, incisa nel Memoriale Nazionale alla Seconda guerra mondiale di Washington.\nLa Transit Company of America band\u00ec un concorso nel 1946 offrendo una vera carrozza di tram all'uomo in grado di provare di essere il vero Kilroy. J.J. Kilroy port\u00f2 con s\u00e9 i suoi colleghi di lavoro per testimoniare di essere l'originale. Gli altri 40 e pi\u00f9 partecipanti non furono in grado di dimostrare la loro autenticit\u00e0 e Kilroy regal\u00f2 il premio ai suoi nove figli per giocarci nel cortile."}
{"id": "743150", "revid": "287204", "url": "https://it.wikipedia.org/wiki?curid=743150", "title": "Jelena Dokic", "text": ""}
{"id": "743152", "revid": "1543377", "url": "https://it.wikipedia.org/wiki?curid=743152", "title": "Fabio Marchioro", "text": "Carriera.\nGiocatore.\nHa iniziato la sua carriera nel Lanerossi Vicenza. Nei primi anni novanta gioc\u00f2 nella Juventus dove prima (nel 1991/92) fece il terzo di Tacconi al suo ultimo anno con la Juve e del secondo Peruzzi al suo primo anno. Esord\u00ec con la casacca della Juve in Coppa UEFA a Tenerife nel secondo tempo al posto di Rampulla (vice di Peruzzi) dove subisce il gol del 2-1.\nDopo aver militato anche nel Bologna e nel Pescara, entrambe in A, ha chiuso la carriera nell'Union Vigontina nel campionato di Eccellenza.\nNell'anno 1995-1996 \u00e8 stato il secondo portiere del Bologna; in quell'anno vestiva la maglia numero 12, facendo da riserva a Francesco Antonioli. Nel 1996, dopo aver militato a Pavia, ha giocato in Serie C1 con la Fermana. Negli anni successivi ha militato in club di campionato minori. Ha concluso la propria carriera nel 2007, dopo una stagione al Vigontina. \nAllenatore.\n\u00c8 stato il preparatore dei portieri delle giovanili del . Dopo aver allenato le giovanili del Camisano \u00e8 passato a dirigere la prima squadra, quindi si \u00e8 trasferito a Grisignano di Zocco. Per la stagione 2013-2014 \u00e8 allenatore dell'Atletico ViEst."}
{"id": "743154", "revid": "79109", "url": "https://it.wikipedia.org/wiki?curid=743154", "title": "Interi", "text": ""}
{"id": "743155", "revid": "198277", "url": "https://it.wikipedia.org/wiki?curid=743155", "title": "Ray Clemence", "text": "Biografia.\nRientra inoltre nella ristretta cerchia dei calciatori con almeno 1000 presenze in carriera.\nAffetto da tumore della prostata, si \u00e8 spento il 15 novembre 2020, all'et\u00e0 di 72 anni.\nCarriera.\nGiocatore.\nClub.\nProveniente da Skegness, una cittadina di mare della contea del Lincolnshire, Ray Clemence si form\u00f2 nelle giovanili del Notts County e venne acquistato a 17 anni dallo Scunthorpe, squadra per la quale debutt\u00f2 in Lega nel 1966. Notato da Bill Shankly, venne acquistato dal Liverpool nel giugno 1967 per 18.000 sterline. L'esordio in prima squadra con i \"Reds\" avvenne nel terzo turno della Coppa di Lega 1968-1969 (2-0 ai gallesi dello ). Fino al 1970 Clemence gioc\u00f2 nella squadra riserve facendo apparizioni sporadiche in prima squadra. A 22 anni divenne il portiere titolare del Liverpool.\nLa prima stagione da titolare vide Clemence raggiungere la finale di Coppa d'Inghilterra, persa 1-2 nei tempi supplementari contro l'Arsenal. Due anni dopo il Liverpool vinse il titolo di campione inglese e la Coppa UEFA nella cui finale d'andata giocata ad Anfield Clemence par\u00f2 un rigore a Jupp Heynckes del Borussia M\u00f6nchengladbach e la squadra pot\u00e9 andare a giocarsi il ritorno forte di un 3-0 netto; il ritorno fin\u00ec 2-0 per i tedeschi.\nNel 1976, Clemence, sempre a difesa dei pali del Liverpool, rivinse Campionato e Coppa UEFA e, nel 1977, sfior\u00f2 il \"treble\", perdendo la finale di Coppa d'Inghilterra contro il Manchester United; contestualmente la squadra vinceva il terzo campionato in quattro anni e Coppa dei Campioni a Roma, vinta di nuovo contro il Borussia M\u00f6nchengladbach.\nLa Coppa fu bissata l'anno successivo a Wembley in finale contro i belgi del , e fu l'unico trofeo vinto nel 1978. Nel 1979 arrivarono un nuovo titolo di campione d'Inghilterra e il record di punti (68 con il sistema di due punti a vittoria) nonch\u00e9 di gol subiti (16, di cui 12 fuori casa, in 42 partite). Nel 1980 Clemence si conferm\u00f2 campione con il suo club e nel 1981 arrivarono la Coppa di Lega e, infine, la terza Coppa dei Campioni, questa volta contro il al Parco dei Principi di Parigi. La partita, che si gioc\u00f2 il 27 maggio 1981, fu l'ultima giocata da Clemence con la maglia del Liverpool: con l'emergere dello zimbabwese Bruce Grobbelaar, Clemence Decise quindi di trasferirsi a Londra al , dopo aver vinto, con il Liverpool, cinque campionati inglesi, tre Coppe dei Campioni, una Supercoppa d'Europa, due Coppe UEFA, una Coppa di Lega, una Coppa d'Inghilterra e cinque Charity Shield.\nAlla fine della stagione 1981-1982 Clemence raggiunse la finale di Coppa di Lega proprio contro il Liverpool, che vinse 3-1; nella finale di Coppa d'Inghilterra, invece, furono gli \"Spurs\" a imporsi, questa volta contro il QPR, per un 2-1 complessivo in due partite. Quella stagione si chiuse, tra l'altro, al secondo posto in campionato. Altri trofei vinti da Clemence con il Tottenham furono il Charity Shield 1981 e la Coppa UEFA 1984, le cui due finali furono giocate dal portiere di riserva Parks Fin\u00ec il suo impegno con il Tottenham - e con il calcio giocato - nel 1988 all'et\u00e0 di 40 anni.\nNazionale.\nClemence fu uno dei due portieri - insieme a Peter Shilton - che si disputarono l'eredit\u00e0 di Gordon Banks tra i pali della nazionale inglese quando questi dovette lasciare l'attivit\u00e0. Per lungo tempo fu decisa l'alternanza tra i due portieri, fermandosi a 61 partite e lasciando strada libera a Shilton che gioc\u00f2 in nazionale fino al 1990 arrivando a 125 incontri, pi\u00f9 del doppio di Clemence.\nLa presenza di Clemence in nazionale coincise con il periodo di pi\u00f9 lunga assenza inglese da competizioni di rilievo: gioc\u00f2 nelle qualificazioni dei campionati del mondo 1974 e 1978 senza raggiungere la qualificazione, e partecip\u00f2 alla fase finale del campionato d'Europa 1980 in Italia (dove gioc\u00f2 in due delle tre partite dell'Inghilterra) nonch\u00e9 a quella del campionato del mondo 1982 in Spagna dove non fu mai utilizzato. \nAllenatore.\nDopo il ritiro, Clemence rimase nello staff tecnico del Tottenham fino al gennaio 1994, divenendo anche il responsabile della prima squadra. Lasci\u00f2 per assumere l'incarico di allenatore in seconda del Barnet in Terza Divisione. La stagione successiva la trascorse da manager unico della squadra e, nell'agosto 1996, fu richiamato dal suo vecchio compagno di squadra Glenn Hoddle ad allenare i portieri della Nazionale. Tenne l'incarico anche sotto la guida di Kevin Keegan, Howard Wilkinson, Peter John Taylor, Sven G\u00f6ran Eriksson, Steve McClaren e Fabio Capello, con quest'ultimo tecnico condivide il ruolo con Franco Tancredi.\nIl 14 maggio 2012 con Roy Hodgson sulla panchina albionica, \u00e8 tornato a ricoprire tale incarico. L'11 giugno ha subito un serio infortunio al tendine d'achille durante la fase di riscaldamento precedente all'incontro d'esordio della nazionale inglese all'europeo.\nCome capo del settore giovanile della Football Association, inoltre, Clemence ricopre anche il ruolo di supervisore delle nazionali Under-16, Under-17, Under-18, Under-19 e Under-20, e assiste il tecnico della Nazionale Under-21 Peter John Taylor. Nel 2005 annunci\u00f2 un temporaneo allontanamento dai suoi impegni per curarsi da un tumore alla prostata.\nIl 31 ottobre 2013 si dimette da tutte le cariche che ricopre per la federazione inglese, decidendo di ritirasi definitivamente."}
{"id": "743157", "revid": "7", "url": "https://it.wikipedia.org/wiki?curid=743157", "title": "London Valour", "text": ""}
{"id": "743164", "revid": "110157", "url": "https://it.wikipedia.org/wiki?curid=743164", "title": "Decadence (Head Automatica)", "text": "Decadence \u00e8 il primo album discografico degli Head Automatica, uscito il 17 agosto 2004. Le melodie vanno dal punk, arricchito da una vena funk al rock elettronico, in una miscela molto vicina sia al pop per la melodicit\u00e0 di alcune canzoni, che alla new wave, per il gusto di sperimentare suoni elettronici e retr\u00f2. Vanta la collaborazione di Tim Armstrong dei Rancid come guest singer."}
{"id": "743192", "revid": "110157", "url": "https://it.wikipedia.org/wiki?curid=743192", "title": "Popaganda", "text": "Popaganda \u00e8 il secondo album discografico degli Head Automatica, uscito il 6 giugno 2006."}
{"id": "743196", "revid": "124404118", "url": "https://it.wikipedia.org/wiki?curid=743196", "title": "Richard Linklater", "text": "Annoverato tra i migliori registi del nuovo cinema statunitense, \u00e8 noto per aver diretto la trilogia di film \"Prima dell'alba\" (1995), \"Before Sunset - Prima del tramonto\" (2004) e \"Before Midnight\" (2013), per i quali ha ottenuto due candidature agli Oscar.\nNel 2014 il suo film \"Boyhood\", girato nell'arco di 12 anni, ha ottenuto il plauso della critica e numerosi riconoscimenti importanti, tra cui due Golden Globe (miglior film drammatico, miglior regista), due BAFTA (miglior film, miglior regista) e l'Orso d'argento per il miglior regista al Festival di Berlino. Ai Premi Oscar 2015 il film ha ottenuto 6 candidature, di cui Linklater ha ricevuto la candidatura per il miglior film, miglior regista e migliore sceneggiatura originale.\nBiografia.\nRegista interessato a film indipendenti e minimali, dopo \"Slacker\", esperimento narrativo sulle 24 ore della vita di 100 personaggi, e dopo la realizzazione di vari cortometraggi e super 8, nel 1993 gira il film \"La vita \u00e8 un sogno\". Nel 1995 realizza il film \"Prima dell'alba\" con Julie Delpy e Ethan Hawke, film con il quale vince l'Orso d'Argento per il miglior regista al Festival di Berlino.\nTra gli altri lavori vi sono: \"Newton Boys\" con l'amico Matthew McConaughey, \"Waking Life\" e \"School of Rock\" con Jack Black. Nel 2004 sempre con Julie Delpy e Ethan Hawke, gira \"Before Sunset - Prima del tramonto\", seguito di \"Prima dell'alba\" del 1995.\nNel 2013 viene presentato l'ultimo capitolo della saga di \"Before Sunrise\", ovvero \"Before Midnight\", sempre con gli stessi attori dei precedenti. \nLinklater \u00e8 anche direttore artistico della \"Austin Film Society\", fondata nel 1985.\nNel 2014 realizza \"Boyhood\", film vincitore del Golden Globe 2015, con Ethan Hawke e Patricia Arquette. Nel film ha recitato anche la figlia Lorelei Linklater. Vegetariano da quando era un ventenne, nel 2015 ha girato per la PETA un breve documentario, realizzato sulla falsariga del suo \"Boyhood\", \"Veghood\", incentrato sul suo stile di vita alimentare."}
{"id": "743208", "revid": "1305772", "url": "https://it.wikipedia.org/wiki?curid=743208", "title": "Chiesa evangelica battista (La Spezia)", "text": "La chiesa evangelica battista della Spezia \u00e8 una chiesa protestante che fa capo al culto battista e sorge nel centro cittadino lungo la via Milano.\nStoria.\nLa storia degli evangelici alla Spezia risale a circa 140 anni fa. Tutto cominci\u00f2 grazie ad un inglese, Edward Clarke e a sua sorella, i quali dal 1866 si prodigarono per realizzare scuole o orfanotrofi che raccoglievano ragazzi e ragazze in una citt\u00e0 in forte crescita ed espansione. Erano gli anni in cui il nuovo arsenale militare stava nascendo, in cui le vecchie mura cittadine venivano abbattute per far posto ad un nuovo quartiere operaio, il quartiere Umbertino, in cui la linea ferroviaria La Spezia-Genova veniva completata: molti immigrati stavano popolando la citt\u00e0 con la prospettiva di un lavoro. Ma per molti la vita era dura e la citt\u00e0 soffriva di carenze di strutture, assenza di norme igieniche, malattie ed epidemie (come il colera).\nQuesto \u00e8 il contesto in cui Clarke operava, dando un notevole contributo alle istituzioni scolastiche e religiose. \nQuesto lavoro venne meno, fino ad interrompersi, durante il fascismo e l'orfanotrofio femminile (l'attuale clinica Alma Mater) venne venduto.\nAlla fine della guerra un altro missionario inglese Arrigo Alberto Pullen continua l'opera di evangelizzazione del golfo dei Poeti tanto caro agli inglesi.\nE ancora oggi la testimonianza evangelica della Comunit\u00e0 prosegue. I principii di Clarke vengono mantenuti anche se i problemi sono decisamente cambiati: la nuova immigrazione, i profughi e il dialogo interreligioso."}
{"id": "743221", "revid": "339392", "url": "https://it.wikipedia.org/wiki?curid=743221", "title": "Classe Weisbaden (incrociatore)", "text": ""}
{"id": "743228", "revid": "614011", "url": "https://it.wikipedia.org/wiki?curid=743228", "title": "Passante ferroviario di Milano", "text": "Il passante ferroviario di Milano \u00e8 una linea ferroviaria che congiunge le linee provenienti da nord-ovest (le statali Milano-Torino, Milano-Domodossola e le regionali gestite delle FerrovieNord per Asso e Saronno) con quelle provenienti da est e sud-est (per Genova, Bologna e Venezia), passando prevalentemente sotto il centro urbano della citt\u00e0 di Milano.\nIl passante \u00e8 il cuore del servizio ferroviario suburbano di Milano, ed \u00e8 percorso da sei linee suburbane (S1, S2, S5, S6, S12 e S13, ciascuna a cadenza semioraria), con una frequenza massima, nel tratto comune Lancetti-Porta Vittoria, di un treno ogni 5 minuti.\nI treni utilizzati nel passante ferroviario sono TSR, TAF ed ETR 425.\nStoria.\nI problemi causati al traffico ferroviario milanese, soprattutto locale e regionale, dalla presenza di numerose stazioni di testa, erano molto sentiti sin dall'inaugurazione della nuova stazione Centrale (1931).\nL'idea di passante ferroviario, in modo pi\u00f9 simile a come lo conosciamo oggi, viene ripresa negli anni sessanta, ma per vari motivi tra cui la scarsit\u00e0 di fondi, i lavori inizieranno solo vent'anni dopo e si protrarranno per molto tempo. Sono cominciati nel 1984 con la stazione di Repubblica, contemporaneamente ai lavori per la linea M3 della metropolitana.\nCaratteristiche.\nCostruzione.\nLa maggior parte delle gallerie \u00e8 stata scavata a foro cieco con scudo EPB (Earth Pressure Balanced Shield). La tecnica, molto diffusa in Europa, prevede l'iniezione nel terreno di sostanze che lo rendono liquido, in modo da poter essere asportato facilmente e convogliato tramite dei tubi all'esterno del tunnel. Una seconda sezione dello scudo applica dei sostegni prefabbricati in cemento nei tratti di galleria appena scavati.\nPer la stazione di Porta Venezia si \u00e8 utilizzata la tecnica dell'arco cellulare. Inizialmente \u00e8 stato costruito un arco del diametro di 30 metri spingendo nel terreno dei tubi di cemento. In seguito si \u00e8 potuto scavare la galleria sotto l'arco senza rischi di cedimento e costruire i sostegni laterali. Infine all'interno dello spazio creatosi sono stati realizzati il piano binari e il mezzanino, che rimane sospeso al centro della galleria sostenuto da dei tiranti agganciati al soffitto.\nQuesta tecnica ha permesso di evitare scavi a cielo aperto che avrebbero costretto alla chiusura di corso Buenos Aires (importante via commerciale del capoluogo lombardo) per alcuni anni.\nLe altre stazioni sotterranee sono state costruite a cielo aperto; particolarmente delicata \u00e8 stata quella di Repubblica, che passa a pochi metri dal grattacielo dell'omonima piazza.\nAltri dati.\nLancetti e Porta Vittoria sono stazioni di diramazione impresenziate. Nella tratta centrale invece sono presenti solo fermate (Porta Garibaldi, Repubblica, Porta Venezia, Dateo)."}
{"id": "743229", "revid": "729019", "url": "https://it.wikipedia.org/wiki?curid=743229", "title": "Assedio di Dorostolon", "text": "La battaglia di Dorostolon fu combattuta nel 971 tra l'esercito dell'Impero bizantino e le forze della Rus' di Kiev. A vincere furono i bizantini guidati da Giovanni I Zimisce.\nLa battaglia.\nNel corso della guerra russo-bulgara, Sviatoslav I di Kiev si impossess\u00f2 della parte orientale del Primo Impero bulgaro, stabilendo la sua capitale a Preslav, sul Danubio. Una volta che Giovanni I ebbe usurpato il trono, i bizantini lanciarono la loro controffensiva. Dopo che ebbero sconfitto i russo-bulgari nella battaglia di Arcadiopoli ed ebbero ripreso Pereiaslavets, Sviatoslav fu costretto a fuggire nella fortezza di Dorostolon (Drustur/Dorostorum, oggi Silistra), citt\u00e0 portuale della Bulgaria nord-orientale.\nGiovanni pose l'assedio alla citt\u00e0, che dur\u00f2 65 giorni. Ridotti alla fame, i rus e i bulgari sacrificarono agli d\u00e8i i loro bambini e i polli, gettandoli nel Danubio. Ma la situazione non cambi\u00f2. Incapaci di rompere l'assedio, alla fine si arresero e accettarono la pace imposta da Bisanzio, che prevedeva la rinuncia alle terre bulgare e alla citt\u00e0 di Chersoneso in Crimea. Sviatoslav port\u00f2 le sue truppe nell'isola di Berezan' e i bizantini occuparono Dorostolon."}
{"id": "743237", "revid": "767487", "url": "https://it.wikipedia.org/wiki?curid=743237", "title": "Gemidos de placer", "text": "Gemidos de placer \u00e8 un film del 1982 diretto da Jes\u00fas Franco.\nIl soggetto \u00e8 liberamente tratto dalle opere del Marchese de Sade (in particolare da \"La filosofia nel boudoir\").\nTrama.\nUna villa isolata sulla costa spagnola. Fenul, al bordo di una piscina, suona la chitarra contemplando il cadavere di un uomo nudo che galleggia.\n\"Flashback\". Antonio giunge alla villa con la sua segretaria e amante, Julia, che ha invitato a trascorrere un week-end con lui. Alla villa Julia \u00e8 inizialmente accolta con ostilit\u00e0 da Marta, una giovane asiatica al servizio di Antonio e morbosamente gelosa del suo padrone.\nLo stesso giorno dovr\u00e0 far ritorno alla villa Martine, la moglie di Antonio, reduce da un soggiorno in una clinica psichiatrica. Nel corso di un violento rapporto sessuale, Antonio e Julia decidono che quella sar\u00e0 l'occasione giusta per liberarsi definitivamente di lei.\nMa l'arrivo di Martine si traduce in nuove occasioni erotiche, contemplate da Fenul al suono della sua chitarra. Il piacere sta tuttavia per degenerare in violenza e la prima vittima \u00e8 Marta, uccisa con un lungo rituale dalle altre due donne dopo aver avuto un rapporto con Antonio. Il suo cadavere \u00e8 trascinato via da Fenul.\n\u00c8 scesa la notte. Tra la segretaria e la moglie sembra essersi instaurata una strana complicit\u00e0. Quando le due donne si avvicinano ad Antonio, Julia corre via dicendo di non sentirsi ancora pronta. Solo a questo punto scopriamo che il vero piano di Antonio \u00e8 quello di farsi uccidere per mano delle sue due donne, che a loro volta si erano gi\u00e0 conosciute alla clinica psichiatrica diventando amanti.\nMartine lo consola, rassicurandolo che Julia trover\u00e0 il coraggio. E cos\u00ec accade. Il corpo nudo di Antonio, strangolato con una catena, viene trascinato fino alla piscina da Fenul, canticchiando le note della \"marcia funebre\" di Chopin. In un'altra stanza, Julia e Martine, finalmente libere dalla presenza del maschio, fanno l'amore. Quindi abbandonano la villa mano nella mano, mentre Fenul, rimasto solo con la sua chitarra, contempla il cadavere del suo padrone che galleggia.\nProduzione.\nRegia.\nCos\u00ec Jess Franco ha descritto il film:\nEdizioni DVD.\nIl film \u00e8 stato distribuito in DVD nelle edicole spagnole nel 2005 dalla Video Mercury. L'edizione, non anamorfica ma che rispetta il formato panoramico originale, utilizza un nuovo master ricavato dal negativo originale."}
{"id": "743241", "revid": "767487", "url": "https://it.wikipedia.org/wiki?curid=743241", "title": "Glassjaw", "text": "I Glassjaw sono un gruppo musicale post-hardcore e melodic hardcore punk statunitense nato nel 1993.\nI componenti principali del gruppo sono il frontman Daryl Palumbo (che suona anche negli Head Automatica) e Justin Beck, accompagnati da un numero variabile di altri musicisti. Tra le ispirazioni del gruppo si possono citare Anthrax, Bad Brains, Deftones, Radiohead, Faith No More, Fugazi e Snapcase."}
{"id": "743247", "revid": "125964192", "url": "https://it.wikipedia.org/wiki?curid=743247", "title": "Mark van Bommel", "text": "Dal 2010 al 2012 \u00e8 stato capitano della nazionale olandese, con cui ha partecipato a due campionati del mondo, ottenendo il secondo posto nel 2010, e a un campionato d'Europa. \u00c8 uno dei pochi giocatori che hanno vinto i campionati nazionali di ben quattro paesi diversi (Paesi Bassi, Spagna, Germania e Italia).\nBiografia.\n\u00c8 il genero di Bert van Marwijk, suo allenatore al Fortuna Sittard ed ex commissario tecnico della nazionale olandese, avendone sposato la figlia Andra nel 2001. La coppia ha tre figli: due maschi (Thomas e Ruben) e una femmina (Renee).\nCaratteristiche tecniche.\nGiocatore.\nGiocatore dotato di un fisico possente, tatticamente molto duttile, poteva essere utilizzato come centrocampista difensivo, centrocampista centrale e all'occorrenza anche come centrocampista offensivo. Forte nei contrasti e abile nel recuperare palla, era dotato di buona precisione nei passaggi e nei lanci lunghi per gli attaccanti e possedeva un tiro potente, che gli consentiva di segnare dalla media e lunga distanza e, in particolare ai tempi del , anche su punizione.\nCarriera.\nGiocatore.\nClub.\nEsordi.\nVan Bommel ha iniziato la carriera al RKVV Maasbracht, squadra dilettantistica della sua citt\u00e0 natale, prima di firmare il suo primo contratto professionistico con il Fortuna Sittard nel 1992. Il 15 maggio 1993 ha esordito tra i professionisti contro il Cambuur, subentrando a Rafael Losada al 71' di gioco. Grazie all'esordio avvenuto all'et\u00e0 di 16 anni e 23 giorni, \u00e8 diventato il terzo pi\u00f9 giovane debuttante nella Eredivisie dopo Wim Kras (15 anni e 290 giorni) e Michel Mommertz (16 anni e 9 giorni).\nNella stagione seguente in Eerste Divisie Van Bommel ha trovato pi\u00f9 spazio (13 presenze in campionato) e l'anno successivo \u00e8 diventato titolare della squadra che ha vinto il campionato di seconda divisione olandese conquistando cos\u00ec la promozione in Eredivisie.\nNelle successive 4 stagioni con il Fortuna Sittard ha collezionato oltre 100 presenze in Eredivisie e ha raggiunto la qualificazione alla Coppa Intertoto 1998, dove ha esordito il 18 luglio 1998 contro il Vorskla, e la finale della Coppa d'Olanda 1998-1999, persa contro l'Ajax, che Van Bommel ha dovuto saltare per squalifica. Alla fine della stagione 1998-1999 ha vinto il riconoscimento come \"Talento dell'anno del campionato olandese\".\nPSV.\nNel 1999 \u00e8 stato ingaggiato dal , con cui ha esordito il 14 agosto 1999 conto l'MVV, segnando un gol. Durante la prima stagione a Eindhoven ha debuttato in Champions League il 23 agosto 1999 nel ritorno del terzo turno preliminare contro lo Zimbru Chi\u0219in\u0103u.\nIl 10 maggio 2003 ha realizzato la prima quaterna in carriera nel 7-0 contro l'Excelsior e il 10 agosto dello stesso anno \u00e8 stato autore del gol del 2-1 del PSV contro l'Utrecht (3-1 il risultato finale), che ha determinato la vittoria della Supercoppa d'Olanda 2003.\nNella stagione 2004-2005 con il PSV ha raggiunto la semifinale della Champions League, persa contro il Milan. Quell'annata \u00e8 risultata la migliore dal punto di vista realizzativo per Van Bommel che \u00e8 stato il secondo miglior marcatore stagionale della propria squadra con 19 reti (14 in campionato, 3 in Coppa d'Olanda e 2 in Champions League) dietro a Vennegoor of Hesselink (24).\nNelle 6 stagioni trascorse a Eindhoven ha vinto 4 campionati olandesi, 3 Supercoppe d'Olanda e una KNVB beker. Inoltre nel 2001 e nel 2005 \u00e8 stato anche nominato \"Calciatore olandese dell'anno\".\nBarcellona.\nNel 2005, alla scadenza del contratto con il PSV, \u00e8 stato acquistato a parametro zero dal Barcellona, fresco vincitore del campionato spagnolo; prima di trasferirsi in Spagna ha imparato lo spagnolo in un convento nei pressi di Eindhoven.\nCon Frank Rijkaard alla guida del club catalano, il giocatore ha esordito in maglia blaugrana il 13 agosto 2005 nella gara di andata della Supercoppa di Spagna contro il Betis Siviglia, subentrando a Giuly al 70' di gioco. In totale nella stagione 2005-2006 ha disputato 24 partite nella Liga (di cui 17 da titolare) segnando due gol, 9 in Champions League, 3 in Coppa del Re, segnando in entrambe le manifestazioni una rete, e una in Supercoppa di Spagna. Con la squadra catalana ha vinto il campionato, la Champions League (giocando titolare nella finale del 17 maggio 2006 contro l'Arsenal) e la Supercoppa di Spagna.\nAll'inizio della stagione seguente Van Bommel \u00e8 stato convocato per la partita di ritorno della Supercoppa di Spagna vinta contro l'Espanyol ma non \u00e8 stato schierato in campo e pochi giorni pi\u00f9 tardi \u00e8 stato ceduto ai tedeschi del Bayern Monaco.\nBayern Monaco.\nIl 26 agosto 2006 il direttore generale del Bayern Monaco Uli Hoene\u00df ha annunciato il prossimo trasferimento di Van Bommel alla squadra tedesca, che \u00e8 stato perfezionato due giorni dopo.\nHa esordito con la maglia della squadra bavarese il 9 settembre 2006 nella gara di Coppa di Germania contro il St. Pauli, vinta per 2-1 dopo i tempi supplementari. Il 16 settembre 2006 ha debuttato in Bundesliga in casa dell'Arminia Bielefeld (sconfitta per 2-1), realizzando dopo 6 minuti il primo gol con la maglia del Bayern Monaco.\nIl 21 febbraio 2007 ha segnato la rete del definitivo 3-2 nella gara di andata degli ottavi di finale della Champions League 2006-2007 in casa del Real Madrid, festeggiata con un \"gesto dell'ombrello\" rivolto ai tifosi avversari. Per questo gesto \u00e8 stato inizialmente squalificato per una giornata dalla UEFA e multato di 6.200 euro, oltre a essere stato obbligato a mettersi a disposizione della UEFA stessa per promuovere il \"fair play\" nel corso di una delle competizioni giovanili di quell'anno. Successivamente la giornata di squalifica \u00e8 stata annullata, ma Van Bommel ha comunque saltato la gara di andata di quarti di finale contro il Milan per la squalifica a seguito dell'espulsione per doppia ammonizione subita nella vittoriosa gara di ritorno contro il Real Madrid.\nNell'aprile 2008 Van Bommel si \u00e8 rotto il naso in uno scontro con Mladen Petri\u0107 durante la finale di Coppa di Germania 2007-2008 vinta contro il , ma ha deciso di rimandare l'operazione a fine stagione disputando comunque le successive partite senza una maschera protettiva.\nA partire dalla stagione 2008-2009 \u00e8 diventato il capitano del Bayern Monaco. \u00c8 stato cos\u00ec il primo giocatore non tedesco a essere eletto capitano della squadra bavarese.\nIl 20 febbraio 2010, nella gara esterna contro il Norimberga, ha giocato la 100\u00aa partita personale in Bundesliga. Nella stagione successiva i rapporti fra lui e l'allenatore Louis van Gaal hanno iniziato a deteriorarsi, da quando quest'ultimo ha incominciato a escludere dai titolari il centrocampista olandese per far spazio al giovane Toni Kroos e al neoacquisto Luiz Gustavo, prelevato dall'Hoffenheim nel gennaio 2011: cos\u00ec Van Bommel ha deciso di chiedere la risoluzione del contratto in essere con la societ\u00e0 bavarese, che sarebbe scaduto nel giugno 2011.\nCon il Bayern Monaco ha disputato in totale 187 partite nelle quali ha segnato 16 gol e ha vinto due volte il \"double\" Bundesliga-Coppa di Germania (nelle stagioni 2007-2008 e 2009-2010) e una Coppa di Lega nel 2007. Nella stagione 2009-2010 inoltre ha raggiunto la finale della Champions League, persa contro l'Inter.\nMilan.\nIl 25 gennaio 2011 il Bayern Monaco ha annunciato la cessione a titolo gratuito del calciatore al Milan; a Milano sceglie di indossare la maglia numero 4 in onore dell'ex rossonero Demetrio Albertini, di cui Van Bommel era stato compagno di squadra ai tempi del Barcellona.\nHa disputato la sua prima partita con il Milan il 26 gennaio 2011 nella gara dei quarti di finale di Coppa Italia al Ferraris di Genova contro la Sampdoria (1-2). Tre giorni dopo, il 29 gennaio 2011, ha esordito in Serie A contro il Catania, partita vinta 2-0 dai rossoneri nella quale \u00e8 stato espulso per doppia ammonizione al 54' di gioco. Il 7 maggio 2011 ha vinto lo scudetto con i rossoneri a due giornate dal termine del campionato grazie allo 0-0 contro la Roma.\nIl 6 agosto 2011 ha vinto la Supercoppa italiana con il Milan battendo l'Inter a Pechino per 2-1.\nIl 12 maggio 2012 ha annunciato l'addio al Milan per tornare a giocare in patria al . In totale nell'anno e mezzo in rossonero ha disputato 50 partite senza mai riuscire a segnare.\nRitorno al PSV.\nIl 14 maggio 2012 Van Bommel torna dopo sette anni al PSV. Con la squadra di Eindhoven ha vinto subito la Supercoppa nazionale, ottenuta il 5 agosto seguente grazie alla vittoria per 4-2 contro l'Ajax. Il 23 agosto seguente ha segnato la sua prima rete da quando \u00e8 tornato alla societ\u00e0 olandese, in occasione della partita d'andata dei play-off di Europa League contro i montenegrini dello Zeta Golubovci (5-0). Ha invece realizzato il suo primo gol in campionato il 2 settembre 2012 nel 5-1 contro l'. In stagione, nella quale il PSV \u00e8 arrivato al secondo posto in campionato alle spalle dell'Ajax e ha raggiunto la finale di Coppa d'Olanda, ha totalizzato 35 presenze e segnato 8 gol.\nIl 12 maggio 2013 dopo l'ultima partita di Eredivisie 2012-2013 contro il Twente, nella quale \u00e8 stato espulso per doppia ammonizione, ha annunciato il suo ritiro dal calcio giocato.\nNazionale.\nVan Bommel ha esordito nella nazionale olandese il 7 ottobre 2000 contro Cipro, partita conclusasi 4-0 per gli olandesi nella quale ha sostituito Paul Bosvelt al 76' di gioco.\nNel biennio 2002-2003 ha preso parte alle prime 7 partite delle qualificazioni all'Europeo 2004 ma non ha potuto disputare le seguenti n\u00e9 prendere parte alla fase finale in Portogallo a causa prima di un'operazione per guarire un'ernia inguinale e poi di un infortunio al tendine d'Achille.\nNal 2006 ha partecipato ai Mondiali in Germania, dove \u00e8 sceso in campo in tutti gli incontri della sua squadra tranne nell'ultima giornata della fase a gironi contro l'Argentina, a qualificazione per gli ottavi gi\u00e0 ottenuta.\nDopo alcune esclusioni decise da van Basten dopo il Mondiale, Van Bommel ha annunciato di non voler pi\u00f9 rappresentare il suo paese fino a quando van Basten sarebbe stato il CT della nazionale olandese, rifiutando quindi la convocazione ricevuta per le gare contro Bulgaria e Albania, valide per le qualificazioni agli Europei 2008.\n\u00c8 tornato regolarmente a giocare in nazionale nel 2008, quando van Marwijk ha sostituito van Basten. Nel 2010 ha preso parte ai Mondiali in Sudafrica dove ha giocato tutte e 7 le partite dei Paesi Bassi, compresa la finale persa ai supplementari contro la Spagna.\nNel settembre 2010 \u00e8 diventato il capitano della nazionale olandese a seguito del ritiro dal calcio del precedente capitano, Giovanni van Bronckhorst.\nDopo aver preso parte alle qualificazioni all'Europeo 2012, disputando 8 delle 10 partite degli \"Oranje\", \u00e8 stato convocato da van Marwijk per la fase finale in Polonia e Ucraina, dove Van Bommel ha giocato le prime due gare dei Paesi Bassi contro Danimarca (0-1) e Germania (1-2) mentre \u00e8 stato escluso nella terza e ultima contro il Portogallo, che \u00e8 stata persa per 2-1 decretando cos\u00ec l'eliminazione degli olandesi.\nIl 20 giugno 2012, pochi giorni dopo l'eliminazione dall'Europeo 2012, Van Bommel ha ufficializzato il suo addio alla nazionale olandese per \"lasciare spazio ai giovani di talento per risollevare la squadra in vista dei mondiali del 2014\". In totale con la maglia \"oranje\" ha disputato 79 partite, di cui le ultime 16 come capitano, e ha segnato 10 gol.\nAllenatore.\nGli inizi.\nIl 7 gennaio 2014 entra nello staff dell\u2019Olanda Under-17 nel ruolo di assistente del tecnico Maarten Stekelenburg.\nIl 25 agosto 2015 viene chiamato da Bert van Marwijk come vice per la guida dell'Arabia Saudita. Il 24 aprile 2017 viene nominato, a partire dal successivo 1\u00ba luglio, allenatore della formazione Under-19 del . Il 15 settembre non viene rinnovato il contratto di Bert van Marwijk e di tutto il suo staff, visto la richiesta della federazione Saudita che il CT risieda in Arabia Saudita; una richiesta che van Marwijk e il suo staff non accetta.\nIl 24 gennaio 2018 viene chiamato da Bert van Marwijk come suo vice per la guida dell'Australia in vista del campionato del mondo del 2018.\nPSV.\nIl 22 giugno seguente viene annunciato come nuovo allenatore del in sostituzione di Philip Cocu. Al debutto, il 4 agosto, perde la Supercoppa dei Paesi Bassi ai tiri di rigore contro il . Proprio la squadra di Rotterdam, il 2 dicembre, fermer\u00e0 la corsa del PSV battendolo per 2-1, dopo un inizio di 14 vittorie consecutive in campionato per la squadra di Eindhoven. Alla fine Van Bommel condurr\u00e0 i suoi al secondo posto dietro l'Ajax con 83 punti, record per una seconda classificata nel campionato olandese di massima serie. Nella stessa stagione il PSV si piazza ultimo nel girone di Champions League ed esce al secondo turno di Coppa dei Paesi Bassi per mano dell'.\nLa stagione successiva inizia con una sconfitta per 2-0 contro Ajax nella Supercoppa olandese. Tre giorni dopo, pur avendo vinto la gara d'andata, esce al secondo turno preliminare di Champions contro il Basilea. Con la sconfitta per 4-0 subita contro lo Sporting Lisbona il 28 novembre, il PSV \u00e8 aritmeticamente terzo nel girone di Europa League dietro al LASK, mancando dunque, a un turno dalla fine, la qualificazione ai sedicesimi di finale. Il 15 dicembre \u00e8 sconfitto per 3-1 dal Feyenoord e perde anche il terzo posto in classifica, venendo scavalcato dal . Il giorno seguente Van Bommel viene esonerato con la squadra al quarto posto, a 10 punti dalla vetta e con solo 2 partite vinte delle ultime 12 in tutte le competizioni.\nIn seguito diventa opinionista per la Champions su Sky Deutschland.\nWolfsburg.\nIl 2 giugno 2021 firma per il . Dopo l'eliminazione a tavolino in Coppa di Germania per i sei cambi contro il Preu\u00dfen M\u00fcnster, squadra di Regionalliga West, \"i Lupi\" raccolgono quattro vittorie consecutive in campionato, seguite poi da una serie di otto partite senza successi (tre pareggi e cinque sconfitte). Di conseguenza il 24 ottobre, a seguito di quattro sconfitte consecutive subite in campionato e con la squadra al nono posto in classifica e ultima nel girone di Champions, viene sollevato dall'incarico.\nStatistiche.\nStatistiche da allenatore.\n\"Statistiche aggiornate al 24 ottobre 2021.\""}
{"id": "743250", "revid": "198277", "url": "https://it.wikipedia.org/wiki?curid=743250", "title": "Sergio Porrini", "text": "Caratteristiche tecniche.\nGiocatore.\nHa ricoperto prettamente il ruolo di terzino destro e, pi\u00f9 raramente, quello di difensore centrale.\nCarriera.\nGiocatore.\nClub.\nCresce nel vivaio del , dove compie la trafila delle formazioni giovanili senza tuttavia arrivare a esordire in prima squadra. Nel 1989 la societ\u00e0 rossonera lo cede infatti all', dove milita per le successive quattro stagioni, e con cui nel 1993 fa il suo debutto in nazionale. Considerato in questa fase tra i pi\u00f9 promettenti elementi italiani, nell'estate dello stesso anno passa alla che, per assicurarselo, sborsa 11 miliardi di lire: una cifra considerevole per l'epoca, se rapportata al ruolo, e che per il difensore finir\u00e0 per essere, \"a posteriori\", \u00abzavorra e macigno\u00bb nel prosieguo di carriera.\nA Torino colleziona infatti 87 presenze e 3 gol in quattro anni, senza tuttavia riuscire ad affermarsi stabilmente nell\"undici\" base \u2014 \u00abha giocato molto ma senza partire mai titolare, senza la sicurezza di chi ce l'ha fatta\u00bb \u2014, anche per la concorrenza di pi\u00f9 quotati elementi; in maglia bianconera contribuisce comunque alle vittorie di due scudetti nelle stagioni 1994-1995 e 1996-1997, della Coppa Italia 1994-1995 \u2014 dov'\u00e8 protagonista nella doppia finale contro il , segnando ai ducali sia nell'andata al Delle Alpi sia nel ritorno al Tardini \u2014, di due Supercoppe di Lega e, in ambito internazionale, ai trionfi del 1996 in Champions League, Coppa Intercontinentale e Supercoppa UEFA \u2014 in quest'ultimo caso, aprendo le marcature nella sfida di andata vinta in goleada 6-1 sul al Parco dei Principi.\nDesideroso di un'esperienza all'estero, nel 1997 lascia l'Italia per la Scozia, accasandosi ai che lo acquistano per 8 miliardi di lire. Rimane a Glasgow per quattro stagioni, vincendo tutte le competizioni nazionali, per poi tornare nei campionati italiani nel 2001.\nGioca quindi un anno nell' e due nel , prima di approdare nel 2004 al , dove nel giugno 2009 conclude la propria carriera da calciatore.\nNazionale.\nDurante la sua militanza nell'Atalanta \u00e8 stato convocato in nazionale dal commissario tecnico Arrigo Sacchi per tre partite di qualificazione al Mondiale 1994, scendendo in campo in due occasioni: dopo aver esordito il 24 marzo 1993 nel 6-1 contro , nel mese successivo ha ottenuto la seconda e ultima presenza nel 2-0 sull'.\nAllenatore.\nDall'estate del 2009 ha iniziato la carriera di allenatore. Nella stagione 2009-2010 ha guidato la formazione Juniores Nazionali del . Nell'agosto 2010 diventa il tecnico della formazione Berretti del , iscritta al campionato Berretti.\nA fine stagione, segue il corso indetto dal settore tecnico della FIGC conseguendo la qualifica di Allenatore Professionista di Seconda Categoria-UEFA A. Il 2 agosto 2011 ottiene la sua prima panchina in una prima squadra venendo nominato tecnico della Colognese, formazione militante in Serie D. Il 27 novembre dello stesso anno si dimette dalla carica, anche a seguito delle controverse vicende societarie che coinvolgono il club bergamasco; richiamato dalla vecchia propriet\u00e0, torna in panchina a partire dal gennaio del 2012, per cercare di raggiungere la salvezza: la squadra risale dall'ultimo posto, ma non riesce a evitare i play-out poi persi contro il .\nIl successivo 12 giugno viene ufficializzato il suo ingaggio come allenatore del , ancora nella massima categoria dilettantistica. Il 10 dicembre 2012, intanto, inizia a frequentare a Coverciano il corso di abilitazione per il master di allenatori professionisti Prima Categoria-UEFA Pro. Il 7 giugno 2013 prende la guida la formazione Allievi dell'. Il 4 marzo 2015 viene nominato vice di Edoardo Reja nella prima squadra orobica; nella stagione 2015-2016 rimane nello staff di Reja come collaboratore tecnico.\nIl 7 ottobre 2016 viene ingaggiato dal come allenatore della prima squadra. A fine stagione, grazie alla vittoria del campionato lombardo di Eccellenza conquista la promozione in Serie D, categoria da cui i nerobianchi mancavano da 22 anni. Il 12 dicembre 2017 rassegna le dimissioni per motivi personali. L'8 dicembre 2018 torna su una panchina di Serie D, subentrando a stagione in corso alla guida del Ciserano; la sua permanenza nel club bergamasco dura tuttavia solo pochi mesi, dimettendosi il 17 marzo 2019.\nPochi mesi dopo torna a lavorare con Reja, il quale lo chiama nel ruolo di suo vice sulla panchina della nazionale albanese."}
{"id": "743251", "revid": "174925", "url": "https://it.wikipedia.org/wiki?curid=743251", "title": "Zen", "text": ""}
{"id": "743258", "revid": "33689", "url": "https://it.wikipedia.org/wiki?curid=743258", "title": "Managerialismo", "text": "Il managerialismo o dirigenzialismo emerge dagli studi di Berle &amp; Means e Coase su come la diffusione della propriet\u00e0 nelle grandi corporazioni statunitensi, realizzata attraverso l'azionariato diffuso, avesse condotto alla separazione fra propriet\u00e0 e controllo. Tale scuola di pensiero modella gli effetti sugli obiettivi dell'impresa della separazione della propriet\u00e0 dal controllo manageriale. \nAltra caratteristica del dirigenzialismo \u00e8 la personificazione dell'organizzazione: l'impresa \u00e8 vista cio\u00e8 come un soggetto capace di prendere decisioni, al quale sono ascrivibili degli obiettivi.\nL'impresa \u00e8 ancora vista come un'entit\u00e0 che persegue un obiettivo e che punta alla massimizzazione dell'esito, ma, secondo il managerialismo, l'obiettivo \u201cprofitto\u201d viene sostituito con altri, al fine di rendere la teoria maggiormente capace di modellare il comportamento \u201cdiscrezionale\u201d dei manager, ovvero in grado di rappresentare con maggior realismo la spinta motivazionale dei dirigenti d'impresa.\nAl managerialismo dobbiamo la visione dell'impresa come \u201csoggetto legale\u201d e il concetto di informazioni asimmetriche nei processi di assunzione dei rischi e nei problemi di scelta fra diverse alternative."}
{"id": "743260", "revid": "287204", "url": "https://it.wikipedia.org/wiki?curid=743260", "title": "San Cristobal de las Casas", "text": ""}
{"id": "743262", "revid": "72396", "url": "https://it.wikipedia.org/wiki?curid=743262", "title": "IRO", "text": ""}
{"id": "743264", "revid": "834", "url": "https://it.wikipedia.org/wiki?curid=743264", "title": "Iro", "text": ""}
{"id": "743267", "revid": "124216884", "url": "https://it.wikipedia.org/wiki?curid=743267", "title": "Trattato di fusione", "text": "Il Trattato di fusione, noto anche come Trattato di Bruxelles e ufficialmente Trattato che istituisce un consiglio unico ed una commissione unica delle Comunit\u00e0 europee, \u00e8 il trattato europeo che ha compattato la struttura organizzativa delle tre comunit\u00e0 europee esistenti all'epoca - Comunit\u00e0 europea (CEE), Comunit\u00e0 europea del carbone e dell'acciaio (CECA), Comunit\u00e0 europea dell'energia atomica (CEEA) - istituendo una commissione e un consiglio delle comunit\u00e0 europee unici. Le tre comunit\u00e0 da questo momento condividono lo stesso bilancio.\nIl termine \"comunit\u00e0 europee\" entr\u00f2 nell'uso proprio a partire dalla stipula di tale trattato. \u00c8 stato abrogato dal trattato di Amsterdam del 1997 che ne comprende le disposizioni."}
{"id": "743273", "revid": "1305772", "url": "https://it.wikipedia.org/wiki?curid=743273", "title": "INE", "text": ""}
{"id": "743275", "revid": "92723", "url": "https://it.wikipedia.org/wiki?curid=743275", "title": "Pi-Ramses", "text": "Pi-Ramses o Pi-Ramesse o Per-Rameses \u00e8 un'antica citt\u00e0 perduta dell'Egitto, capitale dell'antico Egitto sotto tutti i sovrani Ramessidi. Il suo nome significa letteralmente \"Casa di Ramses\", e viene citato nella Bibbia come le \"citt\u00e0 deposito di Pitom e Ramses\", il luogo di nascita di Mos\u00e8 e il punto di partenza dell'esodo del popolo ebraico dall'Egitto.\nRecenti rilevamenti archeologici hanno permesso di scoprire il sito di questa antica citt\u00e0 su un antico ramo scomparso del Nilo nel suo delta. \u00c8 stata localizzata presso il villaggio di \"Kathana-Qantir\" a 100\u00a0km a nord-est del Cairo. Di essa \u00e8 stata trovata una scuderia grande 2 ettari capace di ospitare 500 cavalli, e inoltre i piedi di una grande statua di Ramses II.\nPi-Ramses si estendeva su un vasto territorio di 30\u00a0km quadrati. Si trovava alcuni km a nord del sito di Avaris, verso cui forse arrivava ad estendersi includendolo, essendo Avaris divenuta nel Nuovo Regno dell'Egitto una zona franca dove si stabilivano gli habiru provenienti dalla terra di Canaan.\nStoria.\nLa citt\u00e0 fu edificata dopo il 1300 a.C., nel territorio sotto il controllo di \"Paramses\", visir del faraone Haremhab, che poi diverr\u00e0 faraone col nome di Ramses I. Il faraone Seti I espander\u00e0 il primo nucleo della citt\u00e0 includendovi il tempio del dio Seth sito nelle rovine dell'antica citt\u00e0 di Avaris occupata da popolazioni di habiru impiegati come operai edili (in questo periodo si pu\u00f2 far risalire la nascita di Mos\u00e8 ). Sotto il successivo faraone Ramses II si avr\u00e0 la grande espansione della citt\u00e0 alle sue massime dimensioni.\nPi-Ramses fu quindi la capitale dell'antico Egitto sotto tutti i sovrani Ramessidi: da Ramses I a Ramses III. Essa fu abbandonata all'inizio della XX dinastia egizia, quando il ramo del Nilo si prosciug\u00f2, e tutte le pietre e le statue delle divinit\u00e0 furono spostate nella nuova capitale Tanis sita pi\u00f9 a nord."}
{"id": "743277", "revid": "767487", "url": "https://it.wikipedia.org/wiki?curid=743277", "title": "Vampirella (film)", "text": "Vampirella \u00e8 un film del 1996, diretto da Jim Wynorski, tratto dal fumetto omonimo \"Vampirella\" di Forrest J. Ackerman.\nTrama.\nVampirella, originaria del pianeta Drakulon, si trova sulla Terra per cercare i vampiri che trenta secoli fa uccisero suo padre. Nella sua missione lo aiuter\u00e0 Adam, capo di un'operazione paramilitare per l'annientamento dei vampiri."}
{"id": "743278", "revid": "124300432", "url": "https://it.wikipedia.org/wiki?curid=743278", "title": "Tatzelwurm", "text": "Il Tatzelwurm o Tatzlwurm, che in lingua tedesca significa \u00abverme con le zampe\u00bb, \u00e8 una creatura leggendaria dell'arco alpino, descritta come un lucertolone con quattro o due sole zampe corte e la coda tozza. Nell'area di lingua tedesca animali descritti in questo modo sono conosciuti anche con altri nomi, come \"Dazzelwurm\", \"Praatzelwurm\", \"Bergstutz\", \"Stollwurm\" (o \"Stollenwurm\", ossia \u00abverme dei cunicoli\u00bb), \"Springwurm\" (\u00abverme saltante\u00bb) o \"Bei\u00dfwurm\", mentre nella zona delle Alpi francesi \u00e8 noto come arassas. \u00c8 considerato l'equivalente del drago e del Lindworm nelle Alpi e nelle Prealpi. In Italia, vi sono stati in passato presunti avvistamenti nella Val d'Ossola di un lungo serpente con la testa di gatto, noto tra la popolazione locale come Serpentegatto (\"Serpentgatt\" in dialetto ossolano); in Sardegna una descrizione simile fu raccolta dal naturalista Francesco Cetti per un essere chiamato Scultone.\nNomenclatura.\nIl nome \u00abTatzelwurm\u00bb \u00e8 costituito da \"Tatze\", che significa \u00abzampa\u00bb o \u00abartiglio\u00bb a seconda del contesto, e \"Wurm\", \u00abverme\u00bb, suggerendo che il Tatzelwurm \u00e8 un \"mezzo drago\" con un addome a forma di serpente con quattro zampe corte o due zampe anteriori.\nIl termine \"Tatzelwurm\" non \u00e8 usato tradizionalmente in Svizzera, dove la misteriosa creatura \u00e8 invece nota come \"Stollenwurm\" o \"Stollwurm\" (\"verme dei tunnel\" o \"drago dei tunnel minerari\" nelle Alpi bernesi e nel massiccio del Giura; \"Stollenwurm\" pu\u00f2 anche essere tradotto come \"serpente con piedi corti e massicci\"). \"Bei\u00dfwurm\" significa invece \"drago che morde\", mentre \"Springwurm\" vuol dire \"verme saltante\".\nDescrizione.\nNel corso del tempo, il \"Tatzelwurm\" o \"Stollenwurm\" \u00e8 stato descritto generalmente come una lucertola o una salamandra tozza con 2 fino a 6 piedi, di grandi dimensioni, lunga da 1 a 7 piedi (da poco pi\u00f9 di 30\u00a0cm a oltre 2,1 m). La creatura viene solitamente descritta con una faccia simile ad un gatto, specialmente in Svizzera. L'animale avrebbe una grande bocca con denti appuntiti, gli occhi sarebbero ben visibili, il collo corto e appena abbozzato. Le descrizioni della pelle varia molto: secondo alcuni testimoni \u00e8 nuda, secondo altri \u00e8 squamosa mentre altri ancora segnalano un corto pelame.\nAl tatzelwurm \u00e8 talora attribuita la capacit\u00e0 di recare danni e persino di uccidere con lo sguardo, il fiato e l'odore.\nIl \"Tatzelwurm\" dell'Austria e della Bavaria viene descritto come avente un respiro velenoso, in alcuni casi persino letale. Anche lo \"Stollenwurm\" \u00e8 considerato un animale velenoso nella tradizione svizzera.\nInoltre Tatzelwurm emetterebbe un verso stridulo, fischia o sibila.\nStoria.\nDa sempre, le montagne, e in particolare le montagne europee per eccellenza, le Alpi, sono nell'immaginario popolare la residenza o il rifugio di specie animali strane e bizzarre, a volte decisamente mostruose. Il grifone, ad esempio, il mitico animale dal corpo di grande uccello ma dalla coda di rettile (o di drago), era cos\u00ec noto nel Medioevo,fra le genti alpine da divenire lo stemma della citt\u00e0 di Belluno. Lo stemma e simbolo del capoluogo della Carinzia, Klagenfurt, \u00e8, fin dal 1200, un drago; nel 1590 lo scultore Ulrich Vogelsang ricav\u00f2 da un unico, enorme blocco di pietra, un immenso drago, per la fontana che i cittadini avevano deciso di erigere al centro della piazza principale e che \u00e8 diventato il simbolo della bella cittadina.\nIl medico e naturalista bolognese Ulisse Aldrovandi, riferisce nel suo \"Serpentum et Draconum historiae\" che in Svizzera, nel 1499, fu catturato un lunghissimo drago munito di orecchie. Il particolare delle orecchie \u00e8 discutibile se si fosse trattato di un rettile o di un verme, poich\u00e9 questi non hanno padiglioni auricolari esterni adeguatamente sviluppati, ma solo fessure ai lati del capo.\nJohann Jakob Scheuchzer, zoologo svizzero, nel 1723 compil\u00f2 la \"Itinera per Helvetiae\", un manuale di fauna alpina, includente anche i draghi alpini. Scheuchzer racconta che un certo Andreas Roduner di Altsax, in Svizzera, mentre si trovava insieme ai suoi compagni sul monte Wangserberger, osserv\u00f2 un drago. Quando il mostro li vide si alz\u00f2 sulle zampe posteriori, raggiungendo l'altezza di un uomo. Il corpo era ricoperto di scaglie, aveva quattro zampe ed una lunga coda, il corpo sembrava segmentato e la testa era piccola come quella di un gatto, infine una folta criniera gli scendeva lungo il dorso.\nNel 1779 un certo Hans Fuchs mor\u00ec per un attacco cardiaco dopo essersi trovato faccia a faccia con un \"tatzelwurm\" in localit\u00e0 Unken, nei dintorni di Salisburgo.\nAgli inizi del XIX secolo, Carlo Amoretti scrisse della \"serpentana\", presentata come un grosso lucertolone con due o quattro zampe che avrebbe avuto l'abitudine di succhiare il latte alle mucche. Amoretti offr\u00ec anche un premio in denaro a chi gliene avesse portato un esemplare.\nNel 1924, uno scheletro del misterioso tatzelwurm sarebbe stato trovato nei pressi di Murtal, in Stiria.\nNel 1929 un maestro austriaco stava esplorando una grotta nei pressi di Landsberg quando scorse un animale serpentiforme che, allungato su un mucchio di humus in putrefazione, lo fissava coi suoi grandi occhi. Egli tent\u00f2 di afferrarlo, ma invano: la creatura , avvertendo il pericolo, si ecliss\u00f2 in una cavit\u00e0.\nNel 1934 un tale Balkin present\u00f2 la foto di un tatzelwurm, ma l'immagine appare un falso piuttosto grossolano. Alcuni resti di presunti tatzelwurm si rivelarono appartenenti ad animali diversi e conosciuti.\nUna delle ultime osservazioni risale all'estate del 1963 nei pressi di Sacile, allora in provincia di Udine (ora in quella di Pordenone): parecchi testimoni affermano di aver visto una specie di gigantesco serpente che era solito stare vicino a una cavit\u00e0 e che si faceva precedere da un \u00abserpente-pilota\u00bb di dimensioni normali; il rettile era grosso come un palo telegrafico e aveva una \"testa grossa come quella d'un bambino\"; gli fu attribuita una lunghezza (probabilmente esagerata) di quattro metri; mandava una specie di sibilo. Uno dei testimoni, Antonio Toffali, gestore d'un bar di Sarone (frazione di Sacile), si mun\u00ec di un grosso randello e, recatosi nella zona desolata dove si diceva che il serpente era solito comparire, si \u00e8 appostato vicino alla tana del rettile ed ha atteso fino a quando, dopo circa due ore, ha udito un acutissimo fischio ed ha visto uscire il 'serpente pilota', seguito dal bestione; il signor Toffali avrebbe vibrato contro il grosso rettile una randellata, andata a vuoto, per poi darsi alla fuga spaventato.\nNel luglio 1974 Jean Claude Augustine e sua moglie osservarono nella regione del Queyras, nelle Alpi francesi, una specie di salamandra gigante lunga tra i 60 e i 70 centimetri, nera a macchie gialle, che si muoveva in un torrente.\nIpotesi.\nIl maestro di scuola austriaco Jakob Nicolussi sugger\u00ec che il tatzelwurm potesse essere un animale reale, imparentato con gli elodermi americani e propose il nome di \"Heloderma europaeus\". Anton Koegel pens\u00f2 invece ad un anfibio. Secondo Bernard Heuvelmans poteva trattarsi di un sauro con zampe corte o assenti come lo scinco o l'orbettino.\nIl giornalista, linguista e criptozoologo tedesco Ulrich Magin (Ludwigshafen am Rhein, 1962), che nel corso dei suoi studi ha raccolto circa 40 avvistamenti dal '700 ai primi anni 2000, ritenne che questo essere possa essere una sorta di anfibio simile alla salamandra gigante della Cina (\"Megalobatrachus davidianus\") o del Giappone (\"Megalobatrachus Japonicus\").\nGli scettici fanno per\u00f2 notare la mancanza di prove materiali per suffragare l'esistenza reale della bestia. Un'ipotesi per spiegare gli avvistamenti del tatzelwurm, quando non siano semplicemente invenzioni, \u00e8 che siano da attribuirsi a serpenti o mustelidi non riconosciuti dall'osservatore."}
{"id": "743281", "revid": "933835", "url": "https://it.wikipedia.org/wiki?curid=743281", "title": "Unione Repubblicana (Spagna 1934)", "text": "La Unione Repubblicana (UR, \"Uni\u00f3n Republicana\") fu un partito politico spagnolo di centro nato nel 1934 dalla fusione di tre distinte formazioni politiche:\nNel 1935, entr\u00f2 a far parte del Fronte Popolare insieme con il PSOE, con i comunisti del PCE, con la Sinistra Repubblicana ed altri gruppi di sinistra (tra cui il POUM).\nDopo la guerra, la UR, come le altre forze politiche del fronte popolare, continu\u00f2 l'attivit\u00e0 politica in esilio."}
{"id": "743286", "revid": "1529788", "url": "https://it.wikipedia.org/wiki?curid=743286", "title": "Pedagogista clinico", "text": ""}
{"id": "743287", "revid": "21079", "url": "https://it.wikipedia.org/wiki?curid=743287", "title": "Prodotto scalare non degenere", "text": ""}
{"id": "743288", "revid": "77358", "url": "https://it.wikipedia.org/wiki?curid=743288", "title": "Forma hermitiana definita positiva", "text": ""}
{"id": "743294", "revid": "729019", "url": "https://it.wikipedia.org/wiki?curid=743294", "title": "Marken", "text": "Marken (; dialetto di Marken: \"Mereke\") \u00e8 un villaggio di 1.810 abitanti nella municipalit\u00e0 di Waterland nei Paesi Bassi. Marken forma una penisola nel Markermeer e precedentemente un'isola nello Zuidersee.\nIl prosciugamento dei polder circostanti ha cambiato la morfologia del territorio rendendolo una penisola questo antico villaggio di pescatori. Presenta case di legno conservate perfettamente.\nGeografia fisica.\nTerritorio.\nMarken \u00e8 situata a nel comune di Waterland nella parte orientale della provincia dell'Olanda Settentrionale nell'ovest dei Paesi Bassi. Marken \u00e8 una penisola del Markermeer, cui da il nome, ed \u00e8 connessa al resto della provincia da una strada rialzata.\nStoria.\nMarken era un'isola nello Zuiderzee.\nPer un certo periodo di tempo tra la fine del XIX secolo e l'inizio del XX, Marken e i suoi abitanti furono oggetto di studi da parte di folkloristi, etnografi e fisici antropologi, che guardarono qui in cerca delle antiche tradizioni olandesi destinate ormai a scomparire con l'avvento della modernizzazione del paese. Tra di essi c'era Johann Friedrich Blumenbach che esamino il teschio umano di ci\u00f2 che denomin\u00f2 essere il Batavus genuinus; e che fu dipinto dal pittore belga Xavier Mellery che stette a Marken su richiesta di Charles De Coster.\nI progetti di Cornelis Lely furono quelli di incorporare l'isola nel Markerwaard. La diga, fu costruita nel 1941 nel nord, la cui prima fase di realizzazione fu interrotta dall'invasione tedesca nel corso della seconda guerra mondiale.\nNel 1983, il Marker Museum sulla storia dell'isola fu aperto.\nMarken fu un comune fino al 1991, quando venne accorpato a Waterland.\nSociet\u00e0.\nEvoluzione demografica.\nNel 2012, Marken aveva una popolazione di 1.810 abitanti e una densit\u00e0 abitativa di ."}
{"id": "743296", "revid": "438678", "url": "https://it.wikipedia.org/wiki?curid=743296", "title": "Oliver!", "text": "Oliver! \u00e8 un film del 1968 diretto da Carol Reed, tratto dall'omonimo musical del 1960 e basato sul romanzo \"Oliver Twist\" di Dickens.\nTrama.\nOliver Twist \u00e8 cacciato dal collegio di miserabili dove vive e si reca a Londra. Qui cade preda di una banda di ragazzi violenti che lo iniziano al furto. Un gentiluomo lo prende per\u00f2 sotto la sua protezione e malgrado Oliver venga perseguitato dai suoi antichi compagni, il suo benefattore riesce a tenerlo sempre con s\u00e9."}
{"id": "743298", "revid": "1718925", "url": "https://it.wikipedia.org/wiki?curid=743298", "title": "Dialetti dell'area appenninica lucana", "text": "I dialetti dell'area appenninica lucana sono parlati nella zona centrale e occidentale della provincia di Potenza e in alcuni comuni dell'entroterra della provincia di Matera. Presentano una pronuncia di vocali generalmente chiuse anche se l'area in questione presenta aspetti molto differenti e variegati.\nDialetto potentino.\nIl dialetto della citt\u00e0 di Potenza (\"u putenzese\"), sebbene abbia antiche origini gallo-italiche, con il passare del tempo \u00e8 stato fortemente influenzato dalle aree circostanti, anche a causa della forte immigrazione avvenuta in citt\u00e0 dai comuni contigui. I tratti \"settentrionali\" sono infatti stemperati in una significativa componente meridionale che \u00e8 la conseguenza di un processo secolare di convergenza.\nCaratteristiche.\nAlcune parole non hanno il plurale, e quindi il numero viene determinato dall'articolo posto davanti al nome, che diventa \u00abd\u00bb seguita da apostrofo. Nell'infinito dei verbi il gruppo \u00abare\u00bb a volte si trasforma in \u00abere\u00bb e spesso l'infinito viene a coincidere con il participio passato, a causa della variazione della \u00abt\u00bb del participio in \u00abr\u00bb. Nella maggior parte delle coniugazioni la consonante centrale viene raddoppiata e al passato remoto la terza persona viene trasformata in \u00abaze\u00bb, con la \u00abz\u00bb che ha il suono della \u00abs\u00bb.\nDialetti della Basilicata centrale.\nL'area appenninica comprende anche la parte centrale della regione, cio\u00e8 i comuni dell'alta e media Val d'Agri, del Cavone e del Basento, interessando sia comuni della provincia di Potenza che i comuni montani della provincia di Matera, tra cui Aliano, Craco, Ferrandina, Salandra, Accettura, San Mauro Forte.\nAl suo interno si estende anche un'area detta \"Vorposten\" la quale presenta un vocalismo equivalente a quello rumeno, che \u00e8 un compromesso fra il sistema di tipo sardo dell'area Lausberg in Basilicata meridionale e il sistema romanzo comune delle parlate della lingua napoletana, cio\u00e8 gli altri dialetti italiani meridionali di cui fanno parte per esempio Matera e, a parte gli elementi gallo-italici, anche la stessa Potenza.\nTale sistema vocalico \u00e8 ancora riscontrabile in un territorio, chiamato Vorposten perch\u00e9 rappresenta un avamposto, il cui nucleo principale \u00e8 Castelmezzano, ma comprende anche Castronuovo di Sant'Andrea, Sant'Arcangelo, Roccanova, San Martino d'Agri, Aliano e Alianello, Gallicchio, Missanello, Armento, Pietrapertosa, Anzi, Campomaggiore, Albano di Lucania, Trivigno, Brindisi di Montagna, Corleto Perticara e Guardia Perticara.\nQuesta vasta zona di un tempo rappresenta la proiezione transadriatica di questa fase della lingua latina documentata nei dialetti lucani, e interessa un territorio molto ristretto intorno a Castelmezzano.\nIn questa zona si distingue tra /\u012d/ breve ed /\u012b/ lunga latine, con esiti differenziati (p\u00e9p\u00eb, latino p\u012dper e fil\u00eb, latino f\u012blat), ma non tra /\u014f/ breve e /\u014d/ lunga (c\u00f3r\u00eb, latino c\u014fr, e s\u00f3l\u00eb, latino s\u014dl), mentre /u/ latina, sia breve che lunga, d\u00e0 luogo a un unico esito /u/ (f\u00f9rch\u00eb, latino f\u016drca, e l\u00f9n\u00eb, latino l\u016bna). \u00c8 stato rilevato che queste condizioni nel loro insieme trovano riscontro nel vocalismo del romeno, la lingua dell'antica Dacia, conquistata dall'Impero nel II secolo.\nDialetti gallo-italici.\nNel gruppo dei dialetti appenninici lucani fanno eccezione sei comuni tra cui lo stesso capoluogo di regione (oltre a Potenza, Pignola, Tito, Picerno, Trecchina, Vaglio Basilicata) in cui vi \u00e8 un dialetto di derivazione gallo-italica, dovuto a una probabile immigrazione avvenuta in epoca medioevale di popolazioni provenienti dal Piemonte, e in particolare dal Monferrato; conseguentemente a ci\u00f2 la fonetica \u00e8 molto differente dal resto dell'isola linguistica, anche se come detto, con il passare dei secoli si \u00e8 verificato un processo di convergenza con i dialetti lucani circostanti."}
{"id": "743299", "revid": "31886", "url": "https://it.wikipedia.org/wiki?curid=743299", "title": "Ureterolitotrissia", "text": "L'ureterolitotrissia \u00e8 una metodica di chirurgia endoscopica mediante la quale avviene la frantumazione di calcoli delle vie urinarie. Diverse fonti di energia possono essere utilizzate per ottenere frammenti di calcoli eliminabili o rimovibili mediante apposite pinze o cestelli. Gli ultrasuoni e l'holmium YAG laser sono quelle pi\u00f9 utilizzabili ed efficaci.\nLa metodica eseguita in anestesia generale prevede l'inserimento di uno strumento rigido o flessibile (l'ureteroscopio) attraverso l'uretra, la vescica e quindi l'uretere."}
{"id": "743301", "revid": "78273", "url": "https://it.wikipedia.org/wiki?curid=743301", "title": "Idrogenione", "text": ""}
{"id": "743306", "revid": "767487", "url": "https://it.wikipedia.org/wiki?curid=743306", "title": "Emilio Zola (film)", "text": "Emilio Zola (\"The Life of Emile Zola\") \u00e8 un film del 1937 diretto da William Dieterle. \u00c8 il racconto della vita dello scrittore, polemista e giornalista francese, rielaborata con una considerevole dose di libert\u00e0 rispetto al dato storico.\nTrama.\n\u00c9mile Zola \u00e8 uno scrittore spiantato e bohemien, che vive in un sottotetto con l'amico pittore Paul Cezanne. Vorrebbe sposarsi con Alexandrine, ma non ha un soldo. Fatica a trovare un impiego stabile per via del contenuto dei suoi scritti (articoli, racconti, corrispondenze), giudicati pericolosi e sovversivi dalle pubbliche autorit\u00e0.\nUn giorno, assieme all'amico Cezanne, salva una giovane prostituta da una retata: udita la sua storia commovente, ne trae ispirazione per il primo romanzo, Nana, che in ragione del contenuto un po' scabroso per l'epoca riscuote un immediato quanto inatteso successo.\nDi l\u00ec in poi, la vita di Emile cambia. Diventa uno scrittore affermato e prolifico, per quanto non sempre ben visto dalle autorit\u00e0 che non sopportano l'acuto senso di critica sociale, unito al forte e documentato realismo, dei suoi libri. Diventa anche ricco e ben inserito in societ\u00e0, cosa che il vecchio amico Cezanne gli rimprovera, convinto che con la pancia piena e lontano dalla realt\u00e0 della strada un artista perda gran parte della sensibilit\u00e0 umana ed estetica. Il culmine dell'ascesa arriva con la proposta di cooptazione all'Acad\u00e9mie de France.\nProprio in questo frangente, la vita di Emile \u00e8 sconvolta dall'irruzione della moglie di Dreyfus che si rivolge a lui per salvare il marito.\nAlfred Dreyfus era un ufficiale dell'esercito francese, accusato qualche anno prima di tradimento e spionaggio, a vantaggio dei tedeschi, e dopo un sommario processo condannato all'esilio (tra gli elementi che pesarono a suo carico c'era anche il fatto che fosse ebreo, ma il film dedica solo un fugace passaggio a questo elemento). La sua innocenza era stata successivamente documentata, ma lo Stato maggiore aveva insabbiato la cosa per non provocare uno scandalo. Il vero colpevole, il colonnello Esterhazy, era stato assolto; e Dreyfus era rimasto relegato oltre oceano. La moglie del poveretto si rivolge al noto scrittore quale estremo tentativo per riaprire il caso.\nAll'inizio Emile \u00e8 estremamente scettico: non solo ha perso molto del suo senso critico nei confronti delle istituzioni; ma anche sa che il suo impegno in un caso cos\u00ec delicato politicamente potrebbe compromettere la sua cooptazione all'Acad\u00e9mie. Ma la memoria del richiamo dell'amico Cezanne, nonch\u00e9 la lettura delle carte riservate portategli dalla signora Dreyfus, lo convincono ad impegnarsi in prima persona e a scrivere il suo famoso atto di accusa (J'accuse...') contro i vertici militari, in forma di lettera aperta al Presidente della Repubblica.\nLa reazione delle istituzioni \u00e8 feroce: istigano moti popolari contro Zola e le sue opere vengono bruciate pubblicamente; e infine lo scrittore viene portato in giudizio (il celebre 'Affare Dreyfus').\nIl processo occupa tutta la seconda parte del film. \u00c8 una sfida lunga e complessa tra i sostenitori dell'accusa a Zola (i militari che avevano prima superficialmente condannato Dreyfus e poi insabbiato la verit\u00e0 che era emersa) e la difesa dello scrittore, sostenuta con veemenza dall'avvocato Labori, con l'aiuto di alcuni testi. Il tutto con la Presidenza della Corte evidentemente schierata a favore dei militari.\nAlla fine, Zola viene condannato ad un anno di prigione. Sebbene inizialmente contrario, Zola decide di rifugiarsi a Londra, da cui continua la sua battaglia per la verit\u00e0. E i frutti arrivano: il nuovo Ministro della guerra francese, ispirato dai corsivi di Zola, avvia un'indagine accurata e scopre tutta la trama delle falsit\u00e0 e delle coperture ordita dai militari. Il processo Dreyfus viene riaperto e la vittima riportata in patria.\nIronia della sorte, Zola muore per le esalazioni di ossido di carbonio della sua stufa proprio alla vigilia della cerimonia di riabilitazione di Dreyfus. Lo scrittore viene celebrato dagli amici, nel corso del funerale, come un grande esempio da seguire.\nRiconoscimenti.\nNel 1937 il National Board of Review of Motion Pictures l'ha inserito nella lista dei migliori dieci film dell'anno.\nNel 2000 \u00e8 stato scelto per la conservazione nel National Film Registry della Biblioteca del Congresso degli Stati Uniti."}
{"id": "743307", "revid": "92843", "url": "https://it.wikipedia.org/wiki?curid=743307", "title": "Voijslav Ko\u0161tunica", "text": ""}
{"id": "743309", "revid": "63716", "url": "https://it.wikipedia.org/wiki?curid=743309", "title": "Monolatria", "text": ""}
{"id": "743310", "revid": "580", "url": "https://it.wikipedia.org/wiki?curid=743310", "title": "Pasquale Altavilla", "text": "Altavilla recit\u00f2 a lungo, dal 1834 al Teatro San Carlino, impersonando principalmente personaggi dal \"carattere sciocco\" e suscitando oltretutto le invidie del pi\u00f9 noto Antonio Petito (il pi\u00f9 celebre dei Pulcinella napoletani) e dal quale fu spesso osteggiato.\nNel 1864 pass\u00f2 a lavorare in altri teatri napoletani come il Sebeto, la Fenice e il Nuovo e divent\u00f2 uno degli autori drammatici e di commedie pi\u00f9 rinomati dell'epoca arrivando a scrivere almeno una sessantina di commedie (alcune fonti parlano di centodieci) in lingua napoletana, quasi tutte ispirate a fatti di vita quotidiana, con effetti comici e di spontaneit\u00e0 che fecero molta presa sul pubblico.\n\"Zi' Pascale\", cos\u00ec come era chiamato amichevolmente da Eduardo Scarpetta si spense nella sua citt\u00e0, all'et\u00e0 di 69 anni dopo una rovinosa caduta dalle scale."}
{"id": "743314", "revid": "1543377", "url": "https://it.wikipedia.org/wiki?curid=743314", "title": "Sottospazio ortogonale", "text": "In algebra lineare, il sottospazio ortogonale realizza il concetto di ortogonalit\u00e0 per sottospazi di uno spazio vettoriale munito di un prodotto scalare. Quando il prodotto scalare \u00e8 definito positivo, il sottospazio ortogonale \u00e8 spesso chiamato anche complemento ortogonale.\nDefinizione.\nSia formula_1 uno spazio vettoriale su un campo formula_2 munito di un prodotto scalare o di una forma hermitiana formula_3. Sia formula_4 un sottospazio vettoriale di formula_1. Il sottospazio ortogonale formula_6 di formula_4 \u00e8 l'insieme dei vettori ortogonali a tutti i vettori di formula_4:\nDove due vettori formula_10 di formula_1 sono detti ortogonali se e solo se formula_12.\nSi dimostra facilmente che l'insieme formula_13, munito della somma e del prodotto mutuati da formula_14, \u00e8 un sottospazio vettoriale di formula_14; si dimostra inoltre che, se formula_16 \u00e8 il sottospazio generato dai vettori di formula_17, allora:\nDimensioni e somma diretta.\nIl sottospazio ortogonale \u00e8 un sottospazio vettoriale di formula_1. La sua dimensione non \u00e8 fissata generalmente, ma vale la disuguaglianza:\nSe il prodotto scalare o la forma hermitiana \u00e8 non degenere, vale l'uguaglianza:\nInfine, se formula_22 e formula_23 \u00e8 un prodotto scalare definito positivo, oppure se formula_24 e formula_23 \u00e8 una forma hermitiana definita positiva, lo spazio formula_4 ed il suo ortogonale sono in somma diretta:\nQuesto \u00e8 il caso ad esempio in ogni spazio euclideo o spazio di Hilbert. Lo stesso risultato vale se formula_23 \u00e8 definito negativo. Per questo motivo, se formula_23 \u00e8 definito positivo o negativo il sottospazio ortogonale \u00e8 chiamato anche \"complemento ortogonale\".\nRelazioni con le altre operazioni.\nValgono le relazioni seguenti per ogni coppia formula_30 e formula_4 di sottospazi di formula_1:\nSe formula_23 \u00e8 non degenere, vale:\nRadicale.\nIl \"radicale\" di formula_36 \u00e8 definito come il sottospazio formato dai vettori che sono ortogonali a qualsiasi vettore di formula_1:\nUn prodotto scalare (o forma hermitiana) formula_23 \u00e8 \"non degenere\" quando il radicale \u00e8 il sottospazio banale (consta cio\u00e8 del solo elemento zero)."}
{"id": "743315", "revid": "1318658", "url": "https://it.wikipedia.org/wiki?curid=743315", "title": "YoungBloodZ", "text": "Gli YoungBloodZ sono un gruppo rap statunitense originario di Atlanta formato da J-Bo (nato Jeffrey Ray Grigsby nel 1977) e Sean P. (nato come Sean Paul Joseph nel 1972). Sono uno dei gruppi rap pi\u00f9 diffusi nel sud degli Stati Uniti, sia per il successo ottenuto, sia per la loro musica da club che hanno continuato a migliorare e a trasformare durante gli anni e che \u00e8 andata a svilupparsi anche da altre parti soprattutto in Georgia.\nBiografia.\nGruppo di Atlanta (precisamente di Decatur), costituito dal rapper Sean Paul (omonimo del famoso cantante dancehall) e dal rapper e DJ J-Bo. Si conoscono presso la Miller Grove Middle School di Atlanta, diventando amici. Entrambi sono membri del collettivo d'Attic. All'inizio del 1993, J-Bo comincia a fare \"Dirty South\" variante del genere rap, oltre che mixare e comporre basi musicali. Quando, quattro anni dopo, il suo vecchio amico del liceo inizia a esordire nella scena rap, Sean Paul insieme a J-Bo iniziano a collaborare e nel 1998 formano il gruppo duo YoungBloodZ. In cerca di un'etichetta che li faccia esordire ad Atlanta, vengono notati e scoperti dal manager e rapper P.A., che li mette sotto contratto per l'etichetta LaFace Records per la realizzazione de loro primo album \"Against Da Grain\" che esce nel 1999. Il disco contiene brani di rilievo come \"Shakem' Off\", \"U-Way\" e \"85 South\", brano realizzato insieme ai Jim Crow e con il membro degli OutKast, Big Boi. Nel periodo successivo, tra il 2000 e 2001, hanno collaborato con diversi rapper molti anche dell'Old school rap come Chuck D dei Public Enemy, ma la maggior parte con quelli di Atlanta, tra cui gli Ying Yang Twins, Bear, Mr.Black, Jermaine Dupri e altri. Nel 2000 hanno partecipato al brano \"Move Bitch\" di Lil Jon &amp; The Eastside Boyz, nel 2001 hanno collaborato con T.I. e Bone Crusher nel brano \"I'm Serious\" \"Remix\" di Lil Jon e l'anno dopo hanno cantato insieme a Blaque nel brano \"Know What's Up\". Terminato il contratto con LaFace Records, nel 2003 gli YoungBloodZ pubblicano \"Drankin' Patnaz\", secondo album del duo, che riceve un disco di platino. I singoli estratti sono stati \"Lean Low\" e \"Damn!\", prodotta dal beatmaker di Atlanta Lil Jon, che ottiene il maggior successo. Da quel momento gli YoungBloodZ iniziano a rappresentare la loro musica e il loro stile in modi diversi, che piano piano diventeranno pi\u00f9 fluidi e semplici e grazie alla collaborazione con vari rapper sono passati dal classico rap hardcore e da club al vero rap \"dirty south\", \"crunk\".\nNel 2004, Sean P. partecipa insieme a Lil Jon all'album delle TLC nel brano \"Come Get Some\", nello stesso anno cantano insieme agli Ying Yang Twins nel remix di \"My &amp; My Brother\" nel loro album \"My Brother &amp; Me\". Nel 2005 pubblicano il loro terzo disco intitolato \"Ev'rybody Know Me\" firmando per l'etichetta Jive Records: al disco partecipano rapper e produttori famosi come Mannie Fresh, e Scott Storch, che gli produce \"Chop Chop\". Il brano pi\u00f9 in rilievo di questo album \u00e8 \"Presidential\", prodotto dal re del crunk Lil Jon. Nel 2006 Sean P rappa insieme a Lil Jon nel suo primo singolo da solista ovvero \"Snap Yo Fingers\" con E-40, estratto dal disco \"Crunk Rock\" che non \u00e8 stato pi\u00f9 pubblicato. Verso la fine di quell'anno collaborano tutti e due ancora una volta con Lil Jon nel singolo di successo di Nivea \"Okay\" brano realizzato da J-Bo e dallo stesso Jon.\nNel 2007, Sean P. ha partecipato nell'ultimo mixtape di Yukmouth, \"The City of Dope, Vol. 1\" al brano \"Hustlin'\" con C-Bo, Tha Realest."}
{"id": "743316", "revid": "729019", "url": "https://it.wikipedia.org/wiki?curid=743316", "title": "Viale dei Cipressi", "text": "Il viale dei Cipressi \u00e8 una strada che si estende da ovest a est nel comune di Castagneto Carducci, nel cuore della Maremma livornese.\nLa strada, classificata come strada provinciale 16d SP 39-Bolgheri, \u00e8 lunga quasi cinque chilometri e collega l'oratorio di San Guido, che sorge lungo la via Aurelia, allo scenografico centro storico di Bolgheri, dominato dalla mole del castello.\nIl viale si presenta come un lunghissimo rettilineo, chiuso ed ombreggiato su entrambe le sponde laterali da una fila di fittissimi cipressi secolari, che taglia in due la campagna maremmana, ricchissima in questa zona di viti ed ulivi.\nStoria.\nLe sue origini risalgono sostanzialmente al XIX secolo, quando fu ricostruita la \"via Imperii\" (attuale via Aurelia), con la realizzazione di una serie di vie ad essa perpendicolari; nell'occasione, la strada per Bolgheri fu lentamente impreziosita dal duplice filare di cipressi (inizialmente erano stati utilizzati pioppi).\nIl viale, costituito attualmente da circa 2400 cipressi, assunse l'aspetto attuale tra l'Ottocento e i primi anni venti del Novecento, mentre nel 1954 fu asfaltato.\nIl luogo \u00e8 stato reso celebre da Giosu\u00e8 Carducci, che per molti anni visse proprio in questa zona, nel famoso componimento poetico intitolato \"Davanti San Guido\".\nProprio per commemorare Carducci, nel 1908 Giuseppe Della Gherardesca fece innalzare un piccolo obelisco all'inizio del viale, nei pressi dell'oratorio di San Guido."}
{"id": "743317", "revid": "767487", "url": "https://it.wikipedia.org/wiki?curid=743317", "title": "Grand Hotel (film 1932)", "text": "Grand Hotel \u00e8 un film del 1932 diretto da Edmund Goulding e tratto dal romanzo di Vicki Baum \"Menschen im Hotel\" (\"People at a Hotel\"). Fu presentato alla prima edizione della Mostra del cinema di Venezia.\nTrama.\nIn un fittizio Grand Hotel di Berlino, durante gli ultimi anni della Repubblica di Weimar, si intrecciano le storie di svariati personaggi: madame Grusinskaya, star del balletto, eccentrica diva, si trova in una fase di calo della popolarit\u00e0 e, dopo un'esibizione non apprezzata dal pubblico, pensa di togliersi la vita. Viene fermata dallo spiantato barone von Geigern, un nobile decaduto che sopravvive con piccoli traffici e che si \u00e8 introdotto nella camera della ballerina per tentare di rubare le sue perle, un colpo che lo aiuterebbe a far fronte a un debito di 5.000 marchi con degli strozzini.\nL'industriale Preysing \u00e8 in albergo per incontrare i rappresentanti di una ditta manifatturiera per la firma di un contratto che potrebbe risollevare le sorti della ditta del suocero sull'orlo del fallimento. A tale scopo assume la segretaria Flaemchen, soprannominata Fiamma, con lo scopo non troppo nascosto di sedurla.\nLa ragazza aveva incontrato il barone e con lui il contabile Kringelein, dipendente di Preysing, che dopo aver ricevuto notizie gravi riguardanti la sua salute ha deciso di lasciare il lavoro e godersi la vita negli ultimi mesi che gli rimangono.\nAnche lei bisognosa di soldi, Flaemchen accetta la proposta di Preysing di partire con lui per Londra, mentre il contabile Kringelein viene invitato a una partita a poker dove - fortuna del principiante - sbanca il tavolo mentre il barone perde anche i pochi soldi che aveva.\nLa ballerina, innamoratasi del barone e spronata da lui, ritorna a teatro dove la sua esibizione raccoglie un successo clamoroso e si prepara a partire con lui per un breve periodo di vacanza che trascorrer\u00e0 sulle Alpi, ma l'uomo ha bisogno di soldi. Avendo rinunciato a rubare le perle e non riuscendo a tradire il buon Kringeleim rubandogli la vincita, il barone entra nella stanza dell'industriale Preysing, mentre questi sta tentando di sedurre Flaemchen, ma viene sorpreso dall'uomo con il suo portafogli in mano e ucciso in uno scatto d'ira.\nIl mattino seguente il corpo del barone viene portato via da un'uscita secondaria per non disturbare gli ospiti; Grusinskaya \u00e8 raggiante per le prossime vacanze che trascorrer\u00e0 a Tremezzo con il suo nuovo amore: nessuno del suo entourage ha avuto il coraggio di dirle la verit\u00e0; Preysing viene condotto in galera mentre Flaemchen ha deciso di accompagnare Kringelein a Parigi per rendergli felici gli ultimi mesi che lo aspettano.\nPartite queste persone, ne arrivano subito delle nuove con altre storie e forse altri drammi.\nProduzione.\nLa produzione del film fu affidata a Irving Thalberg il pi\u00f9 importante produttore esecutivo della MGM degli anni trenta. Thalberg pens\u00f2 di comporre il cast con pi\u00f9 stelle del cinema del periodo, cosa che allora rappresentava una novit\u00e0 assoluta. Il film divenne cos\u00ec il prototipo degli \"all star movies\", i film contenenti cast composti da pi\u00f9 stelle del cinema e sorretti da una grossa campagna pubblicitaria.\nA Thalberg spett\u00f2 anche il merito di convincere gli attori riluttanti a partecipare al lungometraggio. Greta Garbo era sul punto di rifiutare la parte perch\u00e9 voleva John Gilbert come co-protagonista (al posto di John Barrymore) e perch\u00e9 pensava di essere troppo vecchia (a 27 anni!) per interpretare una ballerina. Barrymore invece accett\u00f2 un contratto di tre film con la MGM solo per apparire assieme alla Garbo. Wallace Beery, che riteneva il suo personaggio troppo sgradevole, fu convinto garantendogli che sarebbe stato l'unico personaggio a parlare con accento tedesco. Joan Crawford temeva che le sue scene fossero di minore rilevanza rispetto a quelle della Garbo e che sarebbero state cancellate (come in effetti poi avvenne in alcuni stati conservatori).\nGli attori si confondono con i loro personaggi in maniera quasi totale: troviamo una Greta Garbo primadonna pretenziosa, una Joan Crawford \"serva\" e \"disponibile\", un Wallace Beery burbero e autoritario e un John Barrymore farfallone e sempre al verde.\nPer evitare tensioni tra le dive protagoniste, i personaggi di Greta Garbo e di Joan Crawford non compaiono mai assieme in una stessa scena durante il film. Tuttavia un \"rumor\" non accreditato, dice che la Crawford si vendic\u00f2 del fatto che la \"divina\" l'avesse spuntata nell'apparire per prima tra i titoli di testa: sapendo del disprezzo della Garbo per Marlene Dietrich (anch'esso pi\u00f9 una leggenda che vero) e per i ritardatari, l'attrice si assicur\u00f2 di arrivare sul set sempre in ritardo e che venissero suonate le canzoni della Dietrich durante le pause. In realt\u00e0 Greta Garbo incontrando la Crawford, che per lei nutriva una totale ammirazione, si disse dispiaciuta di non condividere nemmeno una scena con lei. Fu, a detta di Joan Crawford, una delle esperienze pi\u00f9 emozionanti della sua vita."}
{"id": "743321", "revid": "21079", "url": "https://it.wikipedia.org/wiki?curid=743321", "title": "Complementare ortogonale", "text": ""}
{"id": "743325", "revid": "305248", "url": "https://it.wikipedia.org/wiki?curid=743325", "title": "I pionieri del west", "text": ""}
{"id": "743328", "revid": "77639", "url": "https://it.wikipedia.org/wiki?curid=743328", "title": "Comunismo cattolico", "text": ""}
{"id": "743334", "revid": "1568601", "url": "https://it.wikipedia.org/wiki?curid=743334", "title": "Colline Livornesi", "text": "Le Colline Livornesi, o Monti Livornesi, costituiscono un sistema collinare che si innalza a sud-est della citt\u00e0 di Livorno. L'area, oltre al territorio comunale del capoluogo, interessa anche i comuni di Rosignano Marittimo e Collesalvetti.\nIl territorio \u00e8 per la maggior parte compreso nel Parco provinciale dei Monti Livornesi, mentre un'altra piccola porzione della zona costiera \u00e8 racchiusa nella Riserva naturale Calafuria.\nIl gruppo collinare costituisce sulla sponda occidentale un suggestivo promontorio, dove si ritrovano alcune fortificazioni come il Castello del Boccale e la Torre di Calafuria nel cuore dell'omonima riserva naturale e il Castello Sidney Sonnino sull'altura che divide l'area di Calafuria dall'abitato di Quercianella. Pi\u00f9 a sud, nel comune di Rosignano Marittimo, si trova la suggestiva localit\u00e0 balneare di Castiglioncello, dominata dall'imponente mole del Castello Pasquini.\nNell'area settentrionale, sempre nel comune di Livorno, sorge il Santuario di Montenero, rinomata meta di pellegrinaggi.\nNella parte pi\u00f9 interna a est, in localit\u00e0 Valle Benedetta, si trovano due santuari di origini seicentesche, dei quali uno ridotto alla sola struttura muraria e privato di ogni decoro e arredo sacro. Non lontano, sorgono i resti di tre mulini a vento fatti costruire nel Settecento su indicazione di ingegneri olandesi, grazie alla costante ventilazione della zona.\nUn'altra serie di mulini a vento si trova nei pressi di Rosignano Marittimo.\nI promontori.\nA sud ovest, le Colline livornesi costituiscono una sequenza di promontori che interessano la parte meridionale del tratto costiero del comune di Livorno e il litorale settentrionale del comune di Rosignano Marittimo.\nLe pendici settentrionali iniziano ad elevarsi oltre la Spiaggia del Maroccone, a sud di Antignano, dove sono chiamate \"Le Gronde\". Lungo il tratto costiero le scogliere digradano sempre pi\u00f9 a picco, raggiungendo subito profondit\u00e0 tra i 18 e i 35 metri tra il Castello del Boccale (Punta della Gallina) e l'area attorno alla Torre di Calafuria. In questo primo tratto gli scogli si caratterizzano per una colorazione tendente al rosso, spesso erosi dall'azione dei venti, delle acque piovane e di quelle marine portate da intense mareggiate con libeccio di forte intensit\u00e0: l'area a sud di Calafuria viene denominata anche \"Il Sassoscritto\" proprio per le suddette caratteristiche.\n\"Il Sassoscritto\" si estende sulle propaggini occidentali del Monte Telegrafo, che digradano verso il mare dando origine, da nord a sud, a Punta Pacchiano, Punta Combara e Punta del Miglio, oltre la quale un vallo separa questa area da quella del Poggio delle Monachine e de \"Il Romito\", tra i cui rilievi si trova la suggestiva Cala del Leone, con sabbia mista a ciottoli. La suddetta cala \u00e8 chiusa a sud dal poggio sul quale sorge l'imponente mole del Castello Sidney Sonnino.\nSuperato \"Il Romito\", vi \u00e8 la possibilit\u00e0 di attracco ad un piccolo porticciolo annesso al suddetto maniero, che precede la frazione di Quercianella, caratterizzata da litorale pi\u00f9 basso ma sempre ciottoloso e scoglioso. Nella parte settentrionale dell'abitato vi \u00e8 l'ormeggio turistico del Porto di Quercianella, mentre la parte meridionale della frazione \u00e8 delimitata dall'ultimo tratto e dalla foce del Chioma, da dove inizia il territorio comunale di Rosignano Marittimo.\nPresso la foce del corso d'acqua si trova un altro ormeggio turistico, il Porto del Chioma, oltre il quale la costa prosegue scogliosa in localit\u00e0 Fortullino, ai piedi del Monte Pelato, seguita da una serie di piccole insenature rocciose simili a fiordi chiuse da pendici denominate \"Le Forbici\". Una di queste baie caratteristiche \u00e8 chiamata Scogli Neri, per la colorazione che presenta.\nProseguendo verso sud si apre una baia, chiamata Buca dei Corvi, oltre la quale ha inizio la frazione di Castiglioncello, con la suggestiva Baia del Quercetano che si apre davanti alla parte nord-occidentale dell'abitato. La Punta Righini separa la suddetta baia dal Porto nord di Castiglioncello, diviso a sua volta dal Porto sud di Castiglioncello da un'altra serie di scogliere corrispondenti alla modesta altura sulla quale sorgono una torre medicea e, pi\u00f9 a ovest, il Castello Pasquini.\nLe pendici meridionali delle Colline livornesi digradano a sud verso il primo tratto della pianura maremmana, originando per ultima la Baia della Crepatura, che include anche la famosa Caletta di Castiglioncello.\nFlora e fauna.\nIn antichit\u00e0 i monti alle spalle di Livorno sorgevano come isole in mezzo al mare, mentre oggi costituiscono una riserva naturalistica di grande importanza.\nFlora.\nLe Colline livornesi sono interamente ricoperti da una fitta macchia mediterranea, divisa in macchia di basso fusto e macchia di alto fusto.\nLa macchia di basso fusto \u00e8 molto naturale e caratteristica per la regione mediterranea: folta, intricata e spesso impenetrabile. \u00c8 formata da arbusti spesso alti due metri, e completamente priva di alberi. Si trova soprattutto nelle zone costiere delle Colline livornesi, essendo stata molto veloce a formarsi dopo che un incendio, nel 1990, distrusse quasi completamente la macchia d'alto fusto di questa zona. Le specie pi\u00f9 comuni sono:\nLa macchia d'alto fusto \u00e8 caratterizzata da alberi d'alto fusto che talvolta superano anche i 30 metri. Tra questi i pi\u00f9 diffusi sono: pini marittimi, pini d'Aleppo, pini domestici, olmi, sugheri e lecci; sono presenti inoltre pioppi, frassini e salici. Sotto di questi sono presenti molte specie d'arbustri quali il Mirto, l'Erica, la Ginestra, il Ginepro comune, il Lentisco ed altri ancora.\nFauna.\nLa fauna \u00e8 costituita in prevalenza da cinghiali, donnole e volpi, soggetti alla caccia nel periodo che va da novembre ai primi giorni di marzo. Sono presenti anche istrice e numerose specie di uccelli.\nIdrografia.\nDalle Colline Livornesi discendono numerosi rigagnoli a carattere torrentizio, quasi completamente secchi in estate, che raramente superano i 10 chilometri di lunghezza. \nIl pi\u00f9 conosciuto e rinomato tra questi \u00e8 il Rio Ardenza, poco pi\u00f9 lungo di 11\u00a0km, che sfocia nel lungomare di Livorno, presso la localit\u00e0 Tre Ponti, nel quartiere di Ardenza. Nonostante il braccio pi\u00f9 lungo del torrente si chiami gi\u00e0 Rio Ardenza, il corso d'acqua deve quasi tutta la sua portata al Botro del Molino, sempre pieno d'acqua per le sue numerose sorgenti.\nElenco dei sentieri.\nLe Colline livornesi sono percorse da numerosi sentieri numerati, nell'ambito dell'iniziativa provinciale del C.A.I. che prevede la valorizzazione del territorio.\nI sentieri, nell'ordine di numero, sono:\nIl \"Parco provinciale dei Monti Livornesi\".\nIl parco \u00e8 stato istituito nel 1999 e si estende tra i comuni di Collesalvetti, Livorno e Rosignano Marittimo per un totale di 1.300 ettari.\nIl parco, che si inserisce nel contesto delle Colline livornesi, \u00e8 formato da ampie distese di foreste che interessano le zone di Valle Benedetta e Montenero, collegate tra loro e circondate dalle aree protette di Parrana San Martino, Poggio Corbolone, Monte Maggiore e della valle del Chioma; inoltre al parco \u00e8 assegnata anche l'area distaccata dei Poggetti, nel comune di Rosignano Marittimo.\nLa \"Riserva naturale Calafuria\".\nSi estende per 115 ettari nella zona di costiera di Calafuria.\nLa riserva \u00e8 stata istituita con Decreto del Ministero Dell'Agricoltura e Foreste del 13 luglio 1977.\nLa riserva naturale \u00e8 percorribile grazie ad un sentiero \"dorsale\", che corrisponde in parte al sentiero 5. Questi collega la parte pi\u00f9 bassa, sulle rive del Rio Maroccone alla cima de \"Il Montaccio\" (270\u00a0m s.l.m.), il punto pi\u00f9 alto della riserva. Esistono comunque altri numerosi sentieri, segnati in vari cartelli presenti sul percorso, e numerosi piazzali panoramici.\nLa flora \u00e8 tipicamente mediterranea. \u00c8 presente una piccola lecceta in fondo alla valle del Rio Maroccone, unica nel suo genere perch\u00e9 sopravvissuta al disastroso incendio del 1990 che coinvolse centinaia di ettari di foreste. Pi\u00f9 in su, sul crinale de \"Il Montaccio\" e nei pressi del Monte Telegrafo (150\u00a0m s.l.m.) sono presenti invece numerosi cespugli di ginestre intervallate da rari pini marittimi e pini d'aleppo."}
{"id": "743337", "revid": "339392", "url": "https://it.wikipedia.org/wiki?curid=743337", "title": "Uni\u00f3n Republicana", "text": ""}
{"id": "743340", "revid": "21079", "url": "https://it.wikipedia.org/wiki?curid=743340", "title": "Complemento ortogonale", "text": ""}
{"id": "743343", "revid": "115233", "url": "https://it.wikipedia.org/wiki?curid=743343", "title": "Palla di cristallo", "text": ""}
{"id": "743346", "revid": "122880802", "url": "https://it.wikipedia.org/wiki?curid=743346", "title": "SEE", "text": ""}
{"id": "743349", "revid": "126257", "url": "https://it.wikipedia.org/wiki?curid=743349", "title": "Stazione di Milano Porta Vittoria", "text": "La stazione di Milano Porta Vittoria \u00e8 una stazione impresenziata del passante ferroviario di Milano. \u00c8 ubicata in viale Molise, nella zona est della citt\u00e0.\nStoria.\nLa stazione venne inaugurata il 12 dicembre 2004, in concomitanza con l'attivazione dell'ultima tratta (da Dateo al bivio Lambro) del passante ferroviario.\nSi trova alcune centinaia di metri ad est della vecchia stazione omonima, inaugurata nel 1911 come stazione merci e dismessa nel 1991.\nIl 7 giugno 2008, con l'attivazione del \"ramo Rogoredo\", divenne stazione di diramazione.\nLa stazione \u00e8 stata, dall'inaugurazione fino al cambio orario del 15 giugno 2008, capolinea meridionale delle linee S1, S2, S6 e S10, successivamente prolungate alla stazione di Milano Rogoredo.\nStrutture e impianti.\nSi tratta di una stazione sotterranea dotata di quattro binari passanti, serviti da due banchine a isola.\nMovimento.\n\u00c8 fermata delle linee S1, S2, S5, S6, S12 e S13 del servizio ferroviario suburbano.\nInterscambi.\nNelle vicinanze della stazione effettuano fermata alcune linee urbane, filoviarie ed automobilistiche, gestite da ATM.\nCultura.\nDal 2010, la stazione di Porta Vittoria ospita gli spazi del progetto Artepassante, che raccoglie associazioni culturali, artisti e compagnie di teatro come Il cielo sotto Milano e La Confraternita del Chianti."}
{"id": "743351", "revid": "122046816", "url": "https://it.wikipedia.org/wiki?curid=743351", "title": "CAD (disambigua)", "text": ""}
{"id": "743353", "revid": "56818", "url": "https://it.wikipedia.org/wiki?curid=743353", "title": "Dodici trib\u00f9 d'Israele", "text": ""}
{"id": "743354", "revid": "124123", "url": "https://it.wikipedia.org/wiki?curid=743354", "title": "Jennifer McCann", "text": "Nata a Belfast e residente nel quartiere di Twinbrook, alla periferia occidentale della citt\u00e0, dopo essere entrata nell'IRA fu incarcerata all'et\u00e0 di ventidue anni per aver sparato ad un agente di polizia della Royal Ulster Constabulary. Per questo fatto fu condannata a venti anni di reclusione e ne scont\u00f2 pi\u00f9 di dieci. Amica di Bobby Sands, anche lui di Twinbrook, \u00e8 citata anche nel libro di Sands \"One day in my life\" (in italiano \"Un giorno della mia vita\", edito da Feltrinelli).\nUscita dal carcere comincia a lavorare con il Sinn F\u00e9in POW Department, che si occupa dei POWs (\"prisoners of war\"), i prigionieri di guerra, come sono considerati i detenuti dell'IRA dai Repubblicani.\nIn seguito si occupa di progetti per lo sviluppo della zona di Twinbrook/Colin."}
{"id": "743355", "revid": "34119", "url": "https://it.wikipedia.org/wiki?curid=743355", "title": "Cad", "text": ""}
{"id": "743358", "revid": "729019", "url": "https://it.wikipedia.org/wiki?curid=743358", "title": "Stazione di Milano Lancetti", "text": "La stazione di Milano Lancetti \u00e8 una stazione ferroviaria del passante ferroviario di Milano ed \u00e8 ubicata in viale Lancetti nei pressi del dismesso scalo merci \"Farini\", nella zona nord di Milano.\nStoria.\nLa stazione fu attivata il 21 dicembre 1997, insieme al primo tratto del passante ferroviario di Milano, da Bovisa a Porta Venezia.\nDal 30 maggio 1999, in seguito all'attivazione del cosiddetto \"ramo Certosa\", divenne stazione di diramazione.\nStrutture ed impianti.\nL'impianto consta di una stazione sotterranea a quattro binari il cui accesso all'utenza \u00e8 garantito da due banchine a isola.\nMovimento.\nLa stazione \u00e8 servita dalle linee S1, S2, S5, S6, S12 e S13 del servizio ferroviario suburbano di Milano.\nInterscambi.\nNelle vicinanze della stazione effettuano fermata alcune linee urbane, tranviarie e filoviarie, gestite da ATM."}
{"id": "743359", "revid": "1652134", "url": "https://it.wikipedia.org/wiki?curid=743359", "title": "Repubblica Anconitana", "text": "La cosiddetta Repubblica Anconitana fu una municipalit\u00e0 rivoluzionaria che venne proclamata dall\u2019Armata d'Italia del giovane generale Bonaparte il 19 novembre 1797, fra le altre repubbliche giacobine.\nAveva sede ad Ancona e comprendeva i territori che, nello Stato Pontificio, facevano parte della Marca di Ancona con capitale Macerata, ovvero l'attuale territorio delle Marche, divenuti base militare navale ai sensi del trattato di Tolentino, in modo da garantire un porto sull\u2019Adriatico per la marina francese.\nDopo soli 117 giorni, il 7 marzo 1798, venne unita alla Repubblica Romana.\nContesto storico.\nA seguito della sua vittoriosa campagna d'Italia, il 20 giugno 1796 Napoleone Bonaparte costrinse papa Pio VI a firmare l'armistizio di Bologna, che prevedeva l'occupazione di Ancona, Bologna e Ferrara da parte dell'esercito francese. Nel febbraio del 1797, il 22 piovoso V, per ordine dello stesso Napoleone nacque il Consiglio rivoluzionario o Municipalit\u00e0, che si pose a governo della citt\u00e0.\nL'arrivo delle nuove idee dell'illuminismo e del giacobinismo e la liberazione dal dominio pontificio port\u00f2 a un primo momento di euforia, ma ci si rese subito conto che, per sostenere i costi della guerra, i francesi avrebbero razziato tutti gli edifici cristiani dalle loro opere d'arte, compreso il quadro della Madonna del Duomo. \nSuccessivamente fu firmato il trattato di Tolentino, con cui si stabiliva che Ancona sarebbe stata occupata dai francesi sino alla \"pace continentale\" e che successivamente sarebbe tornata sotto lo Stato Pontificio. Proprio per evitare questo, i cittadini, ma anche la Municipalit\u00e0, spingevano per la proclamazione della repubblica. Intanto, con il trattato di Campoformio, la pace fra Francia ed Austria era fatta e, secondo gli accordi di Tolentino, Ancona doveva tornare sotto il dominio pontificio.\nLa repubblica anconitana.\nQuesto non piaceva per\u00f2 n\u00e9 alla citt\u00e0, come gi\u00e0 detto, n\u00e9 a Napoleone, che voleva danneggiare il Pontefice. Il 17 novembre 1797 nacque quindi la \"Repubblica Anconitana\", sotto la protezione della Repubblica francese e della Repubblica Cisalpina. Seguirono l'esempio di Ancona molte citt\u00e0 vicine, tra cui Senigallia, Jesi, Osimo, Macerata, Pesaro, Urbania, Urbino e Fano. Si form\u00f2 quindi una specie di Direttorio, in cui ogni Municipalit\u00e0 aveva un rappresentante. Le casse della citt\u00e0 erano sempre vuote e perci\u00f2 prosegu\u00ec la predazione di chiese, monasteri e seminari. Il 15 febbraio 1798 il generale Berthier proclam\u00f2 la Repubblica Romana, che avrebbe compreso anche il territorio di Ancona, ed il 7 marzo la Municipalit\u00e0 non pot\u00e8 far altro che prenderne atto."}
{"id": "743360", "revid": "77639", "url": "https://it.wikipedia.org/wiki?curid=743360", "title": "Nord irlandese", "text": ""}
{"id": "743361", "revid": "629989", "url": "https://it.wikipedia.org/wiki?curid=743361", "title": "Triangolo di Reuleaux", "text": "Il triangolo di Reuleaux, il cui nome \u00e8 dovuto a Franz Reuleaux, ingegnere tedesco del XIX secolo, \u00e8 un esempio non banale di curva ad ampiezza costante, ovvero di curva piana e convessa contenuta tra due rette parallele a distanza fissata formula_1 e che toccano sempre la sua frontiera comunque siano ruotate (l'esempio banale \u00e8 la circonferenza). Queste curve non sono da confondersi con quelle che si possono definire a diametro costante o equicordali.\nCostruzione.\nLa costruzione di un triangolo di Reuleaux parte dalla costruzione di un triangolo equilatero, secondo la descrizione che Euclide fornisce nel suo trattato \"Elementi\". Si parte tracciando un segmento di lunghezza arbitraria formula_2; si punta quindi il compasso in uno dei due estremi del segmento e si traccia un arco di circonferenza di raggio R; si ripete lo stesso procedimento a partire dall'altro estremo del segmento; a questo punto i due archi si intersecano in un punto che costituisce il vertice del triangolo equilatero.\nSi completa infine la costruzione tracciando sul terzo lato l'arco di circonferenza mancante.\nPerimetro e area.\nPerimetro.\nUn triangolo equilatero pu\u00f2 essere pensato come un sesto di esagono regolare. Segue che un lato del triangolo di Reuleaux equivale ad un sesto di circonferenza avente raggio formula_2. Quindi il suo perimetro \u00e8 pari a tre sesti della misura della circonferenza di raggio formula_2. Considerato che quest'ultima \u00e8 pari a formula_5, il perimetro del triangolo di Reuleaux sar\u00e0 formula_6.\nArea.\nL'area del triangolo di Reuleaux si calcola considerando che la figura \u00e8 formata dal triangolo equilatero (tratteggiato nella rappresentazione grafica) e dalle tre rimanenti porzioni esterne. L'area di queste ultime si calcola ricorrendo alla precedente figura dell'esagono inscritto in una circonferenza: esse risultano pari a met\u00e0 del cerchio meno l'area di tre triangoli equilateri.\nDi conseguenza, l'area del triangolo di Releaux \u00e8 pari a un mezzo dell'area del cerchio circoscritto all'esagono sottratta del doppio dell'area di un triangolo equilatero di lato formula_2. Si ottiene dunque: formula_8.\nQuesta figura gode di una propriet\u00e0 estremale: possiede la minor area tra tutte le possibili curve ad ampiezza costante."}
{"id": "743366", "revid": "247222", "url": "https://it.wikipedia.org/wiki?curid=743366", "title": "Copit", "text": "Copit S.p.A., acronimo di Consorzio pistoiese trasporti, \u00e8 la societ\u00e0 per azioni che ha gestito il trasporto pubblico locale nella citt\u00e0 di Pistoia e provincia fino al 31 ottobre 2021. Nata il 1\u00ba gennaio 1969 dallo scioglimento della Cooperativa SACA, si \u00e8 costituita nella forma di S.p.A. nel 2000, con capitale pubblico e privato. Gli azionisti sono i 15 Comuni del pistoiese in cui Copit S.p.A. opera. Il 30% della Copit \u00e8 detenuto dalla CTT Nord.\nConsorzi.\nDal 2005, in seguito alla decisione della regione di assegnare il trasporto pubblico locale ad un unico gestore per ciascuno dei 14 lotti istituiti, partecipa ai seguenti consorzi:\nFlotta.\nNel 2005 la flotta era costituita da 62 autobus urbani, 17 suburbani e 80 interurbani.\nServizi aggiuntivi.\nOltre al trasporto pubblico, Copit S.p.A. gestisce svariati parcheggi a pagamento a Pistoia, Quarrata e San Marcello Pistoiese. \u00c8 attivo il servizio di noleggio di autobus, con o senza conducente. L'azienda inoltre offre viaggi organizzati, servizi sostitutivi di taxi e di spedizione di bagagli."}
{"id": "743368", "revid": "729019", "url": "https://it.wikipedia.org/wiki?curid=743368", "title": "Stazione di Milano Repubblica", "text": "La stazione di Milano Repubblica \u00e8 una fermata ferroviaria del passante ferroviario di Milano, ubicata in piazza della Repubblica a Milano.\nStoria.\nLa stazione, che insiste sull'area della vecchia stazione di Milano Centrale del 1864, fu attivata il 21 dicembre 1997, come parte del primo tratto del passante ferroviario di Milano.\nIl cantiere della stazione fu aperto nel 1984. Nel 1990 fu aperta la stazione della metropolitana, mentre l'area del passante \u00e8 divenuta operativa solo nel 1997. Durante la realizzazione dell'opera numerosi ritardi hanno rallentato il completamento, soprattutto a causa dell'erogazione discontinua dei finanziamenti e delle numerose complessit\u00e0 tecnologiche derivanti dall'architettura cos\u00ec particolare.\nStrutture e impianti.\nLo scalo \u00e8 una fermata sotterranea a due binari entrambi dotati di banchina laterale.\nArchitettura.\nLa struttura della stazione \u00e8 stata progettata dall'architetto Angelo Mangiarotti e costruita tra gli anni ottanta e anni novanta.\nHa una struttura che fa uso di una speciale volta in prefabbricati di cemento ornati con incavit\u00e0 a forma di calotta sferica, i quali realizzano un arco insolitamente ampio e alto. Le cavit\u00e0 della volta sono studiate per smorzare le emissioni acustiche, ed impedire il rimbombo al passaggio dei convogli. Le pareti sono ricoperte da un rivestimento metallico di colore giallo-oro.\nL'impianto \u00e8 stato realizzato su tre livelli sotterranei:\nLa stazione \u00e8 stata progettata prestando attenzione all'accessibilit\u00e0, particolarmente per i passeggeri a mobilit\u00e0 ridotta. Vi sono pertanto ascensori dedicati e tornelli allargati per il passaggio delle carrozzine.\nLa presenza della Torre Breda a ridosso degli scavi ha rappresentato una sfida tecnica per i progettisti, dato che non era possibile effettuare un intervento cos\u00ec importante sulle fondazioni di un edificio in cemento alto 100 metri. Per evitare sbancamenti o danni alle fondazioni si \u00e8 proceduto immediatamente a costruire una spessa parete di contenimento in calcestruzzo armato, a sostituzione del normale diaframma, e al consolidamento della fiancata degli scavi.\nMovimento.\n\u00c8 servita dalle linee S1, S2, S5, S6, S12 ed S13 del servizio ferroviario suburbano, per una frequenza media di 5 minuti ogni treno.\nInterscambio.\nLa stazione costituisce un importante interscambio con la linea M3 della metropolitana di Milano.\nNelle vicinanze della stazione effettuano fermata alcune linee urbane di superficie, tranviarie ed automobilistiche, gestite da ATM."}
{"id": "743371", "revid": "1543377", "url": "https://it.wikipedia.org/wiki?curid=743371", "title": "Andrew Crumey", "text": "Nato a Glasgow, ma cresciuto a Kirkintilloch, ha studiato fisica teorica e matematica alla St. Andrews University dove ha ricevuto diversi premi.\nSi \u00e8 trasferito a Londra nel 1983 per fare il dottorato in fisica teorica all'Imperial College.\nHa lavorato come insegnante in una scuola per 4 anni, e ha curato l'edizione letteraria di un giornale scozzese dal 2000 al 2006.\nHa vinto il premio \"Rock Foundation Writer's Award\"."}
{"id": "743372", "revid": "729019", "url": "https://it.wikipedia.org/wiki?curid=743372", "title": "Stazione di Milano Dateo", "text": "La stazione di Milano Dateo \u00e8 una fermata ferroviaria del passante ferroviario di Milano. L'impianto, sotterraneo, \u00e8 collocato in piazzale Dateo, nella zona orientale della citt\u00e0.\nStoria.\nLa stazione di Milano Dateo venne attivata il 30 giugno 2002, come capolinea provvisorio del passante.\nIl 12 dicembre 2004, con il prolungamento della linea verso Porta Vittoria, perse il ruolo di capolinea, venendo trasformata in fermata impresenziata.\nStrutture ed impianti.\nSi tratta di una fermata sotterranea a due binari, serviti da due banchine laterali, caratterizzata da una particolare architettura con arcate, piloni e volte.\nGli accessi alla stazione sono situati in piazzale Dateo e in viale Piceno, lungo la circonvallazione esterna.\nMovimento.\nL'impianto \u00e8 servito dalle linee S1, S2, S5, S6, S12 e S13 del servizio ferroviario suburbano di Milano.\nInterscambi.\nNelle vicinanze della stazione effettuano fermata alcune linee urbane di superficie, filoviarie ed automobilistiche, gestite da ATM.\nIn futuro diventer\u00e0 stazione di interscambio con la linea M4 della metropolitana.\nRiferimenti nella cultura di massa.\nLa fermata di Milano Dateo viene citata e d\u00e0 il titolo alla canzone di Calcutta, \"Sorriso (Milano Dateo)\". La stazione compare nel videoclip della canzone \"Prima di andare via\" di Neffa e nel videoclip \"Gigante\" di Piero Pel\u00f9"}
{"id": "743373", "revid": "124529581", "url": "https://it.wikipedia.org/wiki?curid=743373", "title": "Stazione di Milano Villapizzone", "text": "La stazione di Milano Villapizzone \u00e8 una fermata ferroviaria situata sul tronco comune alle linee Torino-Milano e Domodossola-Milano, nonch\u00e9 alla linea di cintura e al passante ferroviario. \u00c8 situata nell'omonimo quartiere.\nStoria.\nLa stazione di Milano Villapizzone fu aperta il 30 giugno 2002 sul cosiddetto \"ramo Certosa\" del passante, aperto il 30 maggio 1999. Il nuovo impianto sostitu\u00ec la vecchia stazione di Milano Bovisa, sita alcune centinaia di metri pi\u00f9 ad est, nell'area occupata dalla rampa di accesso alla galleria del passante.\nStrutture ed impianti.\n\u00c8, insieme alla stazione di Milano Nord Bovisa della rete Ferrovienord, uno dei due scali ferroviari prossimi alla sede di Bovisa del Politecnico di Milano, composta dai campus di via La Masa, nel quale si trovano diverse facolt\u00e0 di ingegneria industriale (al quale \u00e8 collegata da un breve tratto pedonale), e dai campus di via Durando e via Candiani, dove sono alloggiate le facolt\u00e0 di disegno industriale.\nDal 2006 al 2011 la stazione \u00e8 stata a servizio anche della Triennale Bovisa di Milano (TBVS), struttura museale collocata proprio a ridosso della stazione.\nL'impianto \u00e8 dotato di sei binari passanti, accessibili e collegati tra di loro grazie alle scale e ad un ampio atrio sotterraneo. \u00c8 di poco precedente al punto di immissione del passante ferroviario nel tracciato sotterraneo. Sono caratteristiche le pensiline, progettate dall'architetto Angelo Mangiarotti, identiche a quelle delle stazioni di Milano Certosa, Milano Rogoredo e Rho Fiera, anch'esse ideate da Mangiarotti.\nMovimento.\nLa stazione \u00e8 fermata dei treni del servizio ferroviario suburbano di Milano delle linee S5 (Varese-Pioltello Limito-Treviglio), S6 (Novara-Pioltello Limito-Treviglio) ed S11 (Chiasso-Milano Porta Garibaldi-Rho). Le linee S5 ed S6 servono lo scalo a frequenza semioraria, la linea S11 a frequenza oraria (in quanto a Villapizzone transitano circa la met\u00e0 delle corse S11, cio\u00e8 quelle attestate a Rho, mentre le altre terminano a Milano Porta Garibaldi). Alla stazione fermano anche i treni RegioExpress Milano Porta Garibaldi-Pioltello Limito-Bergamo e i treni regionali Milano Porta Garibaldi-Treviglio-Cremona, durante le ore di punta dei giorni feriali, a frequenza oraria."}
{"id": "743389", "revid": "2077074", "url": "https://it.wikipedia.org/wiki?curid=743389", "title": "Nerone (Boito)", "text": "Nerone \u00e8 la seconda ed ultima opera di cui Arrigo Boito scrisse sia il libretto che la musica.\nL'opera, rimasta incompiuta per la morte dell'autore, fu completata da Antonio Smareglia e Vincenzo Tommasini su incarico di Arturo Toscanini, e fu rappresentata postuma il 1\u00ba maggio 1924 (Boito era morto nel 1918), ottenendo un grandissimo successo per l'epoca, anche se in seguito fu rappresentata molto raramente.\nBoito produsse anche una versione per la \"rappresentazione in prosa\", in cinque atti, che rappresenta il suo primo proposito, con un atto finale sconosciuto all'opera in cui Nerone subisce un crollo psichico mentre recita l\"'Oreste\", con conseguente apparizione dello spettro di Agrippina, ritornando tematicamente alla scena iniziale del dramma in cui cerca di placare i mani e le furie materni. Quest'atto, all'inizio presente nel libretto, venne abbandonato su consiglio di Ricordi.\nL'opera dest\u00f2 sicuramente l'attenzione dei contemporanei e fu tradotta in lingua armena da Padre Arsen Ghazikian della Congregazione Mechitarista di San Lazzaro a Venezia nel 1902.\nTrama.\nAtto I.\n\"La via Appia\"\n\u00c8 notte, e nella Via Appia risuonano i canti dei viandanti (\"Canto d'amor\"). Nerone, spaventato, dice al fido Tigellino di aver scorto una Erinni, una delle terribile divinit\u00e0 vendicatrici, che lo tormentava per il matricidio. Tigellino lo rassicura, e lo esorta a compiere il rito con Simon Mago per placare i Mani della madre Agrippina. Durante il rito riappare nuovamente l'Erinni, e Nerone scappa spaventato. Simon Mago chiede quale sia la sua vera identit\u00e0: \u00e8 Asteria, una giovane innamorata di Nerone (\"\u00c8 il mio nume!\"). Il mago pensa di utilizzare la ragazza per poter assecondare l'imperatore. \nSulla via, intanto, compare Rubria, una cristiana, che sta pregando Dio (\"Padre Nostro\"). Viene raggiunta da Fanu\u00e9l, il capo dei cristiani, che la invita ad andarsene, dato che si sta avvicinando il Grande Nemico, Simon Mago. Il mago appare, ed esorta Fanu\u00e9l a cedergli i suoi miracoli in cambio dell'oro. Il cristiano rifiuta, ed i due si allontanano, infuriati. \nFrattanto, Nerone viene a sapere da Tigellino che il popolo sta venendo verso di lui. L'imperatore teme per la sua vita, ma scopre che il Popolo vuole portarlo in trionfo verso Roma (\"Fortuna a fronte!\").\nAtto II.\n\"Nel tempio di Simon Mago\"\nMentre si svolgono i riti nel tempio (\"Stupor! Portento!\") Simon Mago escogita con i suoi fedeli di piegare Nerone al suo potere. Apparso l'imperatore nel tempio, gli ordina di andare all'altare (\"Su quell'altare\"), e fa apparire Asteria in vesti di dea. L'imperatore ne \u00e8 estasiato (\"Ecco, la Dea si china\"), ma si rende conto subito che \u00e8 un inganno, vista la reazione \"umana\" della finta dea, che lo bacia. Allora fa arrestare Simon Mago e ordina che Asteria sia gettata nella fossa delle serpi. Presa poi la cetra si siede sull'altare, come Apollo, e inizia a suonare.\nAtto III.\n\"L'orto\"\nMentre i cristiani pregano sotto la guida di Fanuel (canto delle beatitudini: \"E vedendo le turbe\"), giunge Asteria, fuggita dalla fossa dei serpenti in cui era stata fatta gettare per ordine di Nerone, e li avverte che Nerone ha ordinato anche il loro arresto.\nSimon Mago guida i soldati romani sino a loro, e Fanuel viene arrestato. Il cristiano chiede ai fratelli di pregare per lui (\"Cantate a Dio\").\nAtto IV.\nQuadro Primo.\n\"L'oppidum del circo massimo\"\nSimon Mago viene avvertito da Gobrias dell'incombente incendio dell'Urbe, appiccato da Asteria per poter fuggire liberamente, e con lui i Cristiani. Anche Nerone ne \u00e8 a conoscenza e se ne allieta con Tigellino (\"Ci\u00f2 ch'io struggo\"). Quando i cristiani vengono condotti nell'arena, una vestale, in realt\u00e0 Rubria velata, chiede piet\u00e0 per loro. Scoperta da Simon Mago, la giovane viene condannata con i cristiani, che la afferrano e preparano a buttarla nell'Arena. Divertito, Nerone ordina che anche Simon Mago vi sia gettato (\"E tu non voli?\"). Il popolo s'avvia verso l'interno del circo, quando Gobrias avverte il popolo: \"L'incendio \u00e8 nelle fornici\". Si ode un boato generale, e tutto il quadro viene nascosto dal fumo delle fiamme.\nQuadro Secondo.\n\"Lo spoliarium del circo massimo\"\nFanuel ed Asteria cercano Rubria nello spoliarium, dove depongono i morti (\"Scendi, cerchiam tra i morti\"). L\u00ec c'\u00e8 anche il cadavere di Simon Mago. I due scoprono Rubria, ancora viva. L\u00ec la giovane confessa che ha servito un falso dio come vestale, e svela al cristiano il suo amore. Fanuel la perdona e la dichiara sua sposa, ma la giovane muore. Fanu\u00e9l scappa subito, ma Asteria rimane un attimo a contemplare il cadavere di Rubria, prima infuriata ma poi colta improvvisamente da piet\u00e0 per lei. La giovane infine invoca la pace su di lei, e fugge anch'essa: il tetto dello spoliarium crolla."}
{"id": "743394", "revid": "287204", "url": "https://it.wikipedia.org/wiki?curid=743394", "title": "Le maree di Kithrup", "text": "Le maree di Kithrup (\"Startide Rising\") \u00e8 un romanzo di fantascienza del 1983 scritto da David Brin.\nIl libro rappresenta il secondo capitolo di sei complessivi del ciclo delle cinque galassie (preceduto da \"Spedizione Sundiver\" e seguito da \"I signori di Garth\"). Nel 1984 \u00e8 risultato vincitore quale miglior romanzo del Premio Hugo e del Premio Nebula. \nTrama.\nL'astronave da esplorazione terrestre Streaker, col suo equipaggio misto composto da umani, delfini 'elevati' e un neoscimpanz\u00e9 planetologo, scopre per caso un'enorme flotta di antiche navi abbandonate in una regione remota dello spazio. Potrebbero essere appartenute alla mitica prima razza dei Progenitori, ma per qualche motivo di tutto questo non vi \u00e9 traccia nella vasta banca dati della Biblioteca universale.\nIl team investigativo inviato dal comandante Creideiki \u00e8 distrutto e in risposta al comunicato inviato alla Terra il Consiglio dei Terrageni risponde con poche parole in codice: - Nascondetevi. Attendete ordini. Non rispondete. \nNascosti tra le acque insidiose del mondo oceanico di Kithrup i membri dell'equipaggio devono cercare di riparare la nave danneggiata, esplorare quel mondo isolato e fronteggiare anche un ammutinamento del tutto inaspettato. Nel frattempo in orbita intorno al pianeta infuria uno scontro senza esclusione di colpi tra le varie fazioni dei Galattici, che vorrebbero impossessarsi delle informazioni raccolte dalla nave terrestre."}
{"id": "743402", "revid": "76963", "url": "https://it.wikipedia.org/wiki?curid=743402", "title": "Lanny Flaherty", "text": ""}
{"id": "743408", "revid": "6923", "url": "https://it.wikipedia.org/wiki?curid=743408", "title": "L'arte della guerra", "text": "L'arte della guerra (Cinese tradizionale: \"S\u016bnz\u01d0 B\u012bngf\u01ce\", \u5b6b\u5b50\u5175\u6cd5 Cinese semplificato: \u5b59\u5b50\u5175\u6cd5) \u00e8 un trattato di strategia militare attribuito, a seguito di una tradizione orale lunga almeno due secoli, al generale Sunzi (in cinese: \u5b6b\u5b50; pinyin: S\u016bnz\u01d0; Wade-Giles: Sun Tzu), vissuto in Cina probabilmente fra il VI e il V secolo a.C.\nSi tratta probabilmente del pi\u00f9 antico testo di arte militare esistente (VI secolo a.C. circa). \u00c8 composto da tredici capitoli, ognuno dedicato ad un aspetto della guerra. Ebbe una grande influenza anche nella strategia militare europea. \u00c8 un compendio i cui consigli si possono applicare, al pari di altre opere della cultura sino-giapponese, a molti aspetti della vita, oltre che alla strategia militare: ad esempio, all'economia e alla conduzione degli affari.\nIl libro \u00e8 tuttora usato per la conduzione e strategia di molte aziende di tutto il mondo. Infatti ci\u00f2 che tratta non \u00e8 solo la guerra in s\u00e9 ma anche gli aspetti collaterali, che lo avvicinano molto alla ricerca operativa, branca della matematica sviluppatasi nel dopoguerra per risolvere problemi decisionali in guerra e poi spostata all'uso civile; da notare le affinit\u00e0 anche con la moderna teoria dei giochi.\nUnendone la lettura al complementare studio delle filosofie orientali, \u00e8 possibile se non comprendere a pieno, almeno intuire alcuni aspetti di culture le quali, per chi vi si accosta la prima volta, sembrano del tutto aliene.\nLa concezione implicita della guerra, come immaginata da Sun Zi, si svolge in un mondo in cui \u00e8 praticata all'interno della stessa societ\u00e0, la Cina imperiale, con obiettivi limitati e nell'ambito di regole generali, prima delle invasioni barbariche che determineranno la strategia difensiva della Cina dietro la sua Grande Muraglia. Il primo dei classici militari cinesi in fama e forse per la data di composizione, \"L'arte della guerra\" \u00e8 la pietra angolare di un ricco corpo di pensiero strategico compilato nel 1078, su sollecitazione dell'imperatore Shenzong della dinastia Song (cinese semplificato: \u5b8b\u795e\u5b97; pinyin: S\u00f2ng Sh\u00e9nz\u014dng; letteralmente: \"antenato spirituale dei Song\"), sotto il titolo dei Sette classici dell'arte militare (cinese semplificato: \u6b66\u7d93\u4e03\u66f8; cinese tradizionale: \u6b66\u7ecf\u4e03\u4e66; pinyin: W\u01d4j\u012bng q\u012b sh\u016b).\nL\"'arte della guerra\" ha esercitato una notevole influenza sulle tradizioni militari cinesi e giapponesi, ed \u00e8 ancora insegnata in Cina, Taiwan e in tutte le scuole militari del mondo sinizzato; costituisce il fondamento del pensiero strategico contemporaneo in Asia. Nel XX secolo \"L'arte della guerra\" diventa un canone del pensiero strategico occidentale, canone profondamente influenzato da questo trattato che analizza, con notevole anticipo, la guerra come materia di vitale importanza per gli Stati, che in quanto tale si presta ad un'analisi rigorosa, il cui significato \u00e8 dettato dalla pace.\nStoria.\nLe origini dell'opera.\nCome per tutte le opere dell'antica Cina, trascritte su strisce di bamb\u00f9 collegate da lacci di seta, la datazione de \"L'arte della guerra\" cos\u00ec come ci \u00e8 stata trasmessa \u00e8 molto incerta. Secondo Sima Qian (cinese semplificato: \u53f8\u9a6c\u8fc1; cinese tradizionale: \u53f8\u99ac\u9077; pinyin: S\u012bm\u01ce Qi\u0101n), nelle sue Memorie del grande storico (cinese semplificato: \u53f2\u8bb0; cinese tradizionale: \u53f2\u8a18; pinyin: Sh\u01d0j\u00ec), Sun Zi, originario dello stato di Qi, l'attuale Shandong, avrebbe offerto il suo trattato al re Hel\u00fc dello stato di Wu, attuale Zhejiang, nel 512 a.C. Tuttavia, lo stile del testo e la descrizione delle operazioni militari, di scala relativamente ampia, tendono ad una data pi\u00f9 recente, probabilmente la fine del V secolo a.C. o l'inizio del IV secolo a.C., al passaggio dal Periodo delle primavere e degli autunni al Periodo degli Stati Combattenti (cinese semplificato: \u6218\u56fd\u65f6\u4ee3; cinese tradizionale: \u6230\u570b\u6642\u4ee3; pinyin: Zh\u00e0ngu\u00f3 Sh\u00edd\u00e0i), quando i conflitti si moltiplicavano tra stati sempre pi\u00f9 grandi, organizzati e potenti, e la guerra perdeva il suo carattere ritualistico e codificato.\nCao Cao (cinese: \u66f9\u64cd; pinyin: C\u00e1o C\u0101o), illustre signore della guerra, poeta e scrittore, fu autore, all'inizio del terzo secolo, del primo commentario su \"L'arte della guerra\", che ne costitu\u00ed una rielaborazione, senza per\u00f3 che sia possibile determinare esattamente in che misura. Mentre la letteratura storiografica cinese fa sistematicamente riferimento all'opera nei secoli successivi, le dimensioni e la struttura del trattato variano da fonte a fonte.\nPaternit\u00e0 dell'opera.\nLa leggenda, raccontata da Sima Qian e ancora viva in Cina, narra che, prima di ingaggiare Sun Zi come consigliere militare, il re di Wu volle testare le sue doti chiedendogli se le sue capacit\u00e0 strategiche potessero applicarsi anche alle donne; lo stratega, pertanto, accett\u00f2 di dargliene dimostrazione usando le centottanta concubine del re. Sun Zi divise quindi le donne in due gruppi e pose a capo di ciascun gruppo le due favorite del re. Poi spieg\u00f2 ai due gruppi le regole da seguire: agli ordini di Sun Zi, le donne avrebbero dovuto girarsi tutte nella direzione indicata. Al rullo dei tamburi ordin\u00f2 quindi alle donne di voltarsi a destra, ma queste cominciarono a ridere e non obbedirono. Sun Zi disse allora: \u00abSe le regole non sono chiare e gli ordini non vengono compresi, la colpa \u00e8 del generale\u00bb. Spieg\u00f2 quindi ancora una volta le regole, quindi, al rullo dei tamburi, ordin\u00f2 alle donne di voltarsi a sinistra. Ancora una volta le donne scoppiarono a ridere e non obbedirono. Sun Zi disse allora: \u00abSe le regole non sono chiare e gli ordini non vengono compresi, la colpa \u00e8 del generale; se, invece, le regole sono chiare, e tuttavia gli ordini non vengono eseguiti, allora la colpa \u00e8 degli ufficiali\u00bb. Diede quindi l'ordine di decapitare le due favorite. Il re, che aveva seguito le manovre dall'alto del suo padiglione, gli ordin\u00f2 di fermare l'esecuzione dicendosi convinto dell'abilit\u00e0 di Sun Zi nel condurre le truppe, ma questi rispose che, nelle sue vesti di generale, vi erano ordini del re che poteva non seguire. Le due donne furono dunque giustiziate, e le favorite immediatamente inferiori per rango furono messe al comando dei due gruppi. Questa volta le donne obbedirono agli ordini senza indugio. A questo punto Sun Zi disse al re che le sue truppe erano pronte e ben istruite, e che avrebbero obbedito a qualsiasi suo ordine, invitandolo a passarle in rassegna. Ma il re lo conged\u00f2 senza farlo e Sun Zi allora comment\u00f2: \u00abIl re ama le belle parole, ma non sa metterle in pratica\u00bb. Fu proprio in questo modo, racconta Sima Qian, che Sun Zi riusc\u00ec a dare prova delle sue teorie militari e a venire assunto al servizio regio.\nNel XII secolo, alcuni studiosi iniziano a dubitare dell'esistenza storica del personaggio di Sun Zi, sulla base del fatto che non compare nelle Cronache storiche di Zuo (cinese semplificato: \u5de6\u4f20; cinese tradizionale: \u5de6\u50b3; pinyin: Zu\u01d2 zhu\u00e0n; letteralmente: \"Tradizione di Zuo\") che elenca le figure importanti del Periodo delle primavere e degli autunni. Il nome di Sun Wu (cinese semplificato: \u5b59\u6b66; cinese tradizionale: \u5b6b\u6b66; pinyin: S\u016bn W\u01d4), vero cognome di \"Maestro Sun\", che non compare da nessuna parte prima delle Memorie del grande storico, emerge l'idea che potesse essere un soprannome coniato dallo storico e che significa \"guerriero fuggitivo\"; il nome \"Sun\" essendo lessicalmente legato al termine \"fuggitivo\", mentre il primo nome \"Wu\" si riferisce alla tradizionale virt\u00f9 cinese del valore in combattimento, entrambi riferiti al ruolo svolto da Sun Zi nella storia che \u00e8 fatto della vita del generale Wu Zixu. Sun Bin (cinese semplificato: \u5b59\u8191; cinese tradizionale: \u5b6b\u81cf; pinyin: S\u016bn B\u00ecn), che sembra essere realmente esistito ed essere stato effettivamente un'autorit\u00e0 militare, si dice sia servito come ispirazione per la creazione del personaggio di Sun Zi attraverso un processo di evemerismo. Nel 1972 furono scoperte nelle tombe le tavolette Han di Yuanqueshan (cinese semplificato: \u94f6\u96c0\u5c71\u6c49\u5893; cinese tradizionale: \u9280\u96c0\u5c71\u6f22\u7c21; pinyin: Y\u00ednqu\u00e8sh\u0101n H\u00e0nji\u01cen; letteralmente: \"Tavolette Han dalla Montagna del Passero d'Argento\") della dinastia Han vicino alla citt\u00e0 di Linyi nella provincia di Shandong. Tra le tavolette rinvenute vi sono due testi distinti: un primo, attribuito a Sun Zi e corrispondente a L'Arte della Guerra trasmessa attraverso i secoli; un secondo, di epoca posteriore, attribuito a Sun Bin. Il testo di Sun Bin si sovrappone in gran parte a quello di Sun Zi e sembra essere una continuazione di esso. Questa scoperta suggerisce quindi che il dibattito storico sulla paternit\u00e0 dell'opera trae origine dall'esistenza di due testi che potrebbero essere stati entrambi chiamati \"metodi militari del Maestro Sun\". Oggi sono effettivamente visti come due trattati separati.\nContenuto.\nAnalisi.\nIl testo del trattato di Sun Zi, di cui ci sono pervenuti tredici capitoli, copre tutto ci\u00f2 che riguarda lo sviluppo della strategia e la condotta delle battaglie. Mentre presenta lo studio della guerra come vitale per la sopravvivenza degli stati, ne considera anche i costi economici, morali e politici, stabilisce i criteri di valutazione a cui ogni principe e generale deve utilizzare per valutare l'avversario e per impegnarsi in combattimento solo con la certezza di vincere. Spiccano alcuni elementi caratteristici: l'autonomia del militare - il generale - dal politico - il principe - una volta presa la decisione di combattere, l'importanza fondamentale dell'astuzia e la necessaria pratica dello spionaggio. I precetti strategici di Sun Zi sono triplici. Primo, l'apice della strategia militare \u00e8 ottenere la vittoria senza spargimento di sangue. Questo primo punto \u00e8 il risultato diretto della considerazione del costo economico, morale e politico della guerra in un mondo in cui \u00e8 praticata all'interno di una stessa societ\u00e0, la Cina imperiale, e mira alla cattura di risorse e la sottomissione dei vinti. Sun Zi non ha alcun interesse nel distruggere le risorse ambite o uccidere coloro che domani saranno i propri sudditi. La nozione di nemico ereditario non esiste ancora. In secondo luogo, la guerra fondamentalmente consiste nel trovare un vantaggio comparativo, e non si tratta di annientare l'avversario ma di fargli perdere la volont\u00e0 di combattere. Questo secondo punto implica l'uso della forza in misura esattamente proporzionata alla natura dell'obiettivo politico perseguito. \u00c8 fondamentale per Sun Zi essere economizzato, essere furbo, destabilizzare e lasciare a shock solo il ruolo di colpo finale sferrato a un nemico inerme. Infine, la conoscenza dell'avversario \u00e8 il fattore chiave di ogni vittoria militare. Questo terzo punto \u00e8 la proiezione diretta negli affari militari di una filosofia tradizionale cinese che tiene in grande considerazione l'intelligenza e la conoscenza in generale. Lo spionaggio per Sun Zi \u00e8 l'apice dell'azione militare; processo attraverso il quale un signore della guerra pu\u00f2 vedere il quadro pi\u00f9 ampio e, se necessario, sapere in anticipo e senza paura di commettere un errore chi vincer\u00e0 e chi perder\u00e0 la guerra.\nStruttura.\nIl testo \u00e8 organizzato in tredici capitoli dedicati all'analisi razionale delle diverse dimensioni della guerra e che identificano i principi del perseguimento intelligente di una guerra vittoriosa. La struttura \u00e8 tuttavia relativamente libera per quanto riguarda l'organizzazione delle idee, in quanto alcuni concetti si trovano in varie forme in diversi capitoli.\nI.Valutazioni di base (cinese semplificato: \u59cb\u8ba1; cinese tradizionale: \u59cb\u8a08; Pinyin: Sh\u01d0j\u00ec)\nLa guerra \u00e8 una questione di vitale importanza per lo stato, e cinque elementi devono essere oggetto della continua meditazione e cura degli ufficiali: \"la Via\" (o Tao); \"Le stagioni\" (o il clima); \"il terreno\" (o topografia); \"Il generale\" (o le qualit\u00e0 del leader); \u201cLa Disciplina\u201d (o gestione delle risorse umane e materiali). Questi cinque fattori insieme determinano il risultato di un impegno militare. La considerazione coscienziosa di questi dati dovrebbe consentire al signore della guerra di calcolare le sue possibilit\u00e0 di vittoria. Il loro rifiuto o omissione, per ignoranza o presunzione, genera sconfitta.\nII. Conduzione del conflitto (cinese semplificato: \u4f5c\u6218; cinese tradizionale: \u4f5c\u6230; Pinyin: Zu\u00f2zh\u00e0n)\nI fondamenti dell'economia di guerra e la necessit\u00e0 di vincere rapidamente impegni decisivi. Campagne militari di successo richiedono di limitare il pi\u00f9 possibile i costi materiali e umani.\nIII. Pianificazione dell'attacco (cinese semplificato: \u8c0b\u653b; cinese tradizionale: \u8b00\u653b; pinyin: M\u00f3ug\u014dng)\nL'unit\u00e0 di un esercito, pi\u00f9 che il suo numero, \u00e8 la sua forza. Il signore della guerra deve, in ogni momento: sapere se pu\u00f2 combattere e quando fermarsi; sapere se impegnarsi poco o molto; essere grato sia ai soldati ordinari che agli ufficiali; saper trarre vantaggio dalle circostanze; avere la certezza che il sovrano approva tutto ci\u00f2 che viene fatto per il suo servizio.\nIV. Disposizioni (Cinese semplificato: \u519b\u5f62; Cinese tradizionale: \u8ecd\u884c; Pinyin: J\u016bnx\u00edng)\nL'arte di praticare la difesa in modo appropriato \u00e8 un prerequisito per qualsiasi offensiva di successo. Riconoscere le opportunit\u00e0 strategiche man mano che si presentano, per sapere quando andare avanti e quando ritirarsi, senza mai creare in cambio alcuna opportunit\u00e0 per il nemico.\nV. La forza (cinese: \u5175\u52bf; pinyin: B\u012bngsh\u00ec)\nL'abilit\u00e0 nel comandare le truppe si basa sull'uso creativo e agile delle rispettive abilit\u00e0 e abilit\u00e0, nonch\u00e9 sulla distinzione tra ci\u00f2 che deve essere fatto in segreto e ci\u00f2 che deve essere fatto apertamente. Si tratta di creare slancio e cogliere di sorpresa il nemico.\nVI. Vuoti e pieni (cinese semplificato: \u865a\u5b9e; cinese tradizionale: \u865b\u5be6; Pinyin: X\u016bsh\u00ed)\nLe opportunit\u00e0 strategiche da cogliere sono le aperture che il nemico crea in reazione alle varie pressioni esercitate su di lui; il campo di battaglia \u00e8 in qualche modo fluido.\nCitazioni.\nCapitolo I, Versetti 18 e 19:\n\u5175\u8005\u8a6d\u9053\u4e5f\u3002(B\u012bng zh\u011b gu\u01d0d\u00e0o y\u011b.)\n\u6545\u80fd\u800c\u793a\u4e4b\u4e0d\u80fd\u7528\u800c\u793a\u4e4b\u4e0d\u7528\u8fd1\u800c\u793a\u4e4b\u9060\u9060\u800c\u793a\u4e4b\u8fd1\u3002(G\u00f9 n\u00e9ng \u00e9r sh\u00ec zh\u012b b\u00f9n\u00e9ng y\u00f2ng \u00e9r sh\u00ec zh\u012b b\u00f9y\u00f2ng j\u00ecn \u00e9r sh\u00ec zh\u012b yu\u01cen yu\u01cen \u00e9r sh\u00ec zh\u012b j\u00ecn.)\n\"Qualsiasi campagna di guerra deve essere risolta in apparenza; fingere disordine, non mancare mai di esca al nemico per attirarlo, simulare l'inferiorit\u00e0 per incoraggiare la sua arroganza, sapere come suscitare la sua rabbia per farlo cadere meglio nella confusione: la sua lussuria te lo getter\u00e0 addosso per s\u00e9. rompere l\u00ec.\"\nQuesto verso \u00e8 comunemente usato in francese in una forma abbreviata:\n\"Tutta la guerra si basa sull'inganno.\"\nCapitolo II, verso 3:\n\u4e45\u66b4\u5e2b\u5247\u570b\u7528\u4e0d\u8db3\u3002(Ji\u01d4 b\u00e0o sh\u012b z\u00e9 gu\u00f3 y\u00f2ng b\u00f9z\u00fa.)\n\u201cNon puoi tenere le truppe sul campo a lungo senza causare grossi danni allo Stato.\"\nQuesto verso \u00e8 comunemente usato in francese in una forma abbreviata:\n\u201cMai una guerra prolungata \u00e8 andata a vantaggio di nessun paese.\"\nCapitolo III, Verso 2:\n\u662f\u6545\u767e\u6230\u767e\u52dd\u975e\u5584\u4e4b\u5584\u8005\u4e5f\u4e0d\u6230\u800c\u5c48\u4eba\u4e4b\u5175\u5584\u4e4b\u5584\u8005\u4e5f\u3002(Sh\u00ec g\u00f9 b\u01cei zh\u00e0n b\u01ceish\u00e8ng f\u0113i sh\u00e0nzh\u012b sh\u00e0n zh\u011b y\u011b b\u00f9 zh\u00e0n \u00e9r q\u016b r\u00e9n zh\u012b b\u012bng sh\u00e0nzh\u012b sh\u00e0n zh\u011b y\u011b.)\n\"Piuttosto, devi sottomettere il nemico senza dare battaglia: questo sar\u00e0 il caso in cui pi\u00f9 ti alzi al di sopra del bene, pi\u00f9 ti avvicini all'incomparabile e all'eccellente.\"\nQuesto verso \u00e8 comunemente usato in francese in una forma abbreviata:\n\u201cL'arte della guerra \u00e8 sottomettere il nemico senza combattere.\"\nCapitolo III, Vers 18:\n\u6545\u66f0\uff1a\u77e5\u5f7c\u77e5\u5df1\uff0c\u767e\u6230\u4e0d\u6b86\uff1b\u4e0d\u77e5\u5f7c\u800c\u77e5\u5df1\uff0c\u4e00\u52dd\u4e00\u8ca0\uff1b\u4e0d\u77e5\u5f7c\uff0c\u4e0d\u77e5\u5df1\uff0c\u6bcf\u6230\u5fc5\u6b86\u3002(G\u00f9 yu\u0113: Zh\u012b b\u01d0 zh\u012bj\u01d0, b\u01ceizh\u00e0nb\u00f9d\u00e0i; b\u00f9zh\u012b b\u01d0 \u00e9r zh\u012bj\u01d0, y\u012b sh\u00e8ngy\u012b f\u00f9 ; b\u00f9zh\u012b b\u01d0, b\u00f9 zh\u012bj\u01d0, m\u011bi zh\u00e0n b\u00ec d\u00e0i.)\n\u201cConosci il tuo nemico e conosci te stesso; in cento guerre da combattere, non sarai mai vinto (\u4e0d\u6b86=non perire). Se ignori il tuo nemico e conosci te stesso, le tue possibilit\u00e0 di perdere e vincere saranno uguali. Se ignori sia il tuo nemico che te stesso, conterai i tuoi combattimenti solo in base alle tue sconfitte.\"\nQuesto verso si trova in forma condensata in un proverbio della lingua cinese contemporanea:\n\u77e5\u5df1\u77e5\u5f7c\uff0c\u767e\u6230\u4e0d\u6b86\u3002 (Zh\u012b j\u01d0 zh\u012b b\u01d0, b\u01cei zh\u00e0n b\u00f9 d\u00e0i.)\n\"Conosci il tuo nemico e conosci te stesso, vincerai cento volte senza rischi.\"\nPosterit\u00e0.\nNel pensiero strategico occidentale.\n\"L'Arte della Guerra\" \u00e8 ancora insegnata nelle scuole militari occidentali, dove \u00e8 pi\u00f9 spesso oggetto di studi comparativi con i canoni del pensiero strategico europeo e nordamericano, e in particolare con i pi\u00f9 influenti: \"Della guerra\", di Carl von Clausewitz.\nApparentemente c'\u00e8 una frattura tra C. von Clausewitz e Sun Zi. Il primo vive e scrive nell'Europa dell'inizio del XIX secolo, mentre la vita e il lavoro del secondo sono radicati nell'antica Cina imperiale. Mentre \"Della guerra\" \u00e8 un lungo corpo di prosa, \"L'Arte della Guerra\" assume la forma di una serie di aforismi. Il primo \u00e8 di quasi 600 pagine, il secondo poco meno di 40. I due autori presentano anche preferenze strategiche diverse, cos\u00ec come opinioni diverse sull'uso dell'inganno e dello spionaggio.\nPer quanto riguarda le preferenze strategiche di ciascuno, va notato, prima di tutto, che Sun Zi stabilisce la vittoria senza spargimento di sangue come l'ideale della strategia militare, mentre C. von Clausewitz sostiene che la riluttanza a usare la forza pu\u00f2 equivalere a lasciare il potere all'avversario. Secondo, Sun Zi vede la guerra come la ricerca di un vantaggio comparato e la vittoria come l'annientamento della volont\u00e0 di combattere dell'avversario; questa strategia si basa molto sul controllo delle informazioni e sulle azioni psicologiche. C. von Clausewitz, invece, insiste sugli imponderabili, sugli attriti, che rendono le campagne militari mai cos\u00ec efficaci come previsto, e vede nell'annientamento dell'avversario la via pi\u00f9 sicura per ottenere la vittoria.\nPer quanto riguarda l'uso dello spionaggio, Sun Zi pu\u00f2 essere considerato ottimista, in quanto ritiene, da un lato, che le azioni psicologiche siano il modo pi\u00f9 efficace per ottenere il vantaggio sull'avversario e d'altra parte, che una perfetta padronanza dell'informazione consente di determinare in anticipo l'esito di una campagna militare. C. von Clausewitz, da parte sua, \u00e8 dell'opinione che i rapporti di spionaggio siano molto spesso incerti nel migliore dei casi e contraddittori nel peggiore dei casi, quindi non \u00e8 ragionevole basare su di essi una strategia militare.\nSebbene i due strateghi offrano visioni diametralmente opposte sulla guerra, le loro opere rimangono i modelli della strategia militare mondiale e occupano un posto centrale nella formazione teorica dei praticanti occidentali. Il motivo \u00e8, in parte, che consentono di affrontare rispettivamente le nozioni di approccio indiretto e approccio diretto. La storia del Novecento mostra, inoltre, che alcuni trarranno beneficio dalla lettura dei due Trattati. Mao Zedong, in particolare, sar\u00e0 ispirato da loro a vincere nel 1949 e, in seguito, a teorizzare la Guerra rivoluzionaria.\nNella cultura popolare.\nLa band metal svedese Sabaton copre questo lavoro nel loro album The Art of War. Questa \u00e8 anche una delle canzoni dello stesso album. Al suo interno ogni canzone ha un'introduzione tradotta in inglese ma comunque tratta dal libro. La prima traccia si chiama \"Sun Tzu Says\".\n\"L'arte della guerra\" \u00e8 spesso citato in Arc 2: \"Battle Tendancy\", di Le bizzarre avventure di JoJo.\nNella webserie \"Il revient quand Bertrand ?\", gli episodi prendono il nome da citazioni da \"l'arte della guerra\" e servono come guida spirituale per i due protagonisti."}
{"id": "743409", "revid": "767487", "url": "https://it.wikipedia.org/wiki?curid=743409", "title": "Pupo De Luca", "text": "Biografia.\nDe Luca inizia a suonare la batteria influenzato dalla musica jazz, che durante il fascismo si ascolta ancora clandestinamente. Nel dopoguerra intraprende una regolare attivit\u00e0 concertistica. In quel periodo suona con diverse orchestre, e conosce tra gli altri un giovane sassofonista, Fausto Papetti, con cui lavorer\u00e0 in seguito.\nIn breve tempo diventa uno dei pi\u00f9 noti batteristi italiani, suona al fianco di nomi storici del jazz della penisola, come il chitarrista Franco Cerri, Enrico Intra, Gianni Basso e anche con musicisti stranieri come Chet Baker e Bud Shank.\nA met\u00e0 degli anni cinquanta forma il complesso I Menestrelli del Jazz, insieme ad Ezio Leoni alla fisarmonica, Ernesto Villa al contrabbasso, Fausto Papetti al sassofono e Giampiero Boneschi (in seguito sostituito da Gianfranco Intra) al pianoforte.\nIl gruppo effettua molti spettacoli, e viene messo sotto contratto dalla Music di Walter Guertler, per cui incide alcuni dischi, sia 78 giri che album, anche con la denominazione tradotta in inglese \"The Minstrels Of Jazz\".\nNel 1957 conosce un giovane pianista appassionato di jazz che suona anche in un gruppo di rock'n'roll: \u00e8 Enzo Jannacci, che lo avvicina al mondo del cabaret. Nel 1958 \u00e8 il batterista del \"Sestetto Azzurro\" (con Alberto Semprini al pianoforte, Ebe Mautino all'arpa, Mario Migliardi all'organo Hammond, Walter Beduschi al basso e Bruno De Filippi alla chitarra), che suona sul disco di \"Nel blu dipinto di blu\", accompagnando Domenico Modugno anche durante l'esibizione al Festival di Sanremo 1958.\nNel 1959 il gruppo \"I menestrelli del Jazz\" cambia la sua formazione esibendosi al Palazzo dell'arte di Milano con il pianista cantante Max Onorari (in arte Marcellino), alla chitarra Felice Dacc\u00f2, al basso Ernesto Villa, al vibrafono Alberto Baldan Bembo, al sax- clarinetto Glauco Masetti ed \u00e8 con questa formazione, e poi cambiando il chitarrista con Ettore Cenci e il bassista con Marco Ratti, che il gruppo inizia a girare i migliori locali d'Italia, come \"La canzone del mare\" di Capri, \"Le Cascine\" di Napoli, \"O' Sarracino\" di Ischia, e ad avere successo anche alla \"Fiera del Levante\" di Bari o alle \"Grotte del Piccione\" di Roma. Tutti i componenti del gruppo \"I menestrelli del Jazz\" in quegli anni partecipano alle registrazioni in studio dei pi\u00f9 importanti gruppi e cantanti italiani, sotto la direzione di maestri come Tony De Vita, Augusto Martelli, Ezio Leoni e molti altri. Dopo lo scioglimento del gruppo Glauco Masetti, Max Onorari, Marco Ratti ed il batterista Gian Piero Prina continuano l'attivit\u00e0 esibendosi in numerosi concerti jazz.\nNel decennio successivo De Luca, insieme a Enrico Intra, Franco Nebbia e a Gianni Buongiovanni, apre il Derby Club, locale milanese che diventa il centro del nuovo cabaret, lanciando personaggi come Cochi e Renato, Felice Andreasi, Lino Toffolo, e contribuendo all'affermazione definitiva dello stesso Jannacci.\nNella seconda met\u00e0 degli anni sessanta comincia anche a essere attivo come attore. Nel film di Carlo Lizzani \"Banditi a Milano\" del 1968, De Luca interpreta il proprietario della Fiat 1100 D usata dalla banda Cavallero per la rapina con sanguinoso inseguimento e sparatorie per le vie di Milano. Dal 1969 al 1971 interpreta il cuoco Fritz Brenner, dipendente dell'investigatore montenegrino Nero Wolfe, nella miniserie televisiva omonima prodotta dalla Rai. Nel 1976 dirige anche un film, \"L'inconveniente\", rimasto inedito."}
{"id": "743413", "revid": "298229", "url": "https://it.wikipedia.org/wiki?curid=743413", "title": "Campionati europei di nuoto in vasca corta 2000", "text": "Gli ottavi Campionati europei di nuoto in vasca corta si sono svolti a Valencia (Spagna) dal 14 al 17 dicembre 2000."}
{"id": "743421", "revid": "22475", "url": "https://it.wikipedia.org/wiki?curid=743421", "title": "Kasabian", "text": "I Kasabian sono un gruppo musicale britannico formatosi nel 1997 a Leicester.\nFanno parte del gruppo sin dagli esordi il chitarrista, tastierista, cantante e paroliere Sergio Pizzorno e il bassista Chris Edwards, mentre dal 2005 \u00e8 membro ufficiale della band anche il batterista Ian Matthews. Dagli esordi hanno fatto parte della band il polistrumentista e paroliere Christopher Karloff e il cantante Tom Meighan, che hanno lasciato la formazione rispettivamente nel 2006 e nel 2020. Dopo l'uscita di Meighan, \u00e8 entrato nella formazione ufficiale del gruppo anche il chitarrista Tim Carter, a lungo turnista per la band. Dall'uscita di Karloff, Pizzorno \u00e8 l'unico compositore di tutti i brani dei Kasabian.\nStoria.\nIl loro primo disco, omonimo, esce nel 2004 ottenendo un buon successo di pubblico e critica che porta la band in tour in tutta Europa, dove il loro stile a met\u00e0 tra il rock anni sessanta/settanta e l'elettronica da rave party fa di loro una delle principali band emergenti di quell'anno. Il loro secondo album, \"Empire\", esce nel 2006 e segna una svolta verso sonorit\u00e0 pi\u00f9 alla moda, anche se l'influenza di gruppi come i Led Zeppelin risulta evidente, specialmente in canzoni come il singolo \"Shoot the Runner\". Nel 2009 la band pubblica il pi\u00f9 sperimentale e acustico \"West Ryder Pauper Lunatic Asylum\", trascinato dal singolo di successo \"Fire\". Nel 2011 viene pubblicato il quarto album \"Velociraptor!\", con il quale la band ottiene un discreto successo anche al di fuori del Regno Unito. Nel 2014 viene pubblicato il quinto album in studio \"\", ricco di influenze hip hop, seguito nel 2017 da \"For Crying Out Loud\", che come il terzo album vede un minore utilizzo dell'elettronica e sonorit\u00e0 pi\u00f9 rock.\nLa band pu\u00f2 vantare il record di nove nomination ottenute in una sola edizione degli \"NME Awards\" e una serie di cinque album di inediti di fila al primo posto nella classifica britannica degli album.\nPrimi anni e \"Kasabian\" (1997-2005).\nI componenti iniziali del gruppo si conoscono al liceo. La band viene fondata da Tom Meighan (cantante), Sergio Pizzorno (chitarrista, tastierista e compositore dei testi, di origini italiane), Christopher Karloff (polistrumentista e compositore dei testi) e Chris Edwards (bassista) con il nome Saracuse. La band si esibisce per la prima volta al 18\u00ba compleanno di Edwards. Successivamente la band sceglier\u00e0 il nome Kasabian, che pu\u00f2 riferirsi sia alla parola in armeno che significa \"macellaio\" che al cognome di uno dei membri della setta di Charles Manson, Linda Kasabian.\nNel 2003 debuttano nel mondo della musica, proponendosi con uno stile militaresco e rivoluzionario. Distribuiscono il loro primo demo \"Processed Beats\", prodotto da Jim Abbiss, e in seguito pubblicano in sequenza \"Reason Is Treason\", \"Club Foot\", \"L.S.F.\" e \"Processed Beats\", questa volta nella sua versione definitiva; nel settembre del 2004 viene distribuito il loro primo album \"Kasabian\", che vender\u00e0 quasi un milione di copie e si aggiudicher\u00e0 il triplo disco di platino nel Regno Unito e un disco d'oro in Giappone.\nNel 2005 partecipano al tour di \"Don't Believe the Truth\" come gruppo spalla degli Oasis, che si dichiarano loro estimatori. In quell'anno si esibiscono anche al Glastonbury Festival.\nGrazie a \"Club Foot\" la band diviene famosa in tutto il mondo, e la canzone entra non solo nelle colonne sonore dei film \"Goal!\", \"The Guardian - Salvataggio in mare\" e \"Doomsday - Il giorno del giudizio\", ma in quelle di numerosi videogiochi, tra i quali \"Tony Hawk's Project 8\" e \"Pro Evolution Soccer 5\" e successivamente anche \"FIFA 13\" e \"Alan Wake's American Nightmare\". \"L.S.F.\" entra invece a far parte della colonna sonora di \"FIFA 2004\".\nNel 2005 entra a far parte della band dopo aver partecipato ad alcuni concerti come turnista il batterista Ian Matthews. Il 4 giugno dello stesso anno la band pubblica \"Live from Brixton Academy\", album contenente l'esibizione alla Brixton Academy di Londra del 16 dicembre 2004.\n\"Empire\" (2006-2008).\nAll'inizio del 2006 viene annunciato dagli altri membri della band che Karloff lascia ufficialmente i Kasabian per divergenze artistiche. Verr\u00e0 sostituito nei tour dal chitarrista Jay Mehler, buon amico della band.\nPartecipano a molti festival, tra i quali Live Earth, e poco tempo dopo la rottura con Karloff esce il loro secondo lavoro, chiamato \"Empire\", in cui sono contenuti anche tre brani scritti dallo stesso Karloff prima che lasciasse la band. L'album \u00e8 il primo della band a debuttare al primo posto della classifica degli album pi\u00f9 venduti nel Regno Unito.\nAlla fine del 2007 il gruppo pubblica l'EP \"Fast Fuse\", contenente le canzoni \"Fast Fuse\" e \"Thick as Thieves\", per il quale non viene fatta alcuna promozione o pubblicit\u00e0; entrambi i brani saranno poi inseriti nel loro terzo album. \"Fast Fuse\" viene inoltre inclusa nella colonna sonora del videogioco \"FIFA 09\", viene scelta come colonna sonora del pay-per-view della World Wrestling Entertainment \"Cyber Sunday 2007\" e viene utilizzata come sigla dello show \"Russell Howard's Good News\", trasmesso sulla British Broadcasting Corporation.\nNello stesso periodo comincia anche la lavorazione al terzo album. Per l'occasione viene reclutato il produttore di hip hop ed elettronica Dan the Automator, meglio noto per il suo lavoro sul primo album dei Gorillaz.\n\"West Ryder Pauper Lunatic Asylum\" (2009-2010).\nIl 5 marzo 2009 il sito web Albumvote.co.uk rivela che il titolo dell'album sarebbe stato \"West Ryder Pauper Lunatic Asylum\".\nIl 31 marzo la canzone \"Vlad the Impaler\" viene resa disponibile per il download gratuito per un periodo di 4 giorni, mentre il 1\u00ba giugno viene pubblicato \"Fire\", il primo singolo estratto dal terzo album che, la settimana successiva, raggiunger\u00e0 la terza posizione delle classifiche britanniche, inserito anche nella playlist del videogioco \"F1 2010\". Viene poi girato un video promozionale per \"Vlad the Impaler\", diretto da Richard Ayoade.\nIl 6 giugno 20 la band pubblica \"West Ryder Pauper Lunatic Asylum\", che il 14 giugno raggiunge la prima posizione della classifica degli album pi\u00f9 venduti nel Regno Unito, che mantiene per due settimane di seguito.\nVengono poi pubblicati i singoli \"Where Did All the Love Go?\" e \"Underdog\", quest'ultimo inserito nella colonna sonora del film \"Takers\".\nL'8 giugno 2010 si esibiscono allo stadio Meazza di Milano come gruppo spalla al concerto dei Muse, mentre il 6 agosto si esibiscono allo stadio Olimpico di Torino come gruppo spalla al concerto degli U2.\nIl 28 luglio viene pubblicata la prima raccolta dei Kasabian, \"The Albums\", un box set con i primi tre album in studio della band.\nIl 15 agosto la band si esibisce a Kuala Lumpur sul palco dell'MTV World Stage insieme a The All-American Rejects, Hoobastank, Raygun, Boys Like Girls e Pixie Lott.\n\"West Ryder Pauper Lunatic Asylum\" viene candidato come \"Miglior album\" ai Mercury Prize, mentre si aggiudica il medesimo premio agli NME Awards (durante i quali vince anche nella categoria \"Miglior artwork per un album\" e viene nominata nelle categorie \"Miglior band\" e \"Miglior band live\") e ai Q Awards. Sempre ai Q Awards, la band vince inoltre il premio come \"Miglior band\".\n\"Velociraptor!\" (2011-2013).\nIl 19 settembre 2011 la band pubblica il suo quarto album, dal titolo \"Velociraptor!\". L'album \u00e8 stato anticipato dal video promozionale di \"Switchblade Smiles\" e gi\u00e0 a pochi giorni dalla sua pubblicazione debutta al primo posto nella classifica degli album pi\u00f9 venduti nel Regno Unito.\nDopo \"Switchblade Smiles\", tra il 2011 e i primi mesi del 2012 vengono poi estratti i singoli \"Days Are Forgotten\", \"Re-Wired\", \"Goodbye Kiss\" e \"Man of Simple Pleasures\". \"Goodbye Kiss\" ottiene un enorme successo in Italia, diventando disco di platino e di fatto il primo singolo della band a ricevere una certificazione.\nNel febbraio 2012 Sergio Pizzorno realizza un video per \"Narcotic Farm\", ribattezzando il brano \"Narcotic Farm II\". Fa la medesima cosa con \"Neon Noon\", per cui realizza a marzo un video completamente di sua fattura con il semplice uso di un cellulare e quattro specchi.\nAgli NME Awards 2012 vengono eletti \"Miglior band britannica\".\nIl 29 maggio la band pubblica un'edizione speciale di \"Velociraptor!\" esclusivamente per l'Italia, contenente un EP bonus con 9 tracce inedite, tra cui il remix di \"Man of Simple Pleasures\" cantato con il rapper italiano J-Ax. Inoltre il 25 giugno 2012 la band pubblica il suo secondo album live e primo DVD, intitolato \"Live! - Live at The O2\"; il CD/DVD contiene, oltre allo spettacolare concerto all'O2 di Londra del dicembre precedente, un documentario sulla vita in tour nell'ultimo anno della band durante le date inglesi, \"I Hear Voices\". Agli MTV Europe Music Awards 2012 ottengono la loro prima nomination agli EMA nella categoria \"Miglior tour mondiale\".\nAgli inizi di marzo 2013, Sergio Pizzorno annuncia che lo storico chitarrista turnista dei Kasabian, Jay Mehler, non suoner\u00e0 pi\u00f9 con loro per entrare a far parte dei Beady Eye, la nuova band degli ex membri degli Oasis, scioltisi nel 2009 dopo l'addio di Noel Gallagher. Sergio lo saluta definendolo come un loro fratello e postando \u00abun incredibile video per far capire che sentiremo la sua mancanza\u00bb.\nIn sostituzione di Mehler il chitarrista Tim Carter, collaboratore di lunga data del gruppo durante le sue sessioni di registrazione, si aggiunge alla formazione live dei Kasabian. La band continua cos\u00ec il suo lungo tour nordeuropeo, durante il quale scende anche in Italia (precisamente il 30 maggio) per tenere un concerto gratuito a Milano in occasione del Casa Bacardi Live a loro dedicato.\n\"\" (2014-2015).\nNel gennaio 2014, durante un'intervista a \"Q Magazine\", il gruppo annuncia che il loro quinto album di inediti verr\u00e0 pubblicato nel giugno 2014. Il cantante Sergio Pizzorno descrive cos\u00ec il loro nuovo lavoro:\nIl 28 aprile i Kasabian annunciano sul loro sito ufficiale sia la lista tracce che il titolo del nuovo album, ovvero \"\". Lo stesso giorno viene mandato per la prima volta in onda sulle principali stazioni radiofoniche europee il nuovo singolo \"eez-eh\", mentre il giorno seguente viene pubblicato il video ufficiale del brano. Il 4 maggio i Kasabian sono ospiti a \"Quelli che il calcio\" per presentare dal vivo il nuovo singolo e ritirare il disco d'oro ottenuto per le vendite di \"Velociraptor!\".\n\"48:13\" viene pubblicato il 9 giugno 2014 nel Regno Unito e il 10 giugno nel resto d'Europa, debuttando al numero uno della UK Albums Chart come i precedenti tre album dei Kasabian. In breve tempo vende oltre 100.000 copie solo nel Regno Unito, ricevendo il disco d'oro a poco pi\u00f9 di tre settimane dalla sua pubblicazione. Il 3 agosto viene pubblicato il secondo singolo estratto dall'album, \"bumblebeee\".\nDurante tutta l'estate 2014 la band si esibisce in un lungo tour nel Regno Unito e nel resto d'Europa, partecipando anche all'Ejekt Festival ad Atene, all'Orange Warsaw Festival a Varsavia, al Rock am Ring in Germania, al Glastonbury Festival, da headliner, il 29 giugno e al Summer Sonic Festival in Giappone il 16 agosto. Il 5 settembre partecipano, inoltre, all'iTunes Festival da headliner, tornando a esibirsi sul palco della Apple dopo due anni di assenza.\nIl 16 luglio esce in 11 sale nei cinema Vue sparsi per il Regno Unito il film \"Summer Solstice\", che consiste nell'esibizione dei Kasabian a Leicester il 21 giugno 2014. Il 10 ottobre 2014 esce, in esclusiva per l'Italia, il singolo \"bow\", sempre tratto dall'album \"48:13\". Il 17 novembre viene invece pubblicata in tutto il mondo una nuova edizione di \"48:13\", contenente le tracce bonus giapponesi e un DVD con lo stesso concerto di \"Summer Solstice\".\nSempre nel 2014 il loro tour tocca anche l'Italia, con 2 date rispettivamente a Roma il 31 ottobre (PalaLottomatica) e a Milano il 1\u00ba novembre (Mediolanum Forum).\nAgli NME Awards del 2015 la band riceve ben 9 nomination, stabilendo un nuovo record (il precedente apparteneva agli Oasis con 7 nomination) e trionfando poi in 3 categorie: \"Miglior band britannica\", \"Miglior album\" e \"Miglior citazione\".\n\"For Crying Out Loud\" (2016-2019).\nNel giugno 2016 i Kasabian annunciano di essere al lavoro a un sesto album di inediti. Vengono rivelati anche i nomi di alcuni brani che faranno parte del disco, tra cui \"Put Your Life on It\" (gi\u00e0 suonata dal vivo a maggio in occasione dei due concerti organizzati dal gruppo per celebrare la storica vittoria della Premier League da parte del Leicester) e \"Comeback Kid\" (parte della colonna sonora del videogioco \"FIFA 17\"). Anticipato dal singolo \"You're in Love with a Psycho\", pubblicato il 20 marzo 2017, l'album \"For Crying Out Loud\" esce per la Columbia Records nel maggio successivo, debuttando come consueto alla prima posizione delle classifiche britanniche.\nL'uscita di Tom Meighan, nuovi progetti (2020-presente).\nIl 6 luglio 2020 i Kasabian, tramite un messaggio sui propri canali sui social network, informano i fan che Tom Meighan ha lasciato la band per motivi personali. Il giorno successivo Meighan si dichiara colpevole di aver aggredito l'allora fidanzata il 9 aprile precedente, nel periodo di lockdown imposto dalla pandemia di COVID-19; sar\u00e0 in seguito condannato a 200 ore di lavoro non retribuito.\nI restanti membri del gruppo dichiarano che continueranno la propria attivit\u00e0 e il 28 maggio 2021 annunciano un nuovo tour britannico, in programma tra ottobre e novembre dello stesso anno, e l'ingresso del turnista Tim Carter nel gruppo come quarto componente fisso. Il 13 ottobre seguente il gruppo tiene un concerto a Glasgow, il primo senza Meighan, con la partecipazione di Robert Harvey dei The Music nelle vesti di polistrumentista e seconda voce. Il 27 ottobre dello stesso anno viene pubblicato il singolo \"Alygatyr\".\nStile e influenze.\nLa musica dei Kasabian \u00e8 caratterizzata da un genere misto tra indie rock, elettronica e rock psichedelico. Sono stati etichettati dai media principalmente come indie rock e alternative rock, ma non sono rari gli accostamenti alla neopsichedelia, al britpop e al rock elettronico.\nDopo l'omonimo album di debutto, ricco di influenze che vanno dall'elettronica all'indie e al madchester, nel secondo album la band si \u00e8 spostata su sonorit\u00e0 pi\u00f9 britpop, ma basate comunque sull'elettronica. \"West Ryder Pauper Lunatic Asylum\" assume ancor pi\u00f9 un suono psichedelico e sperimentale, riducendo le incursioni elettroniche. In \"Velociraptor!\" la band conferma la propria scelta stilistica di evolvere e personalizzare sempre pi\u00f9 la propria musica, basandosi principalmente sull'indie rock e la neopsichedelia ma venendo influenzata anche da britpop ed elettronica, avvicinandosi a sonorit\u00e0 space rock. A tutto questo il successivo \", quinto album del gruppo, unisce anche sonorit\u00e0 hip hop e pop rock anni sessanta in modo da raggiungere ambienti musicali definiti \"imprevedibili e avanzati\"\".\nI Kasabian sono influenzati da band come Oasis (grandi ispiratori di Sergio Pizzorno), Pink Floyd, Beatles, Nirvana, Kinks, Stone Roses, Led Zeppelin, Primal Scream e Rolling Stones, Human League, Sparks e The Cars, il gruppo americano di Ric Ocasek..\nFormazione.\nBiografie.\nIan Matthews (Bristol, 21 giugno 1971), batterista attivo soprattutto nella sua citt\u00e0, Bristol, inizia a lavorare con i Kasabian nel 2001, come turnista, suonando nella loro prima demo, \"Processed Beats\". Successivamente collaborer\u00e0 anche alle registrazioni di \"Butcher Blues\", \"Orange\", \"Ovary Stripe\" e \"Beneficial Herbs\", b-side di \"Cutt Off\". Nell'aprile 2005 diventa un membro della formazione a tutti gli effetti.\nChris Edwards (Leicester, 20 dicembre 1980), bassista, nel 1997 fonda con gli amici Sergio Pizzorno, Tom Meighan e Christopher Karloff la band Saracuse, nucleo originario da cui deriveranno i Kasabian.\nUtilizzo dei brani nei media.\nNumerosi brani dei Kasabian sono stati scelti per le colonne sonore di film, serie televisive e videogiochi, oltre che essere stati utilizzati per vari spot pubblicitari e spettacoli televisivi. Seguono le apparizioni pi\u00f9 rilevanti."}
{"id": "743429", "revid": "2153076", "url": "https://it.wikipedia.org/wiki?curid=743429", "title": "The Confessions Tour", "text": "The Confessions Tour \u00e8 il secondo album dal vivo della cantautrice statunitense Madonna, pubblicato il 26 gennaio 2007.\nDescrizione.\nRegistrato durante la sua tourn\u00e9e di successo del 2006, il \"Confessions Tour\", il disco \u00e8 pubblicato insieme al DVD \"The Confessions Tour\", diretto da Jonas \u00c5kerlund, che contiene l'intero concerto.\nL'album contiene 13 tracce tratte dal tour: con le canzoni pi\u00f9 rappresentative dell'album \"Confessions on a Dance Floor.\" \u00c8 stata inserita anche la canzone \"Erotica\" nell'inedita versione del suo demo originale intitolata \"You Thrill Me\". Il brano \"Music\" \u00e8 nella versione \"Music Inferno\" con un campionamento della celebre \"Disco Inferno\", citazione alla colonna sonora de \"La febbre del sabato sera\". Non manca la celebre \"Hung Up\" in un mash-up con \"Lucky Star\", ma furono, tuttavia, tralasciate alcune importanti tracce come \"Live to Tell\", che suscit\u00f2 un grave scandalo per averla interpretata da crocifissa, o la ballata elettronica, in questo caso acustica, \"Drowned World / Substitute for Love\", in cui la cantante critica il mondo in cui \u00e8 immersa, ovvero quello della fama. \nIl CD+DVD \u00e8 uscito in Italia il 26 gennaio 2007, in Europa, UK e resto del Mondo il 29 gennaio, negli Stati Uniti il 30 gennaio e in Australia il 5 febbraio.\nIl video del concerto \"Confession Tour\" ha vinto il Grammy Award come miglior lungometraggio musicale nel 2008.\n\u00c8 considerato uno dei migliori lungometraggi musicali della storia."}
{"id": "743439", "revid": "729019", "url": "https://it.wikipedia.org/wiki?curid=743439", "title": "Strada statale 70 della Consuma", "text": "La ex strada statale 70 della Consuma (SS 70), ora strada regionale 70 della Consuma (SR 70), \u00e8 una strada regionale italiana. Collega il Valdarno superiore al Casentino, attraverso il Passo della Consuma.\nStoria.\nLa strada statale 70 venne istituita nel 1928 con il seguente percorso: \"Innesto con la n. 69 presso Pontassieve - Valico della Consuma - Innesto con la n. 71 presso Bibbiena.\"\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Regione Toscana, che ha ulteriormente devoluto le competenze alla Provincia di Firenze e alla Provincia di Arezzo.\nPercorso.\nLa strada inizia in localit\u00e0 Palaie, nel comune di Pelago, dove diverge dalla strada statale 69 di Val d'Arno, che continua verso Arezzo seguendo il fondovalle dell'Arno. Subito in salita, circondata da colline coltivate a vigneti, la 70 si dirige verso est, attraversando le frazioni di Diacceto, Fonte al Cerro e Borselli. Con una serie di curve, alternate a brevi rettilinei, risale il versante occidentale del Pratomagno, poco distante dalla riserva naturale di Vallombrosa. In un paesaggio dalle caratteristiche montane, la strada giunge, quindi, alla Consuma, dove abbandona la provincia di Firenze per entrare in quella di Arezzo.\nSuperato il valico, a quota 1050 m, scende verso l'alto Casentino, in un ambiente dove le zone boscose si alternano ai campi coltivati a foraggio. Alla fine della discesa, dopo avere attraversato il territorio dei comuni di Montemignaio, Pratovecchio e Castel San Niccol\u00f2, incontra il paese di Borgo alla Collina. Giunta nel fondovalle dell'Arno, la 70 supera la piana di Campaldino e oltrepassa Ponte a Poppi, la frazione pi\u00f9 importante del comune omonimo. Dopo pochi chilometri arriva a Bibbiena, dove si innesta nella ex strada statale 71 Umbro Casentinese Romagnola all'altezza del ponte sul torrente Archiano.\nSul versante fiorentino il tracciato della strada \u00e8 identico a quello originario. Sul versante aretino sono stati invece eseguiti alcuni lavori di miglioramento, con l'allargamento della carreggiata e la rettifica dei tratti pi\u00f9 disagevoli."}
{"id": "743442", "revid": "30610", "url": "https://it.wikipedia.org/wiki?curid=743442", "title": "Isidora di Tabenna", "text": "Agiografia.\nLa sua agiografia, infarcita di eventi miracolosi che la rendono poco credibile sul piano storico, non ci fornisce informazioni riguardo alla vita precedente alla sua ordinazione, riferendoci solo che, una volta ammessa ne monastero di Tabenna inizi\u00f2 a comportarsi come una persona insana di mente, tenendo comportamenti non consoni al suo ruolo e rifiutando in maniera recisa di mangiare con le altre sorelle del monastero. \nIsidora aveva come compito quello di lavorare in cucina e di pulire ogni angolo del pavimento, compito che pose in essere con diligenza finch\u00e9 non decise, dopo essersi coperta di stracci di non cucinare pi\u00f9 per le consorelle e di nutrirsi solo con l'acqua sporca ottenuta con il risciacquo delle stoviglie. A causa delle sue azioni le sue compagne presero a disprezzarla ed a sgridarla per ogni minima piccolezza senza tuttavia riuscire a modificare il suo comportamento. Infatti le agiografie ci riferiscono che Isidora non si arrabbi\u00f2 mai per i continui rimbrotti delle compagne, rassegnandosi di buon grado ad essere giudicata come una pazza (cos\u00ec come lei stessa si considerava).\nLeggenda vuole che San Pitrim, un monaco asceta del deserto, ebbe una visione in cui un angelo gli ordinava di andare al monastero di Tabenna, di cercare una monaca con un cencio in testa poich\u00e9 lei sopportava le angherie delle altre sorelle senza lamentarsene, avvicinandosi con i suoi atti alla Passione di Ges\u00f9. Il monaco si diresse allora dove gli era stato indicato senza tuttavia incontrare la sorella descrittagli dall'angelo perch\u00e9 le altre monache la tenevano nascosta ai visitatori con il pretesto che fosse posseduta dal demonio.\nIsidora apparve tuttavia e si inginocchi\u00f2 davanti al monaco il quale, per tutta risposta si prostr\u00f2 per terra chiedendole di benedirlo. \nAlle domande delle consorelle Pitrim raccont\u00f2 la propria visione concludendo che \"Vicina a Dio, Isidora \u00e8 la pi\u00f9 in alto di tutti noi\". Dopo quelle parole l'agiografia sulla santa narra che le altre sorelle si pentirono e le chiesero perdono per il loro comportamento.\nA seguito di quell'avvenimento si racconta che un gran numero di pellegrini inizi\u00f2 a giungere al monastero per poterle parlare ma Isidora, volendo nascondersi, si allontan\u00f2 da questo e inizi\u00f2 una vita eremitica. Mor\u00ec intorno al 365. Venerata dalle Chiese che ammettono il culto dei santi \u00e8 ricordata il 10 maggio.\nCulto.\nIsidora rappresenta uno dei primi esempi di \"Folle in Cristo\", denominazione con cui venivano indicati coloro i quali, simulando la pazzia umiliando il proprio corpo, cercavano di avvicinarsi alla Passione di Ges\u00f9. Questo modo di intendere la religione si svilupp\u00f2 nei secoli dapprima nell'Impero bizantino e quindi in Russia."}
{"id": "743446", "revid": "287204", "url": "https://it.wikipedia.org/wiki?curid=743446", "title": "Civ\u00e8", "text": ""}
{"id": "743458", "revid": "1318658", "url": "https://it.wikipedia.org/wiki?curid=743458", "title": "Lingua emiliano-romagnola", "text": "L'emiliano-romagnolo (nome nativo: \"emili\u00e0n-rumagn\u00f2l\") \u00e8 una lingua, o continuum linguistico, divisa in due principali variet\u00e0: l'emiliano e il romagnolo. L'emiliano-romagnolo appartiene alla famiglia gallo-italica, comprendente la stragrande maggioranza delle lingue del Nord Italia.\nLa lingua fu riconosciuta fra le lingue minoritarie europee nel 1981 (Rapporto 4745 del Consiglio d'Europa). Tuttavia, nel 2009, la Registration Autority per lo standard ISO 639-3 ha ritirato il codice \"eml\" che la identificava, sostituendolo con i codici \"egl\" e \"rgn\", assegnati rispettivamente all'emiliano e al romagnolo, in riconoscimento della separazione letteraria, culturale e politica fra le due parti della regione. Nel 2015 anche l'UNESCO ha inserito l'emiliano e il romagnolo come due lingue distinte tra quelle meritevoli di tutela contemplate nel \"Red book of endangered languages\".\nLe due variet\u00e0, sebbene parte della stessa lingua, possono essere considerate separate dal punto di vista culturale e letterario, situazione affine a quella del Serbo-Croato, rendendole due entit\u00e0 etnolinguistiche differenti.\nLe caratteristiche che separano l'emiliano-romagnolo dalle altre lingue gallo-italiche includono il sistema vocalico caratterizzato dalla sistematica palatalizzazione e dittongazione delle vocali toniche latine in sillaba aperta, e dall'estesa sincope delle vocali atone, con l'eccezione di /a/.\nClassificazione.\nLe variet\u00e0 emiliano-romagnole sono state indicate fin dai tempi di Bernardino Biondelli come parte del gruppo linguistico gallo-italico, assieme a ligure, lombardo e piemontese.\nLe lingue gallo-italiche fanno parte delle lingue galloromanze, in accordo con la distinzione tra lingue romanze occidentali e orientali descritta da Walther von Wartburg.\nOrtografie.\nAlcuni fonemi, pur non disponendo di un grafema univoco in una certa grafia, possono essere comunque presenti nei dialetti che, nella tabella qui di seguito, non hanno tali suoni raffigurati.\nDiffusione.\nOltre che in Emilia-Romagna e a San Marino, la lingua emiliano-romagnola \u00e8 diffusa in alcune regioni confinanti.\nLe sue variet\u00e0 si estendono a nord del fiume Po dove includono una porzione della Provincia di Rovigo storicamente conosciuta come Transpadana Ferrarese, buona parte della provincia di Mantova, la zona sudorientale della Provincia di Cremona intorno a Casalmaggiore (dialetto casalasco) e la citt\u00e0 di Pavia con il suo circondario, per poi spingersi di nuovo sulla sponda destra del fiume nell'Oltrep\u00f2 Pavese. Risulta comunque controversa la posizione del pavese cittadino (talvolta identificato unitamente all'oltrepadano come \"pavese-vogherese\"), parlato nella citt\u00e0 di Pavia, nelle immediate vicinanze e nella sua provincia sulla sponda sinistra del Po (ad esclusione del settore settentrionale della provincia, gi\u00e0 linguisticamente lombardo fin da Bereguardo e Landriano). Sebbene qualcuno oggi aggreghi il pavese cittadino al gruppo occidentale della lingua lombarda a causa della sempre pi\u00f9 intensa influenza del dialetto milanese, a partire da Bernardino Biondelli \u00e8 ritenuto un dialetto di tipo emiliano almeno dal Medioevo. Come variet\u00e0 emiliana di transizione il \"pavese-vogherese\" \u00e8 indicato nella \"Carta dei dialetti d'Italia\" elaborata da Giovan Battista Pellegrini nel 1977. Ma seppur gradualmente, il continuum emiliano si spinge ancora pi\u00f9 ad occidente dell'Oltrep\u00f2 Pavese, fino ad insinuarsi nella provincia di Alessandria, in Piemonte. Si noterebbe infatti solo sulla sponda sinistra della Scrivia l'inizio dell'area interessata dalla lingua piemontese.\nL'emiliano-romagnolo scavalca inoltre l'Appennino settentrionale: in Toscana \u00e8 parlato nella provincia di Massa-Carrara, specialmente nella citt\u00e0 di Carrara. Romagnole sono anche le lingue locali (dialetto gallo-piceno) diffuse nella Provincia di Pesaro e Urbino, a Senigallia (AN) e nel Monte Conero (AN), dove in queste ultime due aree iniziano ad assumere le caratteristiche dei dialetti italiani mediani. Fu per primo Bernardino Biondelli ad ascrivere al gruppo dell'emiliano-romagnolo i dialetti estesi fino al Pesarese-Urbinate. Tuttavia, la classificazione del dialetto gallo-piceno come semplice variante del romagnolo \u00e8 contestata da alcuni studiosi (per i quali questo dialetto sarebbe il terzo gruppo del \"continuum\" emiliano-romagnolo, assieme alle lingue parlate in Emilia e in Romagna), anche se in tutta la provincia di Pesaro-Urbino, nella parte settentrionale di quella di Ancona (zona di Senigallia) e nell'area del Monte C\u00f2nero si parlano indubbiamente variet\u00e0 gallo-italiche.\nDialetti.\nEssa \u00e8 normalmente divisa in due componenti principali, pi\u00f9 un'eventuale terza che pu\u00f2 essere o meno (a seconda degli studi) ricompresa nel Romagnolo:\nSi ritiene che la differenziazione maggiore tra le due sezioni sopra descritte sia avvenuta nell'alto medioevo, all'epoca della dominazione bizantina in Romagna e longobarda in Emilia e Lombardia.\nProbabilmente a causa della divisione politica, la dittongazione gallo-romanza delle vocali [\u0115] ed [\u014f] latine non si estese all'area romagnola. In seguito, con il venir meno della dominazione bizantina e con la riduzione dei dittonghi gallo-romanzi, le differenze si appianarono in parte, pur con esiti vocalici differenti.\nUna koin\u00e8 emiliano-romagnola non esiste ed entrambe le due componenti principali, emiliana e romagnola, risultano frammentate in numerosi dialetti, solitamente orbitanti attorno a nuclei urbani (citt\u00e0 e paesi).\nQuadro legislativo.\nL'emiliano-romagnolo si deve ritenere una lingua regionale o minoritaria ai sensi della \"Carta europea per le lingue regionali o minoritarie\" che all'Art. 1 afferma che per \"lingue regionali o minoritarie si intendono le lingue [...] che non sono dialetti della lingua ufficiale dello stato\". La \"Carta europea per le lingue regionali o minoritarie\", approvata il 25 giugno 1992 ed entrata in vigore il 1\u00ba marzo 1998, \u00e8 stata firmata dall'Italia il 27 giugno 2000 ma non \u00e8 ancora ratificata. Lo Stato italiano dunque non riconosce i locutori dell'emiliano-romagnolo come minoranza linguistica.\nLa regione Emilia-Romagna predispose una legge per la \"Tutela e Valorizzazione dei dialetti dell'Emilia-Romagna\", la \"Legge Regionale 7 novembre 1994, n. 45\" che per\u00f2 fu abrogata nel dicembre del 2013. A luglio 2014 il consiglio regionale ha votato all'unanimit\u00e0 una nuova legge per la conservazione e la trasmissione del patrimonio dialettale.\nAl di fuori dell'Emilia-Romagna, invece, le variet\u00e0 emiliano-romagnole non sono riconosciute come tali e non godono di alcuna particolare forma di tutela."}
{"id": "743463", "revid": "767487", "url": "https://it.wikipedia.org/wiki?curid=743463", "title": "Cantone di Argel\u00e8s-sur-Mer", "text": "Il Cantone di Argel\u00e8s-sur-Mer era una divisione amministrativa dell'Arrondissement di C\u00e9ret.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "743466", "revid": "767487", "url": "https://it.wikipedia.org/wiki?curid=743466", "title": "Cantone di Arles-sur-Tech", "text": "Il Cantone di Arles-sur-Tech era una divisione amministrativa dell'Arrondissement di C\u00e9ret.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "743467", "revid": "775504", "url": "https://it.wikipedia.org/wiki?curid=743467", "title": "Classic Albums", "text": "Classic Albums \u00e8 il titolo di una serie di documentari musicali statunitensi che focalizzano l'attenzione su un unico album di una band o di un cantante solista, spesso l'album pi\u00f9 caratteristico del suono del gruppo o un album che \u00e8 diventato una pietra miliare nell'evoluzione della musica pop moderna. La serie \u00e8 realizzata da Isis/Eagle Rock Entertainment.\nIl documentario, lungo 50 minuti nella versione televisiva (quella in DVD contiene anche altre scene), analizza l'evoluzione del disco, dal suo concepimento alla sua costruzione in studio, attraverso interviste a produttori e tecnici, avvalendosi del loro aiuto per spiegare come viene costruita ogni singola canzone, facendo sentire tracce che a un orecchio distratto possono sfuggire, raccontando retroscena e utilizzando materiale prima d'ora rimasto in studio. Ogni puntata \u00e8 filmata con la cooperazione e l'autorizzazione degli artisti coinvolti.\nLa prima puntata, ideata da John Pidgeon e condotta da Roger Scott, \u00e8 andata in onda nel maggio 1989 e parlava di \"Brothers in Arms\" dei Dire Straits."}
{"id": "743468", "revid": "38120", "url": "https://it.wikipedia.org/wiki?curid=743468", "title": "In Concerto", "text": ""}
{"id": "743471", "revid": "110157", "url": "https://it.wikipedia.org/wiki?curid=743471", "title": "Cantone di C\u00e9ret", "text": "Il Cantone di C\u00e9ret era una divisione amministrativa dell'Arrondissement di C\u00e9ret.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "743473", "revid": "74801", "url": "https://it.wikipedia.org/wiki?curid=743473", "title": "Bolln\u00e4s (comune)", "text": "Bolln\u00e4s \u00e8 un comune svedese di abitanti, situato nella contea di G\u00e4vleborg. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "743474", "revid": "110157", "url": "https://it.wikipedia.org/wiki?curid=743474", "title": "Cantone di La C\u00f4te Vermeille", "text": "Il cantone di La C\u00f4te Vermeille \u00e8 una divisione amministrativa dell'Arrondissement di C\u00e9ret.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 passato da 4 a 7 comuni.\nComposizione.\nI 4 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 7:"}
{"id": "743477", "revid": "767487", "url": "https://it.wikipedia.org/wiki?curid=743477", "title": "The Futureheads", "text": "The Futureheads sono un gruppo indie rock formato da 4 ragazzi di Sunderland, Inghilterra.\nStoria.\nIl gruppo nacque come trio formato dal cantante e chitarrista Barry Hyde, dal bassista Jaff e dal batterista Peter Brewis che frequentavano tutti il City of Sunderland College. L'altro chitarrista Ross Millard, che suonava insieme a Jaff in un'altra band, si un\u00ec poco dopo al gruppo. Il nome fu scelto in omaggio al disco dei Flaming Lips \"Hit to Death in the Future Head\". Il loro esordio sul palco fu all\"'Ashbrooke Cricket and Rugby Club\" nel dicembre 2000, e grazie al passaparola dei fan il gruppo si guadagn\u00f2 un buon seguito nell'area locale. Nel frattempo Brewis abbandon\u00f2 il gruppo per unirsi ai Field Music e venne rimpiazzato dal fratello minore di Hyde, Dave.\nI loro esordi discografici furono i due EP \"Nul Book Standard\" e \"123 Nul EP\" del 10 marzo 2003, mentre il 4 agosto di quell'anno pubblicarono il loro primo singolo \"First Day\".\nIl loro album d'esordio, The Futureheads, fu pubblicato nel settembre 2004 dalla 679 recordings. Cinque tracce del disco furono prodotte da Andy Gill of Gang of Four. Il singolo \"Decent Days And Nights\" fu inserito nelle colonne sonore dei due videogiochi \"\" e \"Rugby 2005\" della EA Sports. Il 21 febbraio 2005 venne pubblicato il singolo \"Hounds of Love\", cover di una vecchia canzone di Kate Bush. La canzone raggiunse la posizione numero otto in classifica nella prima settimana e fu nominata da NME miglior singolo del 2005.\nDopo l'EP \"Area\" datato novembre 2005 il gruppo si mise al lavoro sul secondo album \"News and Tributes\" (nome ispirato al Disastro aereo di Monaco di Baviera del 1958). La produzione del disco, secondo quanto dichiarato dal gruppo a \"NME\" nel febbraio 2006, richiese solo cinque settimane. L'album, anticipato dal singolo \"Skip to the End\" del 15 maggio, fu pubblicato il 29 maggio. Questo fu l'ultimo disco pubblicato per l'etichetta 679 Recordings che venne abbandonata dal gruppo nel novembre 2006 per passare alla neonata etichetta Nul Records gestita da loro stessi.\nIl terzo album \"This Is Not the World\" \u00e8 stato registrato nel giugno 2007, per poi essere pubblicato nel maggio 2008.\nIl 26 aprile 2010 hanno pubblicato il loro quarto album in studio, \"The Chaos\", al quale seguir\u00e0 un tour europeo e americano.\nIl 2 aprile 2012 esce il loro quinto album, \"Rant\", realizzato interamente \"a cappella\".\nDiscografia.\nAlbum in studio\nEP"}
{"id": "743478", "revid": "2519", "url": "https://it.wikipedia.org/wiki?curid=743478", "title": "Yoweri Kaguta Museveni", "text": ""}
{"id": "743480", "revid": "767487", "url": "https://it.wikipedia.org/wiki?curid=743480", "title": "Cantone di Prats-de-Mollo-la-Preste", "text": "Il Cantone di Prats-de-Mollo-la-Preste era una divisione amministrativa dell'Arrondissement di C\u00e9ret.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "743482", "revid": "287204", "url": "https://it.wikipedia.org/wiki?curid=743482", "title": "Guasti", "text": "Guasti, in precedenza nota come South Cucamonga e Zucker, \u00e8 un'area non incorporata situata nella regione della Cucamonga Valley nella Pomona Valley, nella parte sud-occidentale della contea di San Bernardino, in California.\nGeografia fisica.\nSituata ai piedi delle San Bernardino Mountains, Guasti si trova nello svincolo tra le autostrade numero 10 (San Bernardino), 15 (Ontario) e 60 (Pomona), a 3,5 miglia (5,6 km) ad est del centro di Ontario, vicino all'Aeroporto Internazionale di Ontario.\nStoria.\nNel 1904 Secondo Guasti, emigrante piemontese proveniente da Mombaruzzo, in provincia di Asti, dove era nato nel 1859, arriv\u00f2 a Los Angeles dopo alterne vicende. In breve si mise in proprio, dando vita a quella che doveva diventare una delle pi\u00f9 grandi aziende del settore vitivinicolo, la \"Italian vineyard Company\". Impiant\u00f2 vigneti e costru\u00ec uno stabilimento per la vinificazione. Attorno al nucleo agricolo e industriale sorse una citt\u00e0 che oggi porta il suo nome. L'area si trova nella regione della Cucamonga Valley AVA, nel 1917 i vigneti di Cucamonga-Guasti occupavano oltre 20.000 acri e Secondo Guasti pubblicizzava la sua vigna come \"la pi\u00f9 grande del mondo\".\nMonumenti e luoghi d'interesse.\nArchitetture religiose.\nLa chiesa di San Secondo fu costruita inizialmente come cappella destinata alla famiglia Guasti e ai lavoranti della vineria, anche se divenne in seguito la chiesa parrocchiale della piccola citt\u00e0. Secondo Guasti la costru\u00ec in ricordo della citt\u00e0 da cui era partito come emigrante, Asti, il cui santo patrono \u00e8 proprio San Secondo. Sulla facciata \u00e8 presente una lapide celebrativa del fondatore.\nArchitetture civili.\nGuasti ha un ufficio postale con ZIP code 91743. Il primo ufficio postale della comunit\u00e0 fu aperto con il nome di Zucker nel 1887 e chiuse nel 1900. In seguito venne inaugurato un nuovo ufficio postale nel 1910."}
{"id": "743483", "revid": "4711", "url": "https://it.wikipedia.org/wiki?curid=743483", "title": "Lombardo-Veneto", "text": ""}
{"id": "743488", "revid": "287204", "url": "https://it.wikipedia.org/wiki?curid=743488", "title": "Bolln\u00e4s", "text": "Bolln\u00e4s \u00e8 una citt\u00e0 della Svezia, capoluogo del comune omonimo, nella contea di G\u00e4vleborg. Ha una popolazione di 26.455 abitanti.\n\u00c8 una stazione sciistica specializzata nello sci nordico, attrezzata con il trampolino Bolleberget (in disuso)."}
{"id": "743489", "revid": "11497", "url": "https://it.wikipedia.org/wiki?curid=743489", "title": "Maharshi", "text": ""}
{"id": "743490", "revid": "35813", "url": "https://it.wikipedia.org/wiki?curid=743490", "title": "Girolamo Ginucci", "text": ""}
{"id": "743492", "revid": "1543377", "url": "https://it.wikipedia.org/wiki?curid=743492", "title": "Theodora Kroeber", "text": "\u00c8 nota per i suoi resoconti su Ishi, ultimo rappresentante della trib\u00f9 degli Yahi in California, e per la raccolta di racconti tradizionali di diverse culture dei nativi della California.\nTheodora Kracaw \u00e8 nata in Colorado e successivamente si \u00e8 spostata in California, dove ha studiato all'Universit\u00e0 di Berkeley. Nel 1920 ha ottenuto un master in psicologia clinica. Rimasta vedova con due bambini, ha iniziato a studiare antropologia, quindi ha incontrato e sposato Alfred Kroeber, uno dei maggiori antropologi americani della sua generazione. Dopo la sua morte, Theodora Kroeber scrisse la sua biografia. \nFra i suoi figli si ricordano la scrittrice Ursula K. Le Guin, il professore di inglese Karl Kroeber e, dal suo primo matrimonio, lo storico Clifton Kroeber."}
{"id": "743493", "revid": "2175", "url": "https://it.wikipedia.org/wiki?curid=743493", "title": "Cantoni di Perpignano", "text": ""}
{"id": "743496", "revid": "767487", "url": "https://it.wikipedia.org/wiki?curid=743496", "title": "Cantone di Canet-en-Roussillon", "text": "Il Cantone di Canet-en-Roussillon era una divisione amministrativa dell'Arrondissement di Perpignano.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "743497", "revid": "767487", "url": "https://it.wikipedia.org/wiki?curid=743497", "title": "Cantone di Elne", "text": "Il Cantone di Elne era una divisione amministrativa dell'Arrondissement di Perpignano.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "743498", "revid": "984922", "url": "https://it.wikipedia.org/wiki?curid=743498", "title": "Cantone di La C\u00f4te Radieuse", "text": "Il Cantone di La C\u00f4te Radieuse era una divisione amministrativa dell'Arrondissement di Perpignano.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "743500", "revid": "118625151", "url": "https://it.wikipedia.org/wiki?curid=743500", "title": "Guido Rimonda", "text": "Biografia.\nSaluzzese di origine, ha compiuto i suoi studi musicali al Conservatorio Giuseppe Verdi (Torino) e al Conservatorio di Ginevra nella classe del Maestro Corrado Romano (insegnante anche di Uto Ughi). Ha esordito all'et\u00e0 di tredici anni eseguendo le sonate di Arcangelo Corelli nello sceneggiato televisivo della Rai \"Per Antonio Vivaldi\" di Alberto Basso, regia di Massimo Scaglione, dove nella duplice veste di attore e violinista ha interpretato la parte di Vivaldi fanciullo.\nDal 1989 al 1992 insegna presso la Scuola di alto perfezionamento musicale di Saluzzo in qualit\u00e0 di assistente ai maestri Giuliano Carmignola e Franco Gulli. Nel 1992 fonda due orchestre, la Filarmonica di Torino e la Camerata Ducale.\nNel 1997 ha fondato insieme alla pianista Cristina Canziani, con cui si sposa nel 2000, il Viotti Festival di Vercelli, con sede staccata dal 2007 in Florida.\nPer la collana della Fabbri Editori \"I Grandi Musicisti\" ha inciso 18 compact disc tra cui i concerti per violino di Wolfgang Amadeus Mozart e quelli di Antonio Vivaldi.\nPer la casa discografica Decca Records Universal ha intrapreso il progetto dell'incisione dell'opera omnia di Giovanni Battista Viotti nella veste di violino solista e direttore con la Camerata Ducale: la pubblicazione \u00e8 avvenuta nel 2013.\nAccompagnato dalla Camerata Ducale ha effettuato tourn\u00e9e negli Stati Uniti, nell'ex Unione Sovietica, in Sudafrica, in Guatemala, negli Emirati Arabi; nel 2002 ha ricevuto il premio Renato Bruson come miglior musicista piemontese dell'anno, ed \u00e8 stato insignito del titolo di Ambasciatore per la cultura nel mondo dalla Regione Piemonte (La Stampa, dicembre 2005).\nNel gennaio 2008 ha ricevuto il Premio San Giovanni dalla Citt\u00e0 di Torino per la ricerca storica e la diffusione dell'opera di Giovanni Battista Viotti.\nNel 2011 \u00e8 stato insignito del titolo di Cavaliere Ordine al Merito della Repubblica Italiana per meriti artistici.\n\u00c8 docente di violino presso il Conservatorio Giuseppe Verdi (Torino).\nSuona il violino Stradivari appartenuto a Jean-Marie Leclair, del 1721, detto \"le Noir\", che alterna con un violino di Dario Vern\u00e8.\nOnorificenze.\nConferimento della Cittadinanza Onoraria \n\"per meriti artistici\"\nFontanetto Po (Paese natale di Giovanni Battista Viotti) \nDomenica 12 Maggio 2019"}
{"id": "743502", "revid": "984922", "url": "https://it.wikipedia.org/wiki?curid=743502", "title": "Cantone di Latour-de-France", "text": "Il Cantone di Latour-de-France era una divisione amministrativa dell'Arrondissement di Perpignano.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "743504", "revid": "767487", "url": "https://it.wikipedia.org/wiki?curid=743504", "title": "Cantone di Millas", "text": "Il Cantone di Millas era una divisione amministrativa dell'Arrondissement di Perpignano.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "743505", "revid": "984922", "url": "https://it.wikipedia.org/wiki?curid=743505", "title": "Cantone di Rivesaltes", "text": "Il Cantone di Rivesaltes era una divisione amministrativa dell'Arrondissement di Perpignano.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "743506", "revid": "2180964", "url": "https://it.wikipedia.org/wiki?curid=743506", "title": "Tuber magnatum", "text": "\"Tuber magnatum\" (Pico, 1788) chiamato volgarmente tartufo bianco.\nAree di raccolta.\nIl tartufo bianco \u00e8 molto diffuso nell'area di Alba (CN), dove si svolge annualmente la pi\u00f9 antica Fiera del Tartufo bianco promossa da Giacomo Morra. Poco lontano dalla cittadina piemontese, precisamente nel Castello di Grinzane Cavour, ogni anno si tiene l'Asta Mondiale del Tartufo bianco d'Alba.\nComunque tutto il Basso Piemonte, vale a dire Langhe, Roero, Tortonese, Monferrato e Monregalese, \u00e8 ricco di tartufi bianchi. \nAltre regioni d'Italia che vantano la raccolta dello stesso prodotto sono in particolare l'Appennino tosco-emiliano e l'Appennino umbro-marchigiano, le Crete senesi e i boschi planiziali di Muzzana del Turgnano, nella Bassa Friulana.\nIn Lombardia, lo si pu\u00f2 trovare nei comuni di Carbonara di Po e Borgofranco sul Po.\nIn particolare, ampia diffusione si registra nella zona dell'Alta Umbria e della provincia di Pesaro-Urbino, che hanno come riferimento il mercato di Acqualagna (PU), il pi\u00f9 importante d'Italia dopo quello di Alba. Altre importanti fiere si svolgono a Pergola (le prime tre domeniche di ottobre) e Sant'Angelo in Vado (in genere i fine settimana della seconda met\u00e0 di ottobre e il primo di novembre). In novembre vi sono le fiere di Amandola (sempre nelle Marche, ma in provincia di Fermo), di Citt\u00e0 di Castello e di Gubbio (in Umbria).\nIn Toscana rinomato \u00e8 il Tartufo bianco delle Colline Sanminiatesi che da circa 40 anni celebra in novembre la sua Fiera Nazionale.\nAnche il Molise \u00e8 considerato una delle prime regioni per la crescita e la raccolta di tartufo bianco pregiato. Le zone molisane di maggiore raccolta sono quelle ricadenti nei comuni di Frosolone, Spinete e San Pietro Avellana, dove ogni anno si tiene una sagra del tartufo.\nIn Campania, particolarmente pregiato il tartufo bianco raccolto nei comuni di Apollosa, Arpaise, Ceppaloni e San Leucio del Sannio in provincia di Benevento.\nPoco noto \u00e8 che anche in Calabria, nella zona di Gioiosa Jonica, si trova un'ottima qualit\u00e0 di tartufo bianco. \nFuori dall'Italia, \u00e8 possibile trovarlo anche in Istria (attualmente divisa tra Croazia e Slovenia), pi\u00f9 precisamente nella foresta di Montona (in croato \"Motovun\").\nUtilizzando piantine con radici micorrizate, una coltivazione sperimentale in Nuova Aquitania ha dato risultati promettenti. Si tratta dei primi \"tartufi bianchi pregiati\" raccolti in una piantagione situata al di fuori dell'areale geografico naturale di questa specie.\nDescrizione della specie.\nCorpo fruttifero.\n2\u20139\u00a0cm, globoso, irregolare, vellutato, color ocra.\nPeridio.\nCon superficie liscia, di colore giallo ocra o giallo-oliva, a volte anche grigio-verdastro.\nFine estate autunno ed inverno\nGleba.\nBianca, di aspetto marmorizzato, con l'et\u00e0 assume colorazione a macchie rossastre su fondo grigio.\nHabitat.\nFungo simbionte e ipogeo, cresce interrato a profondit\u00e0 che possono andare da pochi centimetri fino a oltre il metro, in associazione con latifoglie (Pioppi, Tigli, Querce ecc.) in terreni argillosi, spesso lungo corsi d'acqua, a fine estate e in autunno-inverno.\nIl tartufo bianco cresce in terreni marnosi-calcarei, dove sono presenti le piante di faggio, nocciolo, cerro, rovere, roverella, pioppo, carpino, salice o tiglio.\nCommestibilit\u00e0.\n\u00c8 uno dei funghi pi\u00f9 pregiati, viene consumato abitualmente con tagliolini o \"Tajarin\" al burro, risotto al parmigiano o carni che non abbiano un sapore troppo pronunciato, affettato sottilmente con una \"mandolina\" o con il tipico \"affettatartufo\".\n\u00c8 consigliato, inoltre, non abbinarlo a cibi che abbiano molta acidit\u00e0 oppure a cibi che abbiano un sapore deciso: si rischierebbe di coprire il sapore delicato del tartufo bianco."}
{"id": "743507", "revid": "984922", "url": "https://it.wikipedia.org/wiki?curid=743507", "title": "Cantone di Saint-Est\u00e8ve", "text": "Il Cantone di Saint-Est\u00e8ve era una divisione amministrativa dell'Arrondissement di Perpignano.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "743509", "revid": "1546219", "url": "https://it.wikipedia.org/wiki?curid=743509", "title": "Cantone di Saint-Laurent-de-la-Salanque", "text": "Il Cantone di Saint-Laurent-de-la-Salanque era una divisione amministrativa dell'Arrondissement di Perpignano.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "743510", "revid": "3871", "url": "https://it.wikipedia.org/wiki?curid=743510", "title": "Cive'", "text": ""}
{"id": "743511", "revid": "767487", "url": "https://it.wikipedia.org/wiki?curid=743511", "title": "Cantone di Saint-Paul-de-Fenouillet", "text": "Il Cantone di Saint-Paul-de-Fenouillet era una divisione amministrativa dell'Arrondissement di Perpignano.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "743512", "revid": "767487", "url": "https://it.wikipedia.org/wiki?curid=743512", "title": "Cantone di Thuir", "text": "Il Cantone di Thuir era una divisione amministrativa dell'Arrondissement di Perpignano.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "743514", "revid": "110157", "url": "https://it.wikipedia.org/wiki?curid=743514", "title": "With Hopes of Starting Over", "text": "With Hopes of Starting Over \u00e8 l'Ep di debutto della band The Starting Line, pubblicato il 25 giugno 2001 dalla Drive-Thru Records. Contiene quattro canzoni originali (due delle quali saranno inserite anche nel successivo \"Say It Like You Mean It\") e una cover.\nNel novembre del 2005 si \u00e8 venuto a sapere che era prevista anche una sesta canzone in questo Ep, intitolata \u201cSong for Her\u201d. Il brano era stato escluso dal Cd per motivi sconosciuti, ed ora \u00e8 possibile ascoltarlo solo tramite download.\nElenco delle tracce.\nTutte le canzoni sono state scritte dai The Starting Line, tranne dove indicato diversamente."}
{"id": "743515", "revid": "110157", "url": "https://it.wikipedia.org/wiki?curid=743515", "title": "Cantone di Toulouges", "text": "Il Cantone di Toulouges era una divisione amministrativa dell'Arrondissement di Perpignano.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "743518", "revid": "224230", "url": "https://it.wikipedia.org/wiki?curid=743518", "title": "Cooperazione politica europea", "text": "La cooperazione politica europea (CPE) fu introdotta informalmente nel 1970 e formalizzata nell'Atto unico europeo che entr\u00f2 in vigore nel 1987.\nIl suo obiettivo era una consultazione tra gli stati membri nella politica estera. Gli stati membri erano obbligati a prendere in considerazione le posizioni del Parlamento europeo e quando possibile potevano prendere posizioni comuni nelle organizzazioni internazionali.\nLa CPE fu sostituita dalla Politica estera e di sicurezza comune (PESC) con il Trattato di Maastricht del 1992."}
{"id": "743519", "revid": "767487", "url": "https://it.wikipedia.org/wiki?curid=743519", "title": "Renault Type A", "text": "La Type A fu la prima autovettura prodotta dalla casa francese Renault.\nStoria e profilo.\nNell'autunno 1898 un giovane intraprendente di nome Louis Renault si mise al lavoro per realizzare una vetturetta con le proprie mani. Il posto dove il giovane ventunenne lavorava era il cortile di casa propria. Alla fine di quell'anno la vetturetta era pronta: nacque cos\u00ec la Type A, cos\u00ec chiamata per essere la prima vettura realizzata dal capostipite di quella che sarebbe divenuta una delle principali case automobilistiche mondiali.\nLa Type A riscosse un discreto successo, se si pensa che \u00e8 stata realizzata da un giovane sconosciuto e se si pensa anche che fin dal principio, il giovane ricevette 12 ordinazioni in brevissimo tempo, che all'epoca poteva gi\u00e0 definirsi un risultato pi\u00f9 che soddisfacente, specie per un neofita dell'allora emergente industria automobilistica.\nLa Type A era una piccola vetturetta con carrozzeria scoperta, simile ad una piccola cabriolet a due posti, o forse una spider. Si basava sul progetto del quadriciclo De Dion-Bouton.\nEra disponibile in due varianti di motore, entrambi monocilindrici. La prima aveva una cilindrata di 198 cm\u00b3 ed era in grado di raggiungere appena 1 CV di potenza massima, mentre la seconda variante aveva una cilindrata di 270\u00a0cm\u00b3 e raggiungeva una potenza massima di 1.75 CV. Tali motori non erano prodotti da Louis Renault, ma erano mutuati dalla De Dion. Il cambio era a tre marce. La velocit\u00e0 massima raggiungibile era di 30\u00a0km/h."}
{"id": "743520", "revid": "35813", "url": "https://it.wikipedia.org/wiki?curid=743520", "title": "Marcello II", "text": ""}
{"id": "743521", "revid": "38120", "url": "https://it.wikipedia.org/wiki?curid=743521", "title": "Doctor Doom", "text": ""}
{"id": "743523", "revid": "292162", "url": "https://it.wikipedia.org/wiki?curid=743523", "title": "Juventus Football Club 1997-1998", "text": "Questa voce raccoglie le informazioni riguardanti la Juventus Football Club nelle competizioni ufficiali della stagione 1997-1998.\nStagione.\nIl calciomercato juventino dell'estate 1997 si concentr\u00f2 soprattutto sul reparto avanzato, con le cessioni dell'altalenante Bok\u0161i\u0107 e del giovane Vieri, quest'ultimo sacrificato dinanzi a un'irrinunciabile offerta economica; svestirono il bianconero anche due protagonisti del precedente e vittorioso biennio di campagne europee, Jugovi\u0107 e Porrini. Il maggiore acquisto della sessione fu rappresentato dal fresco capocannoniere della Serie A, l'emergente Filippo Inzaghi, chiamato a diventare il nuovo \"partner\" d'attacco di Del Piero; a rimpolpare il comparto offensivo arriv\u00f2 anche l'uruguaiano Fonseca, mentre l\"undici\" base vide altres\u00ec l'innesto del terzino Birindelli.\nLa stagione si apr\u00ec con la vittoria della Supercoppa di Lega, la seconda nella storia del club, superando agevolmente al Delle Alpi il (3-0) grazie alla doppetta di Inzaghi e alla rete finale del capitano Conte \u2014 quest'ultimo tornato a pieno regime dopo il grave infortunio che l'aveva tenuto lontano dai campi per quasi tutta la precedente annata. In campionato, fin dalle prime giornate, soprattutto a causa di un passo falso a Marassi contro la , la Juventus si ritrov\u00f2 a dover inseguire l'.\nSul fronte della Champions League gli uomini di Marcello Lippi, finalisti uscenti, trovarono qualche inatteso ostacolo nella fase a gironi: chiusero infatti il proprio raggruppamento, composto dagli inglesi del , dagli olandesi del e dalla matricola slovacca del , alle spalle dei primeggianti mancuniani, ottenendo l'accesso alla fase a eliminazione diretta solo per ripescaggio tra le migliori seconde. Frattanto in Serie A, alla 14\u00aa giornata la formazione venne sconfitta per 1-0 dai nerazzurri nel derby d'Italia a San Siro: ci\u00f2 non pregiudic\u00f2 la rincorsa dei bianconeri, che anche a causa di una successiva frenata interista sopravanzarono i rivali facendo loro il simbolico titolo d'inverno.\nIn questa prima parte di stagione la squadra aveva tuttavia palesato qualche sbandamento di troppo, in particolar modo a centrocampo, sicch\u00e9 il mercato di riparazione port\u00f2 a Torino l'olandese Davids, strappato ai rivali del con un'operazione che sar\u00e0 la chiave di volta dell'annata: frettolosamente etichettato come \u00abmela marcia\u00bb dallo spogliatoio rossonero, al contrario a Torino il \"Pitbull\" divent\u00f2 subito imprescindibile per le dinamiche del gioco bianconero, divenendo un pilastro di \"Madama\" per gli anni a venire. L'autunno piemontese accolse anche il giovane uruguaiano Zalayeta, promettente attaccante e valido rincalzo.\nNel girone di ritorno i torinesi controllarono il tentativo di rimonta dei milanesi, che pure infilarono 6 vittorie consecutive. Nel frattempo dovettero per\u00f2 rinunciare alla Coppa Italia dove, dopo aver eliminato nei turni precedenti , e , caddero in semifinale contro la poi vincitrice dell'edizione. Intanto nella fase ad eliminazione diretta di Champions League la Juventus, dopo aver superato ai quarti di finale gli ucraini della (1-1 a Torino e 4-1 a Kiev) e in semifinale i monegaschi del (4-1 a Torino e ininfluente sconfitta 3-2 nel Principato), approd\u00f2 per la terza stagione consecutiva in finale.\nIn Serie A il duello-scudetto si decise negli ultimi turni, con l'Inter ulteriormente distanziata per effetto del \"kappa\u00f2\" nello scontro diretto del 26 aprile 1998 al Delle Alpi. Il 3-2 interno contro il , il successivo 10 maggio, assicur\u00f2 ai bianconeri il 25\u00ba tricolore con un turno di anticipo; la tripletta della vittoria fu siglata da Inzaghi, a segno per 27 volte nell'intera stagione. Infine, l'annata in Champions League si concluse con la sconfitta per 1-0 nella finale di Amsterdam contro il \u2014 sebbene sul decisivo gol di Predrag Mijatovi\u0107 rimase l'ombra di un presunto fuorigioco, fatto che aliment\u00f2 numerose polemiche anche negli anni a venire.\nMaglie e sponsor.\nLo sponsor tecnico per la stagione 1997-1998 fu Kappa, mentre lo sponsor ufficiale fu Sony MiniDisc.\nNell'anno del suo centenario la Juventus and\u00f2 in controtendenza rispetto alla tradizione calcistica, proponendo una prima divisa che anzich\u00e9 strizzare l'occhio al passato segn\u00f2 un \u00abtaglio netto\u00bb con esso, dividendo i suoi tifosi tra entusiasti e detrattori: la maglia, ammantata di motivi \u00abtondeggianti\u00bb in particolar modo su spalle e schiena, vide una drastica diminuzione del numero dei pali \u2014 e il conseguente aumento a dismisura della loro larghezza \u2014, nonch\u00e9 il sopravvento del nero sul bianco per quanto concerne la ripartizione delle tinte sociali; cosa ancor pi\u00f9 evidente su pantaloncini e calzettoni, entrambi scuri. Ancora in contrasto con la tradizione, inoltre, lo stemma e le stelle vennero trasferiti dal petto alla manica sinistra.\nPer la seconda divisa venne pressoch\u00e9 confermato il \"template\" introdotto nella stagione precedente, un completo blu con \u00abstellone\u00bb bordate di bianco su spalle e pantaloncini, e bande gialle a correre lungo braccia e gambe; uniche novit\u00e0 furono un differente colletto e, anche qui, il succitato dirottamento di stemma e stelle sulla manica sinistra.\nI cento anni della squadra vennero celebrati da una speciale divisa \"ad hoc\" che ricalcava quella del 1897, ovvero una maglia rosa \u2014 qui arricchita da colletto e \"piping\" neri \u2014 abbinata a pantaloncini e calzettoni neri; a differenza delle prime due uniformi stagionali, e a rimarcare l'intento commemorativo, questa casacca non mostrava l'allora stemma juventino bens\u00ec il logo \"Juvecentus\" creato per l'anniversario, posizionato nello scollo. Tale divisa venne approntata unicamente per la \"Coppa del Centenario - Trofeo Repubblica di San Marino\" giocato il 3 agosto 1997 a Cesena contro il .\nStatistiche.\nStatistiche di squadra.\n\"Statistiche aggiornate al 20 maggio 1998\"."}
{"id": "743524", "revid": "767487", "url": "https://it.wikipedia.org/wiki?curid=743524", "title": "La donna perfetta", "text": "La donna perfetta (\"The Stepford Wives\") \u00e8 un film del 2004 diretto da Frank Oz.\nIl film \u00e8 tratto dal romanzo \"La fabbrica delle mogli\" di Ira Levin, gi\u00e0 oggetto di una trasposizione per il grande schermo nel 1975 con un film omonimo.\nTrama.\nLa manager della televisione Joanna scampa ad un attentato di un concorrente di un suo reality show, dopo che per causa di questo la moglie lo lascia per \"qualcosa di meglio\" , quando torna al lavoro, scopre di essere stata licenziata, va in depressione. Dopo il ritorno a casa dalla clinica in cui viene curata, il marito Walter le comunica di essersi anch'egli licenziato dalla tv, per la quale entrambi lavoravano, e di voler salvare il loro matrimonio in crisi. Vanno quindi a vivere a Stepford, una cittadina del Connecticut, in cui stranamente le mogli degli abitanti sono perfette: belle, casalinghe ineccepibili, hanno \"rapporti sessuali alla grande e con i loro mariti!\", immerse in un'atmosfera anni cinquanta.\nDiventata amica dell'artista Bobbie Markovitz e dell'omosessuale Roger Bannister, scopre casualmente che tutte le mogli sono state sottoposte ad una sorta di condizionamento da parte di Mike Wellington, patrocinatore di un club per soli uomini desiderosi di controllare le loro mogli e farne delle bambole umane; Walter viene introdotto nel club, ma alla fine si rifiuta di \"cambiare\" la propria moglie.\nJoanna organizza con la complicit\u00e0 del marito la vendetta, al fine di liberare anche Bobbie e Roger, poich\u00e9 il marito di lei e quello di lui li hanno sottoposti al condizionamento. Quando Mike attacca Walter, Joanna interviene per difenderlo e stacca la testa a Mike scoprendo che \u00e8 un robot; la vera artefice di tutta l'utopia \u00e8 Claire, la moglie di Mike che desiderava una vita perfetta per sostituire il suo matrimonio fallito quando scopr\u00ec il vero marito a letto con un'altra e li uccise.\nSei mesi dopo, Roger, Bobbie e Joanna sono al Larry King Live, per parlare di s\u00e9; Joanna ha ideato un documentario sulla vicenda di Stepford che ha vinto 6 premi Emmy (gli Oscar della TV), Bobbie ha scritto un libro per dare consigli alle donne con problemi con i mariti (che si riduce a in pratica a \"tagliarglielo\") e Roger \u00e8 stato eletto al Congresso come politico indipendente, e mira alla Casa Bianca.\nProduzione.\nIl film \u00e8 stato prodotto principalmente dalla Paramount Pictures e dalla DreamWorks, con il supporto di Scott Rudin Productions e De Line Pictures. Gli effetti speciali sono a cura della Tippett Studio, Whodoo EFX, &amp; Company, e Asterisk. La colonna sonora \u00e8 ad opera della La-La Land Records, il trucco della Temptu, mentre i mezzi di trasporto sono della Lightnin' Production Rentals. Il budget della pellicola \u00e8 stimato sui $ 90.000.000. Le scene principali sono state girate dal 18 giugno 2003 al 21 dicembre 2003, mentre le nuove riprese sono sate eseguita dall'11 maggio 2004 al 18 maggio dello stesso anno. Queste riprese sono state girate principalmente nello stato del Connecticut e di New York.\nTagline.\nLe tagline per il film sono le seguenti:\nDistribuzione.\nLa pellicola \u00e8 stata distribuita a Los Angeles e in California il 6 giugno 2004, mentre nel resto degli Stati Uniti l'11 giugno dalla Paramount Pictures; in Italia il 9 luglio 2004 dalla United International Pictures (UIP); in Germania il 15 luglio sempre dalla UIP, mentre in Francia il 7 luglio.\nDivieti.\nIl film \u00e8 stato vietato ai minori di 7 anni in Finlandia e Svezia; ai minori di 10 in Svizzera; 12 anni in Brasile, Germania, Paesi Bassi, Portogallo e Regno Unito; 13 anni nelle Filippine e negli USA. \u00c8 stato vietato ai minori di 14 anni in Cile e Per\u00f9; 15 anni in Irlanda e nella Corea del Sud; 16 anni in Singapore; \u00e8 stato invece vietato ai minorenni in Malaysia.\nAccoglienza.\nLa pellicola nel primo week-end di apertura guadagna in patria $ 21.406.781, in Italia \u20ac 508.435, nel Regno Unito \u00a3 946.787, e nei Paesi Bassi \u20ac 82.671. In tutto negli Stati Uniti guadagna $ 59.475.623, nella penisola italiana \u20ac 2.289.460, nei Paesi Bassi \u20ac 313.914, nel resto del mondo pi\u00f9 di $ 42.000.000, per un totale complessivo superiore a $ 102.000.000. Sul sito IMDb riceve un punteggio di 5.2/10, mentre su MYmovies.it 2.57/5. "}
{"id": "743526", "revid": "834", "url": "https://it.wikipedia.org/wiki?curid=743526", "title": "Fallow", "text": "Fallow \u00e8 l'album di debutto dei Weakerthans.\n\u00c8 stato pubblicato nel 1997 dalla G7 Welcoming Committee Records in Canada e nel 1999 dalla Sub City Records negli Stati Uniti.\nTracce.\nTutti i brani sono stati scritti da John K. Samson.\nCuriosit\u00e0.\nSia \"Letter of Resignation\" che \"Anchorless\" sono state scritte, in origine, per i Propagandhi, il gruppo che John K. Samson ha abbandonato per formare i Weakerthans. \"Letter of Resignation\" \u00e8 apparso sullo split \"Propagandhi/F.Y.P.\" e \"Anchorless\" sull'album \"Less Talk, More Rock\"."}
{"id": "743530", "revid": "1494169", "url": "https://it.wikipedia.org/wiki?curid=743530", "title": "Brussolo", "text": ""}
{"id": "743534", "revid": "110157", "url": "https://it.wikipedia.org/wiki?curid=743534", "title": "Say It Like You Mean It", "text": "Say It Like You Mean It \u00e8 il primo album della band The Starting Line, pubblicato il 16 luglio 2002 dalla Drive-Thru Records. Contemporaneamente alla sua uscita, \u00e8 stata resa disponibile anche una versione alternativa dell'album, acquistabile solo online e con una copertina diversa: attualmente questa edizione \u00e8 fuori produzione.\nElenco delle tracce.\nTutte le canzoni sono state scritte dai The Starting Line, eccetto dove segnalato diversamente."}
{"id": "743535", "revid": "115449", "url": "https://it.wikipedia.org/wiki?curid=743535", "title": "Enrico I il Grande", "text": ""}
{"id": "743537", "revid": "767487", "url": "https://it.wikipedia.org/wiki?curid=743537", "title": "Cantone di Mont-Louis", "text": "Il Cantone di Mont-Louis era una divisione amministrativa dell'Arrondissement di Prades.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "743538", "revid": "198277", "url": "https://it.wikipedia.org/wiki?curid=743538", "title": "Juventus Football Club 1996-1997", "text": "Questa voce raccoglie le informazioni riguardanti la Juventus Football Club nelle competizioni ufficiali della stagione 1996-1997.\nStagione.\nNell'estate 1996 la Juventus si present\u00f2 ai nastri di partenza della stagione con una rosa profondamente rinnovata rispetto a quella che pochi mesi prima aveva vinto la Champions League. La campagna acquisti, infatti, vide la partenza del centravanti e capitano Gianluca Vialli (al Chelsea), dell'attaccante e vicecapitano Fabrizio Ravanelli (al Middlesbrough), del centrocampista portoghese Paulo Sousa (al Borussia Dortmund) e dei difensori Massimo Carrera (all'Atalanta) e Pietro Vierchowod (al Perugia); arrivarono a Torino l'esperto attaccante croato Alen Bok\u0161i\u0107 (proveniente dalla Lazio) e i giovani Christian Vieri (dall'Atalanta), Nicola Amoruso (dal Padova) e Mark Iuliano (dalla Salernitana), oltre all'uruguaiano Paolo Montero (dall'Atalanta) e al centrocampista francese Zin\u00e9dine Zidane (dal Bordeaux), schierato inizialmente come regista.\nLa Juventus inizi\u00f2 bene la stagione sotto il profilo dei risultati. In campionato i bianconeri mantennero il passo dell' e del , quest'ultima sorpresa del torneo, inizialmente in testa. Da segnalare il successo del 20 ottobre al Delle Alpi proprio nel derby d'Italia, un 2-0 firmato da Jugovi\u0107 e Zidane, questo ultimo al primo gol con la sua nuova squadra e, da qui in avanti, stabilmente spostato sulla trequarti. In Champions League, da detentrice del trofeo, la Juventus ottenne ottimi risultati nel girone: il fu battuto due volte per 1-0 (a Torino con gol di Bok\u0161i\u0107, e all'Old Trafford con un rigore di Del Piero, per quella che fu la prima sconfitta dei \"Red Devils\" in casa contro squadre italiane nonch\u00e9 la seconda interna assoluta in Coppa dei Campioni), cos\u00ec come il (1-0 a Istanbul con gol di Bok\u0161i\u0107, e 2-0 al Delle Alpi con reti di Padovano e Amoruso), mentre col arrivarono un pareggio (1-1 in Austria, gol di Vieri) e una larga vittoria in casa per 5-0 (con doppiette di Bok\u0161i\u0107 e Del Piero, e gol di Montero); la Juve vinse il girone con 16 punti, record per la squadra bianconera, che sar\u00e0 poi eguagliato nella stagione 2004-2005.\nIl 26 novembre 1996 arriv\u00f2 uno dei momenti pi\u00f9 importanti della stagione: la Juventus vinse infatti la Coppa Intercontinentale per la seconda volta nella sua storia, superando gli argentini del a Tokyo per 1-0 con gol di Del Piero all'81': la squadra bianconera si laure\u00f2 quindi campione del mondo e Del Piero (che un mese dopo arriver\u00e0 quarto nella classifica del Pallone d'oro) fu eletto miglior giocatore della partita. Dopo questa vittoria, la Juventus prese le redini del campionato grazie a una serie di vittorie consecutive (da segnalare un 3-2 al , con gol di Porrini e doppietta di Del Piero, rimontando dallo 0-2) e giunse alla sosta natalizia con 6 punti di vantaggio sulle inseguitrici. Nel frattempo i torinesi furono eliminati dalla Coppa Italia ai quarti di finale per mano dell'Inter.\nNel 1997 la Juve rallent\u00f2 il passo in campionato, consentendo alla e soprattutto al di recuperare terreno, ma mantenendo saldamente la vetta. In pieno inverno, tra gennaio e febbraio, i bianconeri campioni del mondo e d'Europa vinsero anche la Supercoppa UEFA per la seconda volta nella storia del club. La doppia sfida col , detentore della Coppa delle Coppe, si risolse in un trionfo: nella finale di andata, al Parco dei Principi di Parigi, la Juventus vinse nettamente 6-1 (nel primo tempo doppietta di Padovano e gol di Porrini e Ferrara, nella ripresa sigilli di Lombardo e Amoruso) per quella che resta la pi\u00f9 ampia vittoria in trasferta nella storia della Supercoppa Europea; al ritorno, disputato a Palermo, la squadra bianconera vinse 3-1 (con una doppietta di Del Piero e un gol di Vieri) aggiudicandosi il trofeo: il 9-2 complessivo \u00e8 lo scarto pi\u00f9 ampio mai registrato nelle finali delle competizioni UEFA.\nNei mesi successivi la Juventus mantenne la testa della classifica del campionato, e acceler\u00f2 verso lo scudetto grazie anche alla storica vittoria in goleada a San Siro nella \"classica\" contro il campione d'Italia in carica: un 6-1 con doppiette di Jugovi\u0107 e Vieri, gol di Zidane su rigore, e Amoruso. Lo scudetto, il ventiquattresimo della storia bianconera e il secondo in tre anni, arriv\u00f2 matematicamente alla penultima giornata, grazie al pareggio di Bergamo contro l' per 1-1, con un gol di Iuliano. Al termine del campionato la Juventus chiuse a quota 65 punti, due in pi\u00f9 del Parma.\nNella fase a eliminazione diretta della Champions League la Juventus elimin\u00f2 nei quarti di finale i norvegesi del (1-1 a Trondheim con gol di Vieri, e 2-0 a Torino con gol di Zidane e Amoruso su rigore), mentre in semifinale si sbarazz\u00f2 facilmente dell' con un 2-1 nei Paesi Bassi (gol di Amoruso e Vieri, tre giorni dopo il 6-1 di Milano) e un 4-1 a Torino (con gol di Lombardo, Vieri, Amoruso e Zidane). La Juventus si present\u00f2 alla finale del 28 maggio 1997 a Monaco di Baviera col ruolo di favorita, ma venne sconfitta dal , nelle cui file giocavano cinque ex bianconeri, con un secco 1-3; fu inutile per i campioni uscenti il pur apprezzabile gol di tacco di Del Piero.\nNel 1997 la Juventus festeggi\u00f2 i cento anni della sua fondazione: allo scopo di celebrare questa ricorrenza la societ\u00e0 e le autorit\u00e0 della citt\u00e0 di Torino organizzarono una serie di manifestazioni denominate \"Juvecentus\" (\"1897-1997 - Cento anni di Juve\"). Dal 22 al 27 maggio venne presentata al Lingotto l'attivit\u00e0 editoriale, multimediale e filatelica della societ\u00e0 bianconera; venne inoltre allestita la \"Mostra del Centenario\" a ripercorrere l'origine e l'evoluzione del club, e creato un \"fan club\" con pi\u00f9 di membri.\nMaglie e sponsor.\nLo sponsor tecnico per la stagione 1996-1997 fu Kappa, mentre lo sponsor ufficiale fu Sony.\nNon si segnalarono novit\u00e0 rispetto all'allora recente passato per la maglia casalinga, sopra cui, come nella precedente annata, venne replicata l'alternanza di \"jersey sponsor\" tra il canonico marchio Sony e quello del prodotto MiniDisc; quest'ultimo sfoggiato soprattutto nella seconda parte della stagione. L'unico cambiamento di rilievo avvenne il 26 novembre 1996, in occasione della vittoriosa sfida di Coppa Intercontinentale contro gli argentini del , quando la Juventus scese in campo a Tokyo con una speciale casacca bianconera priva del \"main sponsor\" (come da consuetudine della manifestazione), nonch\u00e9 personalizzata con l'iscrizione \u00abEuropean/South American Cup 1996\u00bb lungo la manica sinistra.\nQualche novit\u00e0 in pi\u00f9 venne invece riservata alla seconda divisa blu: pur proseguendo nel cosiddetto filone \u00abstellato\u00bb in essere dal 1994, stavolta l'uniforme vedeva le \u00abstellone\u00bb colorate anch'esse di blu e solamente bordate di bianco, e riportate sia sulle spalle sia sui pantaloncini; lungo braccia e gambe, interrompendosi all'altezza delle succitate stelle, correvano inoltre delle bande gialle.\nVenne infine confermata la possibilit\u00e0 di una terza muta, come nel precedente biennio ancora su base nera con dettagli gialli, ma stavolta dal taglio ben pi\u00f9 originale: il busto era infatti contraddistinto dalla \"silhouette\" stilizzata del muso di una zebra \u2014 simbolo dell'araldica juventina \u2014, mentre similmente le maniche riportavano dei graffi \"zebrati\" nella stessa tinta; singolare inoltre l'apposizione in diagonale del \"jersey sponsor\", in modo da sposare l'andamento stilistico del \"template\". Come tuttavia accaduto nelle precedenti stagioni, tale casacca venne mai sfoggiata dalla squadra in gare ufficiali, a eccezione di qualche sporadica apparizione \u2014 e a tinte inverse \u2014 addosso ai portieri juventini.\nDa segnalare la realizzazione, nell'estate 1996, di una casacca blu con dettagli gialli, basata sulla seconda divisa vittoriosa nella stagione precedente in finale di Champions League, ma con le due grandi stelle sulle spalle sostituite da bande logate, replicate anche sui pantaloncini: l'utilizzo di questa speciale maglia, colloquialmente nota come \u00abdei 4 Trofei\u00bb, venne limitato a quattro amichevoli di blasone nel precampionato contro , , e nel Trofeo Luigi Berlusconi contro il ."}
{"id": "743540", "revid": "124685180", "url": "https://it.wikipedia.org/wiki?curid=743540", "title": "David Henrie", "text": "Biografia.\nFiglio di Linda e Jim Henrie, David Henrie \u00e8 nato il 11 luglio 1989 a Los Angeles. \u00c8 fratello maggiore di Lorenzo James Henrie, anche lui attore, noto soprattutto per aver recitato nella serie televisiva \"Fear the Walking Dead.\"\n\u00c8 conosciuto principalmente per l'interpretazione di Justin Russo nella serie televisiva I maghi di Waverly, il maggiore di tre fratelli maghi e per il personaggio di \"Larry\" nella serie televisiva \"Raven\", sempre in onda su Disney Channel.\nTra i suoi lavori \"Un colpo perfetto\" (2007), \"Un pap\u00e0 da salvare\" con Emily Osment (2009). Ha interpretato uno dei figli di Ted in \"How I Met Your Mother\".\nNel 2010 interpreta se stesso per sole due puntate nei Jonas L.A..\nVita privata.\nIl 21 aprile 2017 ha sposato la sua compagna e amica di infanzia Maria Cahill.\nIl 19 marzo 2019 \u00e8 nata la prima figlia della coppia, Pia Philomena Francesca. Il 25 dicembre 2020 \u00e8 nato il secondogenito James Thomas Augustine Henrie."}
{"id": "743541", "revid": "110157", "url": "https://it.wikipedia.org/wiki?curid=743541", "title": "Doln\u00ed V\u011bstonice", "text": "Doln\u00ed V\u011bstonice (in tedesco \"Unter Wisternitz\") \u00e8 un comune della Repubblica Ceca facente parte del distretto di B\u0159eclav, in Moravia Meridionale.\n\u00c8 noto come sito di interesse archeologico dove sono stati rinvenuti reperti ceramici pre-neolitici (in particolare statuine femminili steatopigie) risalenti a circa 20.000 anni fa.\nSecondo gli studi dell'Astroarcheologo Giulio Magli, il sito archeologico diretto dal Dottore Karel Absolon, nelle migliaia di statue di terracotta trovate a partire dal 1990, conferma la tesi della \"vocazione artistica\" del genere Umano, gi\u00e0 24.000 anni fa. Nel sito si sono trovate \"una fabbrica di ceramiche di 26.000 anni fa, comprendenti due fornaci per cottura ad alta temperatura. Le ceramiche di Doln\u00ed V\u011bstonice venivano modellate con la tecnica detta oggi \"a masserelle\", unendo insieme piccoli blocchetti d'argilla poi saldati dalla cottura.\nIn sintesi, possiamo affermare che nel sito di Doln\u00ed V\u011bstonice gli archeologi hanno trovato la prima prova della \"cottura\" dell'argilla come forma d'arte."}
{"id": "743545", "revid": "125708632", "url": "https://it.wikipedia.org/wiki?curid=743545", "title": "Montalto (Aspromonte)", "text": "Il Montalto \u00e8 la cima pi\u00f9 alta dell'Aspromonte. Sorge nei pressi di Gambarie, vicino a Reggio Calabria, e raggiunge i 1 956 m\u00a0di altitudine s.l.m. La cima \u00e8 posta nel territorio comunale di San Luca.\nDescrizione.\nPosto quasi al centro della parte meridionale della provincia di Reggio Calabria, offre un panorama che abbraccia sia la Sicilia orientale sia la Calabria stessa fino alla Sila ed \u00e8 tra le vette pi\u00f9 elevate della Calabria dopo alcune cime del massiccio del Pollino e i monti di Orsomarso.\nSulla cima \u00e8 stato posto un punto trigonometrico della rete geodetica nazionale istituito sin dal 1869, appartenente alla \"rete fondamentale nazionale\". Per festeggiare il Giubileo del 1901 sulla cima \u00e8 stata posta una statua del Redentore in bronzo (si veda Statue del Redentore per il Giubileo del 1900) posizionata su un terreno donato dal barone Stranges di San Luca fu inaugurata il 23 settembre del 1901 dal cardinale Portanova, distrutta due volte dai fulmini e sempre ricostruita; originariamente plasmata dallo scultore Francesco Ierace fu trasferita sulla cima per mezzo di un mulo. Quella attuale, invece \u00e8 stata creata dallo scultore reggino Michele di Raco. Sempre in vetta \u00e8 posta anche una rosa dei venti in bronzo su base di granito posta dal GEA (\"Gruppo Escursionisti d'Aspromonte\") nel 1994.\nIl clima sulla vetta in estate, data la sua vicinanza al mar Ionio e Tirreno \u00e8 mite e pu\u00f2 arrivare a temperature di 30 \u00b0C. In inverno rimane stabile sui 2-4 \u00b0C ma pu\u00f2 scendere sotto lo 0 fino ai -9 \u00b0C. Montalto rientra nei territori del Parco nazionale dell'Aspromonte, di cui costituisce una delle principali attrattive."}
{"id": "743546", "revid": "1305772", "url": "https://it.wikipedia.org/wiki?curid=743546", "title": "Chimes of Freedom (Bob Dylan)", "text": "Chimes of Freedom \u00e8 una canzone di Bob Dylan, pubblicata nell'album \"Another Side of Bob Dylan\" nel 1964.\nLa canzone \u00e8 stata reinterpretata da diversi artisti tra cui Joan Baez, The Byrds, Roger McGuinn, Martyn Joseph, The Axis of Justice, The West Coast Pop Art Experimental Band, X, Bruce Springsteen.\nStoria.\nQuesto brano non rientra nelle classiche canzoni di protesta di Bob Dylan che la inser\u00ec appunto in un album che segnava una sorta di passaggio di \"genere\": dalla canzone chiaramente protestataria, appunto, dei primi lavori ad una ricerca pi\u00f9 introspettiva ed enigmatica sotto il profilo strettamente poetico dei versi.\nIn questo caso, il testo risulta particolarmente complesso e ricco di metafore e simbolismi, come peraltro accade in quasi tutte le altre canzoni che compongono l'album \"Another Side of Bob Dylan\".\nAll'interno della raccolta, il brano costituisce quindi una specie di eccezione con l'adozione di uno stile poetico simile a quello ricercato per le composizioni pi\u00f9 solenni e profetiche.\nPoetica.\nIn effetti, la canzone risulta pi\u00f9 rivolta alla poesia pura che all'inno politico. Molto vicina in questo senso, anche nella ripartizione strofica, a \"A Hard Rain's A-Gonna Fall\" (contenuta nell'album \"The Freewheelin' Bob Dylan\").\nL'analisi musicale rivela invece una melodia molto spezzata e irregolare, sebbene rigorosamente ripetuta ogni strofa, dovuta sia al progressivo avvicinamento dell'artista a ritmi rock sia alla natura eterogenea e irregolare dell'argomento trattato.\nLe campane della libert\u00e0 del titolo forniscono un \"leitmotiv\" per un testo che parla di libert\u00e0 solo nel \"refrain\" che costituisce appunto il titolo del brano.\n\u00c8 significativo, per\u00f2, notare che tali campane lampeggino (\"flashin'\") prima di rintoccare: una sinestesia che rimanda ad una sorta di visione estatica.\nOgni strofa si chiude con il verso \"and we gazed upon / the chimes of freedom flashin\"', come se i vari personaggi della canzone - persi fra tempeste, cattedrali oscure, muri che si restringono, fantasie di lampi terribili - si fermassero estatici a contemplare il sole riflesso sulle campane della libert\u00e0, lontane all'orizzonte.\nDi queste campane non \u00e8 dato sapere molto: Dylan aggiunge in ciascuna strofa solo qualche indicazione in merito ai dedicatari del suono delle campane che sono, di volta in volta: \nOgni strofa si apre con tali descrizioni che riprendono il topos del luogo ostile e oscuro, per poi alzare lo sguardo alle campane e, da l\u00e0, come dalla vetta di una montagna appena scalata, rivolgersi ai diseredati che ascoltano il suono delle campane.\nNell'ultima strofa, in un verso quasi nascosto dagli altri pi\u00f9 imponenti, Dylan rivela che per\u00f2 le campane hanno smesso di suonare (\"we listened one last time / and we watch with one last look (\u2026) till the tolling ended\")."}
{"id": "743547", "revid": "984922", "url": "https://it.wikipedia.org/wiki?curid=743547", "title": "Cantone di Olette", "text": "Il Cantone di Olette era una divisione amministrativa dell'Arrondissement di Prades.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "743548", "revid": "697352", "url": "https://it.wikipedia.org/wiki?curid=743548", "title": "Tartufo (disambigua)", "text": ""}
{"id": "743550", "revid": "110157", "url": "https://it.wikipedia.org/wiki?curid=743550", "title": "The Make Yourself at Home EP", "text": "The Make Yourself at Home \u00e8 un Ep della band The Starting Line, pubblicato il 25 novembre 2003 dalla Drive-Thru Records. Contiene sei tracce in versione acustica (una delle quali, \u201cThe best of Me\u201d, era stata inserita in versione elettrica nell'album \"Say It Like You Mean It\") e un Cd bonus con i video delle versioni live di due loro canzoni (\u201cClassic Jazz\u201d e \u201cSurprise, Surprise\u201d).\nIn principio l'Ep doveva essere composto solo dalle prime cinque tracce (registrate tra la casa del produttore Bob Jones e il cortile del cantante Kenny Vasoli); in seguito a uno slittamento della data di pubblicazione, Vasoli riusc\u00ec a far inserire una sesta canzone, registrata su un autobus durante un loro tour.\nContemporaneamente all'uscita di questo Cd, fu pubblicato anche un Dvd con lo stesso titolo, contenente una serie di esibizioni dal vivo della band."}
{"id": "743551", "revid": "984922", "url": "https://it.wikipedia.org/wiki?curid=743551", "title": "Cantone di Prades", "text": "Il Cantone di Prades era una divisione amministrativa dell'Arrondissement di Prades.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "743553", "revid": "767487", "url": "https://it.wikipedia.org/wiki?curid=743553", "title": "Cantone di Saillagouse", "text": "Il Cantone di Saillagouse era una divisione amministrativa dell'Arrondissement di Prades.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "743554", "revid": "767487", "url": "https://it.wikipedia.org/wiki?curid=743554", "title": "Cantone di Sournia", "text": "Il Cantone di Sournia era una divisione amministrativa dell'Arrondissement di Prades.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "743555", "revid": "26630", "url": "https://it.wikipedia.org/wiki?curid=743555", "title": "Renault Type B", "text": "La Type B era una piccola autovettura prodotta nel 1900 dalla Casa francese Renault.\nStoria e profilo.\nLa Type B fu prodotta nel solo anno 1900, e pu\u00f2 definirsi una variante confortevole della Type A. Rispetto a quest'ultima, infatti, la Type B aveva una carrozzeria chiusa per proteggere gli occupanti dalle intemperie e aveva come sospensioni quattro molle per assorbire meglio le asperit\u00e0 del terreno. Il telaio era lo stesso della Type A, ma su quest'ultimo fu montato un nuovo motore monocilindrico da 450 cm\u00b3 in grado di erogare 3 CV e di spingere la vetturetta a una velocit\u00e0 massima di 35\u00a0km/h. Il cambio era a tre marce, ed era modificato in maniera tale da essere meno rumoroso e di disturbare gli occupanti il meno possibile.\nLa Type B ha un primato: oltre a essere la seconda vettura prodotta da Louis Renault, fu anche una delle prime vetture della storia con carrozzeria chiusa."}
{"id": "743556", "revid": "767487", "url": "https://it.wikipedia.org/wiki?curid=743556", "title": "Cantone di Vin\u00e7a", "text": "Il Cantone di Vin\u00e7a era una divisione amministrativa dell'Arrondissement di Prades.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "743557", "revid": "110157", "url": "https://it.wikipedia.org/wiki?curid=743557", "title": "Left and Leaving", "text": "Left and Leaving \u00e8 il secondo disco dei Weakerthans, pubblicato nel 2000 dalla G7 Welcoming Committee Records.\nIn un sondaggio del 2005 della rivista \"Chart\" per i migliori 50 album canadesi di tutti i tempi, \"Left and Leaving\" si \u00e8 classificato sesto, preceduto soltango da Sloan, Joni Mitchell, Broken Social Scene e da due album di Neil Young.\n\"Aside\" appare nella colonna sonora di \"2 single a nozze - Wedding Crashers\".\nUna versione alternativa pi\u00f9 punk di \"My Favourite Chords\", re-intitolata \"My Favourite Power Chords\", appare sulla raccolta promozionale del 2005 della G7 Welcoming Committee \"Take Penacilin Now\"."}
{"id": "743559", "revid": "292162", "url": "https://it.wikipedia.org/wiki?curid=743559", "title": "Juventus Football Club 1995-1996", "text": "Questa voce raccoglie le informazioni riguardanti la Juventus Football Club nelle competizioni ufficiali della stagione 1995-1996.\nStagione.\nL'organico impostosi nel campionato precedente conobbe nuovi innesti, tra i quali il giovane Pessotto e l'esperto Vierchowod chiamati a puntellare la retroguardia, Jugovi\u0107 a rinfoltire la mediana e Padovano deputato a prima riserva dell'attacco; sfortunato il neoacquisto Lombardo, gravemente infortunatosi nell'amichevole agostana di Cesena contro il (frattura di tibia e perone) e costretto a rimanere ai margini della rosa per gran parte dell'annata.\nLasci\u00f2 Torino un protagonista della Juventus d'inizio decennio, lo stopper Kohler, ma a destare scalpore fu soprattutto il divorzio dal fantasista e capitano Roberto Baggio, costretto malvolentieri ad accasarsi al per fare spazio all'emergente Del Piero su cui la societ\u00e0 decise di puntare per ragioni sia anagrafiche sia economiche: un avvicendamento rivelatosi \"a posteriori\" un importante passaggio di consegne, ma che nell'immediato non manc\u00f2 di suscitare perplessit\u00e0 presso la tifoseria e gli addetti ai lavori, circa il rischio di affidare gran parte delle sorti della squadra a un ventenne che, sia pur promettente, era ancora atteso al definitivo salto di qualit\u00e0. Sotto il profilo tattico, il nuovo \"numero dieci\" bianconero and\u00f2 a sostituire Baggio posizionandosi in appoggio alle confermate punte Ravanelli e Vialli, quest'ultimo nominato nuovo capitano della squadra.\nIn ambito europeo la Juventus fece il proprio debutto in Champions League cominciando il proprio cammino da un girone nel quale erano inserite Borussia Dortmund, e : sconfitti i teutonici all'esordio, la compagine sabauda s'impose poi contro i romeni tra le mura amiche e in entrambe le sfide con gli scozzesi, guadagnando anzitempo il passaggio del turno. A complicare la difesa del titolo nazionale soggiunsero invece una pluralit\u00e0 d'incertezze, fattore che precluse agli uomini di Lippi un duello ad armi pari con Milan e ; arresasi con entrambe le formazioni capitoline, la squadra bianconera \u2014 che pure rifil\u00f2 una netta \"manita\" al nella stracittadina del 3 dicembre 1995 \u2014 fall\u00ec nell'insidiare meneghini e gigliati durante la fase di andata del campionato.\nNel gennaio 1996 fu comunque incamerata la Supercoppa italiana, l'unico trofeo nazionale sino a quel momento assente dalla bacheca del club: ad affossare il , rivale d'elezione nella stagione passata e finalista uscente in Coppa Italia, contribu\u00ec una rete di Vialli. Proprio nella coppa nazionale tuttavia la squadra bianconera, detentrice della Coccarda, gi\u00e0 in ottobre aveva pagato una precoce eliminazione nei supplementari del terzo turno per mano dell', futura finalista dell'edizione.\nPur a fronte di un principio di rimonta lanciato nelle battute iniziali della seconda parte di torneo, la Juventus conobbe maggiori fortune sul versante continentale. Nei quarti di finale della Champions League i piemontesi superarono il , riuscendo a ribaltare nel \"retour match\" al Delle Alpi, grazie alle reti di Del Piero e Padovano, la sconfitta di misura patita all'andata sul terreno degli iberici. Avversario in semifinale risult\u00f2 quindi il , regolato 2-0 nella gara di andata a Torino, parziale che rese ininfluente la sconfitta 2-3 nel ritorno in terra francese; nuovamente ammessa alla finale della massima competizione europea dopo undici anni dal trionfo dell'Heysel, frattanto la Juventus concluse il campionato al secondo posto con 8 lunghezze di ritardo dal Milan scudettato.\nIl successo continentale si consum\u00f2 all'Olimpico di Roma, ai danni dell' campione d'Europa uscente, che replic\u00f2 al vantaggio di Ravanelli con un gol di Litmanen: col risultato persistito in equilibrio anche all\"overtime\", l'epilogo ai tiri di rigore premi\u00f2 gli italiani, dopo le parate del \"numero uno\" bianconero Peruzzi sui tentativi di Davids e Silooy, cui fece seguito la decisiva realizzazione di Jugovi\u0107.\nMaglie e sponsor.\nIl fornitore tecnico per la stagione 1995-1996 fu Kappa, mentre lo sponsor ufficiale fu Sony; in quest'ultimo caso, per la prima volta nella sua storia la Juventus opt\u00f2 per un \"composit sponsor\", ovvero mostrare due differenti marchi nel corso di un'unica annata: nella parte iniziale della stessa, sulle divise bianconere riservate all'ambito nazionale comparve infatti, abbinato al logo Sony, anche quello del suo prodotto MiniDisc.\nLa squadra conferm\u00f2 le uniformi gi\u00e0 utilizzate nella precedente annata, solo aggiornate in piccoli aspetti \u2014 dettati dall'inserimento dello scudetto, sopra al cuore, e specularmente della coccarda tricolore, a testimonianza del \"double\" nazionale realizzato pochi mesi prima \u2014: in particolare nella seconda divisa giallobl\u00f9 \u00abstellata\u00bb, rispetto alla stagione 1994-1995 lo stemma societario, per far posto allo scudetto, analogalmente con quanto gi\u00e0 accadeva sulla divisa casalinga venne miniaturizzato e spostato all'interno dello scollo del colletto. Venne anche riproposta per il secondo anno di fila una terza divisa giallonera basata sul template della seconda uniforme, ma come gi\u00e0 accaduto nella precedente stagione, non fu mai sfoggiata in gare ufficiali dalla formazione piemontese.\nNovit\u00e0 regolamentare della stagione, per la prima volta nella storia del calcio italiano fu introdotta la numerazione fissa, con l'apposizione del cognome dei giocatori sopra ai numeri di maglia che diventavano quindi prestabiliti per l'intera annata. Tale pratica venne adottata in tutte le competizioni della Lega Nazionale Professionisti (Serie A, Coppa Italia e Supercoppa di Lega), mentre in Champions League l'UEFA la impose unicamente per la finale; ci\u00f2 port\u00f2 a una discriminante per quanto concerne la seconda divisa giallobl\u00f9: mentre nelle mute approntate per le competizioni nazionali i cognomi erano riportati in bianco cos\u00ec come i numeri, alle uniformi utilizzate a Roma contro l'Ajax venne applicata una banda bianca riportante al suo interno, in nero, i cognomi dei calciatori."}
{"id": "743563", "revid": "110157", "url": "https://it.wikipedia.org/wiki?curid=743563", "title": "Based on a True Story (The Starting Line)", "text": "Based on a True Story \u00e8 un album della band The Starting Line, pubblicato il 10 maggio 2005 dalla Drive-Thru Records e dalla Geffen Records.\nTre canzoni (\u201cClassic Jazz\u201d, \u201cLasting Impressions\u201d e \u201cThe Rain Cloud and I\u201d) sono state tagliate dall'album durante la fase di produzione; \u00e8 possibile solamente acquistarle online. \u201cLasting Impressions\u201d era gi\u00e0 stata pubblicata in versione acustica nel precedente lavoro del gruppo, \"The Make Yourself at Home EP\".\nLa canzone \u201cThe World\u201d \u00e8 stata inserita nella colonna sonora del videogioco \"Burnout Revenge\", per PlayStation 2 e Xbox.\nTracce.\nTracce Bonus.\nLa versione giapponese dell'album contiene la canzone \"Nights and Weekends\"."}
{"id": "743575", "revid": "287204", "url": "https://it.wikipedia.org/wiki?curid=743575", "title": "Gerald Delepine", "text": "Carriera.\nSoprannominato \"Spiderman\", dopo aver corso per molti anni nel motocross dove nel 1995 registra la sua stagione migliore, con due GP conquistati nella classe 500, passa nel 1999 al supermotard.\nNel 2002 diventa pilota ufficiale Vertemati e partecipa al Campionato del Mondo Supermoto. Passato al team ufficiale Husqvarna Cross2R nel 2004, l'anno successivo diventa campione del mondo nella classe S1. Nel 2006 il Team Cross2R si stacca da Husqvarna che crea il nuovo team ufficiale CH Racing, a cui il pilota belga approda.\nNel 2007 corre nella classe S2 del mondiale supermotard, bissando il titolo vinto due anni prima e divenendo a 37 anni il campione pi\u00f9 anziano della disciplina; nello stesso anno partecipa per l'unica volta in carriera al Trofeo delle Nazioni Supermoto. Nel 2009, alla scadenza del contratto con Husqvarna CH Racing, torna a militare nel Team Cross2R dal 2008 ripassato sotto l'ala Husqvarna come team satellite.\nNel 2010, dopo aver pensato inizialmente al ritiro, decide di continuare a correre solamente il campionato del mondo, non pi\u00f9 con Husqvarna di cui era ormai diventato pilota storico, ma con il Team Kawasaki KL Nastedo."}
{"id": "743578", "revid": "48304", "url": "https://it.wikipedia.org/wiki?curid=743578", "title": "Fallow (album)", "text": ""}
{"id": "743579", "revid": "56110851", "url": "https://it.wikipedia.org/wiki?curid=743579", "title": "De bote en bote", "text": ""}
{"id": "743597", "revid": "287204", "url": "https://it.wikipedia.org/wiki?curid=743597", "title": "Dolni Vestonice", "text": ""}
{"id": "743601", "revid": "125048824", "url": "https://it.wikipedia.org/wiki?curid=743601", "title": "Tuber melanosporum", "text": "Il Tuber melanosporum \u00e8 un fungo ascomicete noto comunemente come \"Tartufo nero\".\nDescrizione della specie.\nCorpo fruttifero.\nPi\u00f9 o meno tondeggiante, a volte anche irregolare e lobata, di dimensioni variabili.\nPeridio.\nCon verruche piramidali con apice depresso, grandi 3\u20135\u00a0mm, aderenti fortemente alla gleba, di colore nero, talvolta con sfumature ferruginose, negli esemplari immaturi tende al rosso-vinaccia.\nGleba.\nNero-bruna tendente al viola o al rossiccio, con venature biancastre fitte e sottili, con contorni ben definiti ed accompagnate da due bande brune, traslucide ai lati.\nHabitat.\nFungo simbionte, ipogeo, cresce in associazione con latifoglie (soprattutto con roverella e leccio, ma anche un carpino nero e nocciolo), predilige terreni sedimentari, generalmente ben drenati, come quelli brecciosi e molto calcarei. Pur iniziando a svilupparsi a settembre, matura in pieno inverno, dall'inizio di dicembre all'inizio di marzo.\nCommestibilit\u00e0.\nCommestibile.\nEtimologia.\nDal greco \"melanos\" = nero e \"spora\" = seme, spora, cio\u00e8 a spore nere."}
{"id": "743602", "revid": "599013", "url": "https://it.wikipedia.org/wiki?curid=743602", "title": "Tlv", "text": ""}
{"id": "743604", "revid": "198277", "url": "https://it.wikipedia.org/wiki?curid=743604", "title": "Juventus Football Club 1994-1995", "text": "Questa voce raccoglie le informazioni riguardanti la Juventus Football Club nelle competizioni ufficiali della stagione 1994-1995.\nStagione.\nDopo oltre un ventennio, la Juventus chiuse l'era manageriale di Boniperti ristrutturandosi con un nuovo assetto dirigenziale: nacque la cosiddetta \"Triade\", formata dal direttore sportivo Luciano Moggi, dall'amministratore delegato Antonio Giraudo e dal vicepresidente Roberto Bettega, questo ultimo gi\u00e0 \"bandiera\" bianconera da giocatore. Per la panchina venne scelto l'emergente Marcello Lippi, che archivi\u00f2 definitivamente l'epoca di Trapattoni. Il centrocampo della squadra fu rivoluzionato con gli arrivi del portoghese Paulo Sousa e del francese Deschamps, pi\u00f9 il promettente Tacchinardi; la difesa venne puntellata con Ferrara, mentre in avanti un giovane Del Piero si ritagli\u00f2 definitivamente un posto da titolare. La nuova dirigenza si occuper\u00e0 anche di importanti questioni fuori dal rettangolo di gioco: \u00e8 infatti in questo periodo che il club, alle prese con il \u00abproblema\u00bb Delle Alpi, inizi\u00f2 a concepire \"in primis\" l'idea di un nuovo stadio di propriet\u00e0, poi parte di una vera e propria cittadella juventina; entrambi i progetti arriverranno a compimento solo due decenni pi\u00f9 tardi.\nIn campionato, il primo della storia ad attribuire i tre punti per la vittoria, la rinnovata Juventus si trov\u00f2 inizialmente a dover inseguire il lanciato di Nevio Scala, rampante \"provinciale\" ormai divenuta solida realt\u00e0 del calcio anni novanta. Nel mese di novembre la squadra torinese, in costante crescita dopo l'iniziale rodaggio, riusc\u00ec a recuperare terreno nei confronti degli emiliani. Sul finire dell'anno solare i bianconeri, pur privati dell'apporto del loro capitano Roberto Baggio, seriamente infortunatosi il 27 novembre 1994 a Padova e destinato a rimanere per cinque mesi lontano dai campi, emersero prepotentemente grazie soprattutto al ventenne Del Piero, esploso in poche settimane ai massimi livelli, nonch\u00e9 a un Vialli lontano parente dello spento attaccante visto nel recente biennio, completamente rigenerato dalla cura-Lippi; i due furono tra le principali pedine su cui la Juventus punt\u00f2 per la rincorsa al titolo, assieme alla definitiva affermazione del \"panzer\" Ravanelli e del portiere Peruzzi \u2014 di l\u00ec a breve punti fermi della nazionale italiana \u2014 oltrech\u00e9 alla solidit\u00e0 del duo di centrocampo Sousa-Deschamps.\nIl 4 dicembre i torinesi, negli ultimi 20' di gioco, rimontarono da 0-2 a 3-2 la al Delle Alpi grazie a un'invenzione allo scadere proprio di Del Piero \u2014 un pallonetto al volo rimasto negli annali \u2014 mentre l'11 dello stesso mese, dopo la vittoriosa trasferta contro la (4-3), guadagnarono la vetta solitaria della classifica con, peraltro, una gara in meno (il derby annullato a causa dell'alluvione piemontese di novembre) rispetto alle avversarie. Nonostante il passo falso della settimana seguente con il , per un gol fantasma di Galante nel finale di partita, il 1995 si apr\u00ec con il successo sui ducali nello scontro diretto dell'8 gennaio al Tardini (3-1), che spinse l\"undici\" bianconero verso il simbolico titolo d'inverno.\nTra febbraio e marzo, sfruttando la nuova regola dei tre punti una spregiudicata Juventus, sempre votata all'attacco, seppe accumulare un considerevole vantaggio; sicch\u00e9 gli uomini di Lippi non risentirono troppo delle inattese sconfitte nelle due stracittadine nonch\u00e9 nella partita interna contro il neopromosso . La \"Vecchia Signora\", nelle domeniche successive, amministr\u00f2 il vantaggio conquistando matematicamente il tricolore il 21 maggio, con due turni d'anticipo, battendo al Delle Alpi un ormai sfiduciato Parma con un netto 4-0. Per la Juventus fu il ventitreesimo scudetto, un'affermazione che si faceva attendere ormai da nove stagioni: un successo che i calciatori bianconeri dedicarono al loro compagno di squadra Andrea Fortunato, promettente terzino scomparso il 25 aprile, neanche ventiquattrenne, dopo aver lottato per quasi un anno contro la leucemia.\nIl dualismo con gli emiliani si estese anche alle finali di coppa, egemonizzando il calcio italiano ed europeo di questa stagione. La Juventus realizz\u00f2 il secondo \"double\" nazionale della sua storia \u2014 dopo l'allora unico precedente del 1959-1960 \u2014 mettendo in bacheca la nona Coppa Italia, superando i giallobl\u00f9 sia nell'andata a Torino (1-0) sia nel ritorno a Parma (2-0), mentre dovette cedere ai ducali la finale di Coppa UEFA, punita dall'ex Dino Baggio che and\u00f2 a segno sia nella sconfitta del Tardini all'andata sia nell'inutile pareggio nel \"retour match\" di San Siro (scelto dal club bianconero come impianto casalingo in occasione di semifinale e finale); nell'andata dei trentaduesimi del torneo, Ravanelli marc\u00f2 una storica cinquina nel 5-1 casalingo al , tuttora un primato bianconero in campo europeo. Sempre Ravanelli, miglior fromboliere stagionale di \"Madama\" con 30 gol, si laure\u00f2, in coabitazione con il parmense Branca, capocannoniere della Coppa Italia, quinto bianconero nella storia.\nMaglie e sponsor.\nLo sponsor tecnico per la stagione 1994-1995 fu Kappa, mentre lo sponsor ufficiale fu Danone.\nDopo anni di divise nel solco della tradizione, in quest'annata la maglia casalinga juventina and\u00f2 incontro a una decisa innovazione, pur mantenendo un approccio stilistico abbastanza classico: per la prima volta in quasi un secolo debutt\u00f2 sulla casacca lo stemma societario, inserito in piccolo nello scollo del colletto, cos\u00ec come scomparve la \u00abscatolina\u00bb che dalla stagione 1982-1983 inglobava le due stelle, ora \"libere\" tra le strisce bianconere; novit\u00e0 anche per quanto concerne l'inserimento del \"jersey sponsor\", per la prima volta in casa juventina riportato con i suoi colori aziendali.\nSimile rivoluzione in trasferta, con l'annata che port\u00f2 al debutto quella che divenne un \u00ab\"instant classic\"\u00bb tra le seconde divise dei piemontesi: torn\u00f2 infatti il completo blu gi\u00e0 visto negli anni 1970 e 1980, il quale tuttavia ruppe con il passato grazie a due grandi \u00abstellone\u00bb gialle \u2014 a richiamare il distintivo sportivo \u2014 posizionate sopra le spalle; a differenza della maglia casalinga, inoltre, qui lo stemma juventino venne riportato in normali dimensioni nella canonica posizione sul lato sinistro del petto. Il medesimo \"template\" fu utilizzato anche per la misconosciuta terza divisa, un completo spezzato giallonero mai sfoggiato in gare ufficiali, e visto in campo unicamente il 14 giugno 1995 al Menti di Vicenza per un'amichevole celebrativa della promozione in Serie A del .\nAncora il succitato \"template\" \u00abstellato\u00bb venne utilizzato come calco per le divise dei portieri, le quali peraltro \u2014 per la prima volta nella storia del club \u2014 divennero parte integrante della fornitura tecnica stagionale: per gli estremi difensori juventini vennero approntate due varianti, la prima in toni di grigio, e la seconda giallobl\u00f9, quest'ultima cromaticamente all'opposto della seconda divisa della squadra.\nOrganigramma societario.\nArea direttiva\nArea organizzativa\nArea tecnica\nArea sanitaria\nGiovanili.\nOrganigramma.\nArea tecnica"}
{"id": "743605", "revid": "33689", "url": "https://it.wikipedia.org/wiki?curid=743605", "title": "Stardock", "text": "La Stardock Corporation \u00e8 una societ\u00e0 fondata nel 1991 che produce software, la sede si trova a Plymouth (Michigan).\nStoria.\nHa iniziato la sua attivit\u00e0 con lo sviluppo di software per il sistema operativo OS/2, per poi passare successivamente alla creazione di software e giochi per Microsoft Windows. L'azienda \u00e8 conosciuta soprattutto per la creazione di software che consentono di personalizzare l'interfaccia grafica di Microsoft Windows, e per videogiochi di strategia come \"Galactic Civilizations\", \"\", \"Sins of a Solar Empire\" e \"Demigod\".\nAlcuni prodotti.\nLa Stardock ha creato \"WinCustomize\", un software di personalizzazione di interfaccia Windows. Molte delle skin e temi presenti sul sito della Stardock sono per \"Object Desktop\", un pacchetto di programmi a pagamento che include alcune delle loro utility di personalizzazione.\nAltri prodotti:"}
{"id": "743606", "revid": "732240", "url": "https://it.wikipedia.org/wiki?curid=743606", "title": "HLSL", "text": ""}
{"id": "743611", "revid": "481666", "url": "https://it.wikipedia.org/wiki?curid=743611", "title": "Henry King", "text": "Biografia.\nLa famiglia di Henry King era di origine irlandese: arriv\u00f2 in America nel 1688 stabilendosi ad Essex, nel Connecticut. La prima generazione di nati sul suolo americano era composta da due fratelli: uno rest\u00f2 nel Nord, l'altro invece and\u00f2 a vivere nel Sud, nella Contea di Montgomery, in Virginia, dove divenne agricoltore. Henry King nacque il 24 gennaio 1886 nella fattoria che si trovava nei pressi di Christiansburg: l\u00ec, pass\u00f2 i suoi primissimi anni. La famiglia si trasfer\u00ec poi a Lafayette, dove il futuro regista comp\u00ec i suoi studi, prima alla \"Riverside School House\" e poi al liceo. Il fratello maggiore, Edward Reid King sarebbe diventato ingegnere, mentre quello minore Oscar Louis King (1898-1962) avrebbe intrapreso pure lui la carriera artistica: trasferito in California, divent\u00f2 attore e regista.\nPrima recit\u00f2 in teatro ed esord\u00ec nel cinema nel 1912 quando ebbe una piccola parte in un film. Nella sua carriera di regista, iniziata nel 1915, diresse quasi 120 opere e, come attore, prese parte a 109 film. Fu anche sceneggiatore e produsse 12 pellicole."}
{"id": "743612", "revid": "767487", "url": "https://it.wikipedia.org/wiki?curid=743612", "title": "Dedalus (gruppo musicale)", "text": "Dedalus \u00e8 un gruppo italiano di rock progressivo la cui musica, inizialmente vicina al jazz rock, si \u00e8 in seguito sviluppata secondo una linea di improvvisazione molto strutturata nella quale coesistono simultaneamente diverse forme musicali.\nStoria del gruppo.\nIl gruppo si forma a Pinerolo; nel 1973 ottiene un contratto con la Trident Records.\nIl primo album, intitolato semplicemente \"Dedalus\", \u00e8 completamente strumentale ed \u00e8 un disco di jazz rock ispirato alle sonorit\u00e0 di gruppi come Nucleus e Weather Report o di innovatori come Miles Davis, in cui spiccano il violoncello di Fiorenzo Bonansone e la chitarra di Marco di Castri. Inserito in modo un po' superficiale nel filone del genere progressive, ad un esame approfondito Dedalus mostra gi\u00e0 i segni del suo sviluppo futuro. Un brano come Santiago, nel lungo solo di violoncello, apre la strada verso un'esplorazione di nuove sonorit\u00e0 e agglomerati musicali pi\u00f9 vicini alle esperienze della musica colta cosiddetta d'avanguardia. L'assolo di pianoforte in CT6, irrompe come un'anticipazione di quello che sar\u00e0 il secondo disco.\nDopo questo primo disco, Dedalus si diventa un trio, causa l'abbandono di Furio Di Castri che si dar\u00e0 alla carriera solista come contrabbassista.\nIl secondo album, del 1974, si discosta molto dal precedente con suoni pi\u00f9 sperimentali e molto uso di elettronica. Ancora oggi questo lavoro viene considerato come uno dei dischi pi\u00f9 coraggiosi e ancora attuali del gruppo.\nDedalus nella prima parte degli anni '70 svolge una buona attivit\u00e0 live. Nel 1977, per\u00f2, anche il batterista se ne va. Rimasti in due, il gruppo Dedalus prosegue l'attivit\u00e0 per altri due anni, collaborando con diversi musicisti, tra cui Steve Lacy. Poi inizia un periodo di ricerca individuale. Marco di Castri si dedica alla sperimentazione video e alla produzione di documentari sull'arte contemporanea mentre Bonansone prosegue la sua ricerca musicale individuale.\nAnni 90: la riunione.\nNel 1990 avviene la riunione. La formazione \u00e8 la stessa del secondo album, ma non vengono realizzati prodotti discografici. Negli anni a seguire avvengono diversi cambi di elementi e finalmente nel 1997 viene realizzato \"Pia Visione\" un disco autoprodotto.\nSeguir\u00e0 un nuovo CD: Inediti 1975/76 e \u201cMateriale per tre esecutori e nastro magnetico\u201d prodotto da Elica, Ivrea (TO) 1999\nNel 2000 il Bonansone (violoncello, pianoforte e fisarmonica) forma un nuovo gruppo chiamato \"Bonansone Dedalus Group\", che rimane fedele ai principi ispiratori del gruppo storico (atteggiamento sperimentale), ma si presenta tuttavia con un nuovo stile, di orientamento post-minimalista.\n\u201cNomos Apache Alpha\u201d prodotto da BTF, Milano 2004 \u00e8 l'ultimo CD prodotto da Fiorenzo Michele Bonansone con la nuova formazione.\nNel 2015 Fiorenzo Bonanasone, Marco di Castri ed Enrico Grosso riformano il trio originale. Alla fine del 2017 viene finalmente pubblicato il cofanetto LE RICORDANZE, comprendente 4 CD con le registrazioni integrali di Dedalus dal 1973 a oggi, compresi moltissimi inediti degli anni '70 '80 e '90 e registrazioni attuali, e un libro di memorie con fotografie e testimonianze sulla storia dello storico gruppo tuttora in attivit\u00e0.\nNella primavera del 2018 a Dedalus si \u00e8 aggiunto il contrabbassista e violista da gamba Roberto Bevilacqua.\nNella primavera del 2020, durante il lockdown, nasce il Dedalus Trio formato da Marco di Castri, Roberto Bevilacqua ed Enrico Grosso, con un progetto molto particolare di reinterpretazione di materiali musicali appartenenti a epoche e generi diversi.\nCollegamenti esterni.\nBonansone Dedalus Group "}
{"id": "743613", "revid": "1543377", "url": "https://it.wikipedia.org/wiki?curid=743613", "title": "Watermark (The Weakerthans)", "text": "Watermark \u00e8 un EP dei Weakerthans, pubblicato su CD nel 2001. Trattandosi di un EP piuttosto breve, il disco include il videoclip del singolo \"Watermark\" (dall'album del 2000 Left and Leaving). Sono inoltre presenti versioni acustiche dal vivo di due canzoni originariamente pubblicate sul loro album d'esordio Fallow. Le ultime due registrazioni sono state fatte in studio di fronte ad un pubblico per una stazione radiofonica della citt\u00e0 canadese di Winnipeg."}
{"id": "743615", "revid": "198277", "url": "https://it.wikipedia.org/wiki?curid=743615", "title": "Juventus Football Club 1992-1993", "text": "Questa voce raccoglie le informazioni riguardanti la Juventus Football Club nelle competizioni ufficiali della stagione 1992-1993.\nStagione.\nLa squadra, guidata dal confermato Trapattoni, si present\u00f2 ai nastri di partenza della stagione con un corposo rinnovamento della rosa. Il ricambio riguard\u00f2 soprattutto il centrocampo, con l'inserimento di elementi quali il giovane Dino Baggio, al definitivo esordio in bianconero dopo l'anno in prestito all' \u2014 e presto appellato come \"Baggio2\" per non confonderlo con il suo nuovo capitano, il ben pi\u00f9 famoso \"Divin Codino\" \u2014, e i nazionali stranieri Andreas M\u00f6ller e David Platt, e l'attacco con il promettente Fabrizio Ravanelli, fattosi notare nelle serie minori, assieme a uno dei \u00abcolpi\u00bb di mercato della stagione (che tuttavia andr\u00e0 incontro a un iniziale biennio in chiaroscuro sotto la Mole), Gianluca Vialli, strappato per 40 miliardi di lire \u2014 all'epoca la cifra pi\u00f9 alta mai spesa al mondo per un calciatore \u2014 alla e al suo \u00abgemello\u00bb Mancini.\nIn difesa arrivarono invece in prospettiva il diciassettenne Luigi Sartor, prelevato dalle giovanili del per 1 miliardo \u2014 all'epoca una cifra \"record\" per un giocatore minorenne \u2014 e aggregato al vivaio bianconero, e nell'immediato l'ancora sconosciuto Moreno Torricelli, protagonista di una vera e propria \u00abfavola\u00bb a sfondo calcistico: falegname brianzolo e giocatore dilettante a tempo perso nella , nel 1992 impression\u00f2 il \"Trap\" durante un'amichevole primaverile guadagnandosi un ingaggio in bianconero per la stagione seguente, compiendo in pochi mesi un balzo dall'Interregionale alla Serie A che non lo destabilizz\u00f2, imponendosi immediatamente nell\"undici\" titolare.\nIn campionato la Juventus, complice un cammino altalenante, non riusc\u00ec mai a inserirsi nella lotta per lo Scudetto, che fin dalle prime giornate parve trovare conferma sopra le casacche del di Capello; nonostante le 21 reti di Roberto Baggio, superato in classifica marcatori dal solo Signori della , i bianconeri chiusero il torneo al quarto posto, dietro ai rossoneri campioni, all'Inter e a una rampante \"provinciale\" quale il . I torinesi pagarono \"a posteriori\" la lunga assenza forzata di J\u00falio C\u00e9sar nella prima parte di stagione oltrech\u00e9 delle operazioni di mercato, su tutte quelle di M\u00f6ller e Platt, che finirono solo per riempire di \u00abdoppioni\u00bb la rosa, con conseguenti e perlopi\u00f9 infruttuosi tentativi da parte di Trapattoni nel trovare una quadra tattica all\"undici\" titolare; una situazione che a met\u00e0 campionato aveva fatto paventare persino il mancato raggiungimento della \"zona UEFA\", ipotesi poi sventata nel girone di ritorno.\nBen pi\u00f9 esaltante si rivel\u00f2 la campagna europea in Coppa UEFA, conclusasi con la terza e fin qui ultima affermazione bianconera nella manifestazione \u2014 primo club a raggiungere tale traguardo \u2014: dopo aver superato in sequenza nei turni precedenti i ciprioti dell'Anorthosis, gli ellenici del , i cechi del , i lusitani del e i transalpini del , i piemontesi ebbero la meglio nella doppia finale dei tedeschi del sconfiggendoli con un parziale aggregato di 6-1 (3-1 al Westfalenstadion, e 3-0 al Delle Alpi), tuttora la vittoria con il maggiore scarto in una finale di Coppa UEFA giocata in partita doppia.\nLa partecipazione alla Coppa Italia si ferm\u00f2 invece in maniera bruciante a un passo dalla finale dopo l'eliminazione sub\u00ecta in semifinale a opera degli storici rivali, i concittadini del , premiati dal doppio confronto, dopo due pareggi, unicamente per la regola dei gol in trasferta.\nMaglie e sponsor.\nIl fornitore tecnico per la stagione 1992-1993 fu Kappa, mentre come sponsor ufficiale debutt\u00f2 Danone."}
{"id": "743618", "revid": "48706", "url": "https://it.wikipedia.org/wiki?curid=743618", "title": "Orfani Baudelaire", "text": ""}
{"id": "743626", "revid": "110157", "url": "https://it.wikipedia.org/wiki?curid=743626", "title": "Anjalankoski", "text": "Anjalankoski (//) \u00e8 una ex citt\u00e0 (16.772 abitanti) della Finlandia meridionale situata nella regione del Kymenlaakso. Nel 2009 \u00e8 stata accorpata a Kouvola.\nGeografia fisica.\nLa citt\u00e0 \u00e8 posta sul medio corso del fiume Kymijoki.\nStoria.\nAnjalankoski fu fondata nel 1975 unendo le cittadine di Anjala e Sippola.\nGeografia antropica.\nCirca l'80% della popolazione vive nelle vicinanze del fiume Kymijoki. Le comunit\u00e0 pi\u00f9 densamente popolate sono Myllykoski e Inkeroinen.\nEconomia.\nLa citt\u00e0 \u00e8 nota per le industrie della carta grazie alla ricchezza delle risorse forestali.\nSport.\nCalcio.\nLa citt\u00e0 \u00e8 sede del , una delle principali societ\u00e0 di calcio della Finlandia."}
{"id": "743629", "revid": "363629", "url": "https://it.wikipedia.org/wiki?curid=743629", "title": "Immunochimica", "text": "L'immunochimica \u00e8 una disciplina immunologica che si prefigge di studiare gli antigeni, gli anticorpi e l'interazione antigene-anticorpo utilizzando i concetti ed i metodi che appartengono alla chimica. Viene altres\u00ec dato risalto alle applicazioni di laboratorio con lo scopo di fornire un valido supporto alla diagnostica medica.\nAntigeni e apteni.\nL'antigene viene definito come una sostanza che, in opportune condizioni, \u00e8 in grado di indurre in un animale responsivo la formazione di uno o pi\u00f9 anticorpi e di reagire specificamente con questi.\nQuindi le propriet\u00e0 di un antigene sono essenzialmente l\"'immunogenicit\u00e0\", ossia la capacit\u00e0 di stimolare anticorpi, e la \"specificit\u00e0\", ossia la capacit\u00e0 di reagire solamente con una specifica classe di anticorpi e non con altri indotti da antigeni diversi. Il \"determinante antigenico\", definito anche \"epitopo\", \u00e8 la porzione di molecola di antigene, chimicamente e spazialmente limitata, a cui si deve la specificit\u00e0 della reazione antigene-anticorpo. Generalmente \u00e8 presente un numero variabile di epitopi fra loro differenti, ciascuno dei quali d\u00e0 luogo alla formazione di specifici anticorpi.\nCondizioni fondamentali per l'immunogenicit\u00e0 sono il riconoscimento della sostanza come \"not self\" (estranea all'organismo che la riceve) dal complesso maggiore di istocompatibilit\u00e0 e il requisito generale che implica un peso molecolare sufficientemente elevato, generalmente superiore a 10.000. Ottimi antigeni sono rappresentati da proteine di varia origine e struttura chimica. Il carattere antigenico di queste sostanze risulta alterabile in seguito a processi di denaturazione chimica o fisica.\nL'aptene \u00e8 una molecole a basso peso molecolare, inferiore a 10.000, che di per s\u00e9 non induce una risposta anticorpale ma legata ad un \"carrier\" \u00e8 in grado di reagire con anticorpi specifici. Sono stati sperimentalmente accertati come apteni sostanze a basso peso molecolare come zuccheri, peptidi, acidi nucleici, steroidi e farmaci legati a carriers proteici.\nAnticorpi.\nGli anticorpi sono sostanze di natura glicoproteica definiti anche immunoglobuline o gamma globuline in relazione alla loro mobilit\u00e0 elettroforetica collocata nella zona gamma. La produzione di anticorpi si ottiene per differenziazione delle plasmacellule a seguito della risposta immunitaria.\nMediante l'uso di vari sistemi di clivaggio \u00e8 stato possibile stabilire la struttura delle immunoglobuline: essa consta di quattro catene polipeptidiche, a due a due eguali, legate da tre ponti disolfuro. In relazione al loro peso molecolare, \u00e8 rispettivamente possibile notare la presenza di due \"catene leggere\", aventi peso molecolare 20.000 e costituite da circa 220 amminoacidi, e due \"catene pesanti\" con peso molecolare di circa 55.000 e costituite da circa 430 amminoacidi.\nLa specificit\u00e0 degli anticorpi per un dato antigene \u00e8 legata alla diversa successione di amminoacidi presenti nella parte -NH2 terminale e definita regione variabile.\nEsistono cinque classi di anticorpi, denominate rispettivamente IgG, IgA, IgM, IgD e IgE; differiscono fra loro per la diversa composizione delle catene pesanti, per l'eventuale configurazione delle subunit\u00e0 e per la diversa distribuzione fisiologica.\nReazione antigene-anticorpo.\nGli anticorpi sono molecole normalmente bivalenti, sono quindi capaci di legare molecole di antigene con un rapporto 1:2. I siti di legame sono rappresentati, rispettivamente, dalle due coppie di catene -NH2 terminali per l'anticorpo e dallo specifico epitopo per l'antigene. Dal legame chimico formatosi si ottengono aggregati molecolari antigene-anticorpo con legami a reticolo (\"cross-linked mass\") simili a quelli osservati nei cristalli.\nI legami chimici implicati nella reazione antigene-anticorpo sono del seguente tipo (possono realizzarsi sia singolarmente che simultaneamente):\nIl sistema del complemento.\nIl sistema del complemento \u00e8 costituito da un gruppo di proteine, principalmente enzimi, presenti nel sangue ed in grado di interagire con il complesso antigene-anticorpo provocandone la lisi. Ad oggi \u00e8 noto che il sistema del complemento \u00e8 costituito da 18 differenti proteine indicate utilizzando la lettera maiuscola C seguita da un numero (C1, C2, C3, ecc.) oppure utilizzando altre lettere. Costituiscono circa 1/10 della frazione globulinica del siero e il loro peso molecolare varia da 23.000 a 200.000.\nL'attivazione del complemento pu\u00f2 avvenire attraverso la \"via classica\", innescata da anticorpi della classe delle IgG (ad eccezione delle IgG4) o delle IgM,attraverso la \"via alternativa\" utilizzata quando l'organismo incontra per la prima volta l'antigene in oggetto. In quest'ultimo caso si ha l'intervento di un fattore sierico definito properdina che agisce in presenza di ioni Mg2+ ed altri due cofattori sierici. Altra via di attivazione \u00e8 quella \"lectinica\", attivata da residui di mannosio presenti in proteine e polisaccaridi della superficie batterica. Una volta attivato il complemento, attraverso una delle possibili vie, avviene una \"cascata\" di eventi che culmina con il legame del complemento ad una porzione dell'anticorpo, legato all'antigene, corrispondente al \"frammento cristallizabile\" (FC).\nApplicazioni immunoanalitiche.\nL'immunochimica si occupa anche di applicare le proprie conoscenze in ambito pratico con lo scopo di potere effettuare analisi sierologiche che possano permettere l'eventuale diagnosi di patologie infettive di origine batterica o virale, determinazioni ormonali, di plasmaproteine o tossicologiche. \nLe principali metodiche di laboratorio sono le seguenti:"}
{"id": "743630", "revid": "198277", "url": "https://it.wikipedia.org/wiki?curid=743630", "title": "Juventus Football Club 1991-1992", "text": "Questa voce raccoglie le informazioni riguardanti la Juventus Football Club nelle competizioni ufficiali della stagione 1991-1992.\nStagione.\nL'infruttuosa stagione 1990-1991, costata tra l'altro la mancata presenza in Europa dopo 28 anni, port\u00f2 nell'estate seguente al ritorno in bianconero degli artefici del vittorioso ciclo compiuto da \"Madama\" tra gli anni 1970 e 1980: Giampiero Boniperti rientr\u00f2 nella dirigenza assumendo la qualifica di amministratore delegato, mentre Giovanni Trapattoni si risedette in panchina.\nDal punto di vista del mercato si segnalarono pochi arrivi, comunque di rilievo: il portiere Peruzzi, il quale a dispetto della giovane et\u00e0 soppiant\u00f2 in breve tempo il capitano Tacconi, nonch\u00e9 i difensori Carrera e Kohler; nella sessione autunnale arriver\u00e0 inoltre a Torino il promettente centrocampista Conte, futura \"bandiera\" del club.\nInserita, al pari del rinnovato di Fabio Capello, tra le favorite alla conquista dello scudetto, la compagine sabauda contese ai meneghini il primato durante la prima met\u00e0 del campionato, pagando al giro di boa un ritardo di 3 lunghezze dai rossoneri, complici le battute d'arresto in terra genovese; a ci\u00f2 si assomm\u00f2 una discreta confusione tattica che vide, tra le altre cose, il \"Trap\" schierare il fantasista Roberto Baggio esclusivamente da punta, malgrado l'inadeguatezza del \"Codino\" a ruoli prettamente realizzativi.\nNella seconda parte del torneo, i bianconeri non furono capaci di colmare un distacco fattosi sempre pi\u00f9 cospicuo; sul cammino pes\u00f2 oltremodo la sconfitta nel derby, incassata agli inizi di aprile e che certific\u00f2 il fallimento del tentativo di rincorsa. Il campionato sar\u00e0 comunque concluso al secondo posto, raggiungendo l'obiettivo minimo della qualificazione alla Coppa UEFA.\nFrattanto in Coppa Italia la \"Vecchia Signora\" visse per certi versi un percorso analogo: dopo aver eliminato e nei primi turni, e quindi le due milanesi, l' nei quarti e il Milan in semifinale, capitol\u00f2 nell'ultimo atto contro l'emergente di Nevio Scala, vincendo di misura la finale di andata al Delle Alpi ma non riuscendo poi a difendere tale vantaggio nel \"retour match\" del Tardini.\nMaglie e sponsor.\nLo sponsor tecnico per la stagione 1991-1992 fu Kappa, mentre lo sponsor ufficiale fu UPIM.\nOrganigramma societario.\nArea direttiva\nArea tecnica\nStatistiche.\n\"Statistiche aggiornate al 24 maggio 1992\"."}
{"id": "743631", "revid": "219110", "url": "https://it.wikipedia.org/wiki?curid=743631", "title": "Prodigy Communications Corporation", "text": "Prodigy Communications Corporation fu un servizio dialup (conosciuto come \"mega-BBS\") per personal computer negli Stati Uniti. \nProdigy fu fondata nel 1984 a Trintex, una joint venture fra CBS, IBM, e Sears, Roebuck &amp; Co. \nCBS lasci\u00f2 nel 1986 con il CEO Tom Wyman.\nIl servizio raggiunse nel 1988 Atlanta, Hartford, e San Francisco.\nSegu\u00ec un lancio nazionale il 6 settembre 1990.\nGrazie ad una campagna massiccia ed aggressiva su vari media, ottenne la sottoscrizione di circa un milione di utenti in breve tempo."}
{"id": "743632", "revid": "57342", "url": "https://it.wikipedia.org/wiki?curid=743632", "title": "Automotrice FS ALn 668", "text": "Le automotrici sono un gruppo di veicoli ferroviari leggeri costruiti tra il 1956 e il 1983 per le Ferrovie dello Stato e per diverse ferrovie in concessione italiane. Tipi derivati da esse sono stati costruiti per aziende ferroviarie di altre nazioni. La maggior parte delle presta ancora servizio.\nLe automotrici furono prodotte direttamente dalla FIAT o costruite su disegni FIAT per conto della stessa, con l'unica eccezione delle quaranta unit\u00e0 della serie 2400, realizzate integralmente dalla Breda di Milano&lt;ref name=\"IF1961/684-687\"&gt;.&lt;/ref&gt;.\nLa \u00e8 considerata l'automotrice standard delle FS&lt;ref name=\"IF2/103\"&gt;.&lt;/ref&gt;. Del tutto analoga \u00e8 la che, pur mantenendo la stessa meccanica, ha ricevuto una classificazione diversa esclusivamente per il nuovo arredamento interno che riduce da 68 a 63 il numero dei posti a sedere&lt;ref name=\"iT129/22-23\"&gt;.&lt;/ref&gt;.\nNascita del progetto.\nPer reintegrare il parco di automotrici termiche delle FS, uno dei pi\u00f9 importanti d'Europa e in gran parte distrutto alla fine della seconda guerra mondiale, furono introdotte automotrici di vario tipo, tutte pi\u00f9 aggiornate delle precedenti ormai tecnicamente superate&lt;ref name=\"IF2/104-105\"&gt;.&lt;/ref&gt;.\nLa caratteristica essenziale dei nuovi rotabili era la disposizione del motore di trazione sotto il pavimento, in modo da lasciare il massimo spazio disponibile per viaggiatori e servizi, tecnica con cui l'ingegneria ferroviaria italiana fece scuola in tutto il mondo, tanto che all'inizio degli anni cinquanta l'impiego del motore a cilindri orizzontali veniva spesso presentato dalle pi\u00f9 autorevoli riviste ferroviarie internazionali come \u00absoluzione italiana\u00bb.\nLe innovazioni introdotte, frutto dell'attivit\u00e0 di ricerca svolta nel lungo periodo in cui la produzione era ferma a causa della guerra, erano cos\u00ec importanti e cos\u00ec differenziate tra i vari costruttori da creare non poche difficolt\u00e0 sia nella formazione del personale che nella manutenzione dei mezzi e soprattutto nel reperimento dei pezzi di ricambio.\nLe automotrici RALn 60, costruite per la modernizzazione del servizio viaggiatori sulle linee siciliane a scartamento ridotto delle FS, fin dal gennaio del 1950 avevano rappresentato il banco di prova e le capostipiti della lunga serie di automotrici FIAT che sarebbero state costruite dal dopoguerra fino alla prima met\u00e0 degli anni novanta, seguite gi\u00e0 pochi anni dopo dalle ALn 64 che ne rappresentarono la naturale evoluzione rivelandosi di grande affidabilit\u00e0&lt;ref name=\"ALn 668/7-15\"&gt;.&lt;/ref&gt;.\nAnche se il comportamento delle nuove automotrici era globalmente soddisfacente gli indici di disponibilit\u00e0 e di regolarit\u00e0 e i costi di manutenzione erano ancora molto lontani dagli obiettivi ritenuti raggiungibili dal Servizio Materiale e Trazione FS, che da lungo tempo aspirava alla realizzazione di un'automotrice standard italiana&lt;ref name=\"IF2/105\"&gt;.&lt;/ref&gt;.\nFacendo tesoro delle esperienze gi\u00e0 acquisite, nel 1954 venne dunque avviato il progetto di una nuova automotrice standardizzata per la quale le FS stabilirono con chiarezza gli obiettivi fondamentali: elevata affidabilit\u00e0, facilit\u00e0 di condotta e di apprendimento, manutenzione e riparazione ben programmabili, costi complessivi contenuti e definirono prestazioni relativamente modeste, visto il genere di servizi che le automotrici Diesel erano chiamate a svolgere in una rete dove era prevista l'elettrificazione di tutte le linee principali.\nLe uniche condizioni vincolanti imposte ai costruttori erano che l'automotrice fosse bimotore, che la massa aderente non fosse inferiore al 50% di quella totale, che i motori fossero sistemati sotto il pavimento e che superassero la prova UIC delle 100 ore.\nI costruttori di materiale ferroviario in grado di soddisfare la richiesta del Servizio Materiale e Trazione erano all'epoca Breda, OM e FIAT: la Breda, impegnata nella realizzazione delle automotrici TEE rispose soltanto nel 1959; l'OM, intenta alla riedizione delle e alla preparazione delle disert\u00f2 l'offerta, ma venne successivamente coinvolta dalla FIAT nella costruzione dei rimorchi e delle versioni estere dell'; la FIAT, sebbene presa da varie produzioni (tra cui le a cremagliera per la Paola-Cosenza) rispose prontamente all'appello FS, anche perch\u00e9 con il proprio potenziale industriale era l'unica azienda in grado di operare senza condizionamenti dovuti a licenze o consulenze estere&lt;ref name=\"ALn 668/10\"&gt;.&lt;/ref&gt;. A questo vantaggio la FIAT aggiungeva la possibilit\u00e0 di utilizzare motori Diesel derivati dalla produzione in grandissima serie degli autocarri, scelta che si dimostr\u00f2 determinante per il futuro successo delle dando luogo a una notevole economia nel costo iniziale, assicurando la massima affidabilit\u00e0 e un efficiente servizio assistenziale con elevata disponibilit\u00e0 di ricambi.\nPrototipi.\nA seguito delle richieste FS, nel corso del 1954 inizi\u00f2 dunque il progetto del modello FIAT 094 che prevedeva la realizzazione delle tre unit\u00e0 prototipo&lt;ref name=\"FIAT Automotrici/7\"&gt;.&lt;/ref&gt; che pochi anni dopo avrebbero assunto la classificazione , adottando una filosofia rivelatasi vincente fin dalle prime corse di prova.\nDalla progettazione di questi primi mezzi si sarebbe poi sviluppata una famiglia di automotrici standard che, gi\u00e0 nelle intenzioni del committente avrebbe dovuto rappresentare un componente tipo del parco rotabile FS, destinato al compito poco appariscente ma fondamentale, di sostituire sulle relazioni locali non elettrificate la trazione a vapore e le automotrici pi\u00f9 vecchie e provate dalla guerra&lt;ref name=\"ALn 668/8-10\"&gt;.&lt;/ref&gt;.\nAutomotrici prototipo.\nLe tre automotrici prototipo , 1402 e 1403 furono consegnate dalla FIAT Sezione Materiale Ferroviario rispettivamente nel dicembre 1956, nell'aprile 1957 e nel febbraio 1958&lt;ref name=\"ALn 668/126\"&gt;.&lt;/ref&gt;.\nMotore, trasmissione e carrelli.\nDopo l'esperienza delle grosse automotrici a motore unico e la progettazione dei nuovi rotabili riprese l'impostazione bimotore dei vecchi tipi anteguerra come le ALn 56, ma con la nuova impostazione esplicitamente richiesta dalle FS con i motori e le parti meccaniche sistemate nel sottocassa invece che a bordo dei carrelli.\nAgli aspetti positivi di tale impostazione \u2013 gruppi di trazione indipendenti con motori Diesel derivati dagli autocarri che permettevano di contenere il costo del corpo trainante, due sale motrici che davano maggiore aderenza, i ricambi che risultavano economici e di facile reperibilit\u00e0 \u2013 si contrappose subito il fatto che il motore FIAT 203 impiegato sugli autocarri pesanti non aveva una versione orizzontale adatta al montaggio sotto il pavimento, rendendo necessaria una sua derivazione speciale per l'impiego ferroviario. Tuttavia la maggior parte dei suoi componenti \u2013 in particolare quelli soggetti a usura e a sostituzioni periodiche \u2013 rimanevano comuni alla grande serie mantenendo sostanzialmente inalterati i vantaggi economici e funzionali per il motore e per i ricambi.\nUna seconda questione riguardava la potenza, in quanto a quel tempo si riteneva, erroneamente, che il servizio stradale fosse molto pi\u00f9 leggero di quello ferroviario e che risultasse quindi opportuna una drastica riduzione della potenza di taratura passando dal primo al secondo tipo di impiego. Seguendo questa logica il motore 203 in versione ferroviaria venne dunque sovralimentato con una turbosoffiante della Brown Boveri per mantenere il livello di potenza che sviluppava nella versione stradale.\nAnche gli organi di trasmissione erano sovradimensionati, ma per tutt'altro motivo: si trovava infatti in produzione una trasmissione meccanica con cambio sincronizzato a cinque velocit\u00e0 e ponte posteriore con inversore di marcia che aveva gi\u00e0 dato ottimi risultati con le automotrici e equipaggiate con il motore orizzontale tipo 700, ragione per cui si decise di adottarla, nonostante il dimensionamento fosse esuberante di almeno il 40% per la coppia sviluppata dal nuovo motore 203, per risparmiare le spese di un nuovo attrezzamento.\nD'altra parte il criterio del dimensionamento ridondante era di uso corrente per tutti i componenti critici per la funzionalit\u00e0 delle automotrici, come radiatori, compressori e batterie, la cui sistemazione era particolarmente curata riguardo all'accessibilit\u00e0 e alla facilit\u00e0 di sostituzione.\nUn'altra caratteristica non marginale per il successo delle fu l'eliminazione delle carenature del sottocassa, introdotta per la prima volta su queste automotrici per facilitare le ispezioni e migliorare allo stesso tempo la ventilazione dei diversi organi durante la marcia&lt;ref name=\"ALn 668/12-13\"&gt;.&lt;/ref&gt;.\nI carrelli, di tipo assolutamente convenzionale con sospensione primaria a molle elicoidali e guidaboccole prismatici e sospensione secondaria con molle a balestra bipartite, rappresentavano per quell'epoca una soluzione assolutamente normale.\nCome si pu\u00f2 osservare anche nella scelta dei carrelli, strettamente imparentati con quelli dell', la filosofia fondamentale del progetto prevedeva l'adozione dei migliori componenti gi\u00e0 disponibili e collaudati, scelta che mantenendosi inalterata nel corso degli anni fu la maggior ragione del successo di questo veicolo ferroviario&lt;ref name=\"ALn 668/13\"&gt;.&lt;/ref&gt;.\nIn sostanza per l' nel 1954 si sono scelti e adattati i migliori componenti meccanici presenti sul mercato, in particolare il motore pi\u00f9 diffuso e affidabile, il cambio di velocit\u00e0 pi\u00f9 collaudato e, anche se di tipo convenzionale, il carrello pi\u00f9 moderno a disposizione.\nCassa e arredamento interno.\nPer restare nei limiti di prezzo convenuti con le FS, molto bassi anche per un veicolo economico (39 milioni di lire per la motrice e 19 milioni per la rimorchiata)&lt;ref name=\"ALn 668/14\"&gt;.&lt;/ref&gt;, fu necessario recuperare la generosit\u00e0 di dimensionamento della parte meccanica con sostanziali economie di carrozzeria che, pur soddisfacendo di strettissima misura le richieste del capitolato, costrinsero a scendere a un livello di eleganza e comodit\u00e0 appena accettabile, sotto alcuni aspetti al limite della povert\u00e0&lt;ref name=\"IF2/107\"&gt;.&lt;/ref&gt;.\nNe risult\u00f2 un veicolo che fu giudicato in modo piuttosto severo dagli stessi tecnici della casa costruttrice:\nLa cassa era suddivisa nei seguenti ambienti: cabina di guida anteriore, bagagliaio con posto per il capotreno, scompartimento di prima classe a otto posti, scompartimento di seconda classe a venti posti, vestibolo con porte d'accesso e ritirata, scompartimento di seconda classe a quaranta posti, cabina di guida posteriore&lt;ref name=\"ALn 668/20-24\"&gt;.&lt;/ref&gt;.\nL'arredamento interno era caratterizzato da un modulo di 1.600\u00a0mm tra gli schienali dei sedili, molto spartani e sprovvisti di poggiatesta; il riscaldamento era assicurato da tubi alettati posti lungo le pareti e percorsi dall'acqua di raffreddamento dei motori; l'illuminazione era realizzata con lampadine a incandescenza.\nCombinatore di manovra.\nLe passate esperienze sulle automotrici anteguerra avevano evidenziato l'estrema delicatezza del sistema di comando e la necessit\u00e0 di concepirlo con la massima sicurezza di funzionamento, possibilmente a prova di errore di manovra&lt;ref name=\"TreniFiat/83\"&gt;.&lt;/ref&gt;.\nSia sulle prime littorine che sulle automotrici dell'immediato dopoguerra il macchinista disponeva di comandi concettualmente equivalenti a quelli dei veicoli stradali, composti da tre leve o pedali che azionavano il cambio, la frizione e l'acceleratore.\nSe per il cambio e la frizione si faceva gi\u00e0 uso dell'azionamento elettropneumatico, attuato mediante elettrovalvole comandate dal combinatore del banco di manovra, l'acceleratore delle automotrici concepite nel primo dopoguerra rimaneva a comando esclusivamente pneumatico, attuato con una valvola azionata da una leva o da un pedale; questo sistema, oltre a richiedere una condotta pneumatica aggiuntiva tra due automotrici in comando multiplo, non era per\u00f2 in grado di garantire la contemporaneit\u00e0 e l'uguaglianza dei comandi ricevuti dai regolatori dei motori Diesel.\nIl problema, gi\u00e0 noto in ambito FIAT dal tempo delle prime littorine, era stato fatto oggetto di studi e brevetti che, per difficolt\u00e0 e complicazioni realizzative, rimasero sulla carta finch\u00e9 non venne affrontato di petto stabilendo stringenti requisiti realizzativi basati su: (1) robustezza ferroviaria, (2) contemporaneit\u00e0 dei comandi su un qualunque numero di motori, (3) regolabilit\u00e0 motore per motore e (4) uso di soli collegamenti elettrici tra i veicoli accoppiati.\nNacque cos\u00ec in casa FIAT il cosiddetto \"comando posizionale\", basato su un sistema di tre cilindretti pneumatici azionati da tre elettrovalvole che, collegati opportunamente fra loro da leve, facevano ruotare un settore su sei posizioni regolabili separatamente, rendendo cos\u00ec possibile il comando contemporaneo di un qualsiasi numero di motori endotermici, ovunque disposti, per mezzo di una linea treno composta da soli tre circuiti elettrici.\nIl \"comando posizionale\" fu applicato per la prima volta sulle automotrici , entrate in servizio nel 1955 sulla Paola-Cosenza, mantenendo l'azionamento a pedale dell'acceleratore, che in questo caso agiva su un combinatore elettrico invece che su una valvola pneumatica come sulle automotrici precedenti&lt;ref name=\"TreniFiat/83-85\"&gt;.&lt;/ref&gt;.\nL'esito positivo della sperimentazione sulle permise di abbandonare definitivamente gli azionamenti a pedale e di integrare i comandi di cambio, frizione e acceleratore, divenuti tutti di tipo elettrico, in un unico combinatore manuale a due movimenti: trasversale per la selezione delle marce e longitudinale per frizione e acceleratore&lt;ref name=\"TreniFiat/85\"&gt;.&lt;/ref&gt;.\nQuesto combinatore di manovra caratterizz\u00f2 a partire dai prototipi delle tutte le cabine di guida delle automotrici FIAT, risolvendo radicalmente il problema della facilit\u00e0 di condotta e superando la vecchia pericolosa situazione che richiedeva al macchinista il preciso coordinamento di mani e piedi durante il cambio delle marce.\nFu cos\u00ec realizzato un banco di manovra estremamente compatto tale da consentire di condurre con la massima facilit\u00e0 una coppia di automotrici da un'unica postazione, riunendo su di s\u00e9 tutti i comandi e le segnalazioni relative ai motori delle due unit\u00e0 accoppiate in comando multiplo&lt;ref name=\"ALn 668/24-25\"&gt;.&lt;/ref&gt;.\nRimorchiate prototipo.\nNel 1957 furono consegnate dalla FIAT Sezione Materiale Ferroviario quattro rimorchiate prototipo classificate , dotate di 68 posti a sedere di sola seconda classe, prive di cabina di guida e bagagliaio, con conseguente lunghezza ridotta a e massa a vuoto di sole 20 tonnellate&lt;ref name=\"iT302/15\"&gt;.&lt;/ref&gt;&lt;ref name=\"ALn 668/48-50\"&gt;.&lt;/ref&gt;. Come per le automotrici prototipo, la cassa era pi\u00f9 bassa di rispetto a quella dei successivi veicoli della serie 1400&lt;ref name=\"ALn 668/124\"&gt;.&lt;/ref&gt;.\nIn sede di progettazione i tecnici scelsero un veicolo leggero con la stessa struttura della cassa, gli stessi arredamenti e gli stessi carrelli delle corrispondenti automotrici prototipo , con l'unica differenza del dimensionamento delle molle dei carrelli per una massa inferiore.\nIl contenimento della massa, deciso per non gravare la motrice con un carico eccessivo e considerando pi\u00f9 che sufficienti sessantotto posti a sedere, fu ottenuto riducendo la lunghezza della cassa di quasi cinque metri rispetto all'automotrice, generando con questa scelta una sproporzione che a detta degli stessi progettisti peggiorava ulteriormente l'aspetto gi\u00e0 piuttosto dimesso del complesso motrice e rimorchiata.\nLa cassa era suddivisa in modo asimmetrico nei seguenti ambienti: scompartimento di seconda classe a ventiquattro posti inquadrante lo spazio per la ritirata; vestibolo con porte esterne e porta di accesso alla ritirata; scompartimento di seconda classe a quaranta posti&lt;ref name=\"ALn 668/121\"&gt;.&lt;/ref&gt;.\nLe rimorchiate Ln 68 nacquero dunque per un ruolo di rinforzo delle composizioni poco pi\u00f9 che occasionale, che le costringeva a restare in coda ai convogli o intercalate tra due motrici, cosa per cui ricevettero le condutture elettriche e pneumatiche necessarie per assicurare la continuit\u00e0 dei circuiti di comando a distanza delle automotrici di testa e di coda.\nTuttavia questa limitazione apparve subito troppo vincolante e le successive rimorchiate di serie uscirono di fabbrica in versione semi-pilota perdendo quattro posti per far spazio alla cabina di guida, assumendo cos\u00ec la classificazione .\nDebutto e accoglienza.\nLa validit\u00e0 del prodotto risult\u00f2 evidente gi\u00e0 dalle prime corse di prova: la semplicit\u00e0 di condotta, la facilit\u00e0 di ispezione, l'impossibilit\u00e0 di false manovre e l'assenza di guasti determinarono un consenso immediato e unanime, testimoniato dalle espressioni di apprezzamento che il Direttore Generale delle FS, ingegner Severo Rissone, volle indirizzare con procedura del tutto inconsueta al vertice dell'azienda costruttrice.\nLa vera conferma del successo si ebbe dopo qualche mese di esercizio assolutamente regolare, quando si dovette riconoscere che queste automotrici, a differenza dei gruppi che le avevano precedute, erano immuni da quelle difficolt\u00e0 che caratterizzano il primo periodo di servizio e di fronte alle ottime qualit\u00e0 funzionali dimostrate sul campo passavano quasi inosservate le insoddisfacenti soluzioni di arredamento e carrozzeria, alle quali era d'altronde facile porre rimedio visto che il sovradimensionamento della motorizzazione lasciava ampi margini per un discreto aumento della massa complessiva.\nSviluppo ed evoluzione del progetto.\nSecondo le intese con le FS lo sviluppo dei prototipi fu il preludio di una commessa assai pi\u00f9 importante ed entro breve tempo dalla conclusione del periodo di prova furono ordinate alla FIAT Sezione Materiale Ferroviario sessantasette automotrici e diciotto rimorchiate, che unitamente alle tre motrici e alle quattro rimorchiate sperimentali diedero origine alla serie primogenita e .\nLa Breda rispose all'appello delle FS costruendo il proprio prototipo ALn 668.2401 alla fine del 1959, che fu seguito da trentanove unit\u00e0 di serie nell'arco di cinque anni dando origine alla serie &lt;ref name=\"ALn 668/51\"&gt;.&lt;/ref&gt;.\nLa produzione delle and\u00f2 avanti con dodici serie successive&lt;ref name=\"ALn 668/16\"&gt;.&lt;/ref&gt; per quasi trent'anni \u2013 dalla serie 1400 del 1956 alla serie 3300 del 1983 \u2013 durante i quali le linee di produzione non si fermarono mai, perch\u00e9 nei periodi in cui non si lavorava per le FS si costruiva comunque per le ferrovie in concessione o per l'estero: nacquero cos\u00ec, praticamente una ogni dieci anni, tre generazioni di a cui se ne aggiunse una quarta che, pur non discostandosi dalle caratteristiche tipiche delle precedenti, usc\u00ec con la sigla unicamente per la variazione del numero di posti a sedere da sessantotto a sessantatr\u00e9&lt;ref name=\"ALn 668/70-73\"&gt;.&lt;/ref&gt;.\nPrima generazione.\nLa prima generazione della famiglia comprende:\nSeconda generazione.\nLa seconda generazione della famiglia comprende:\nAutomotrice sperimentale ALn 668.1999.\nL'automotrice sperimentale fu realizzata su iniziativa FIAT nel 1968 e non entr\u00f2 a far parte del parco FS&lt;ref name=\"TreniFiat/89-91\"&gt;.&lt;/ref&gt;.\nEssa costitu\u00ec il banco di prova per importanti innovazioni tecnologiche introdotte gradualmente a partire dalle , la pi\u00f9 importante delle quali fu l'adozione sulle di un carrello di nuova generazione che dopo ulteriori perfezionamenti divenne il modello standard di tutti i rotabili successivi, dalle carrozze TEE agli &lt;ref name=\"ALn 668/16-17\"&gt;.&lt;/ref&gt;&lt;ref name=\"tT245/30-32\"&gt;.&lt;/ref&gt;.\nTerza generazione.\nLa terza generazione della famiglia comprende:\nQuarta generazione.\nLa quarta generazione del progetto prevedeva in origine la realizzazione di ulteriori centoventi unit\u00e0 che entrarono per\u00f2 in servizio con la marcatura a motivo del nuovo arredamento interno che comportava la riduzione dei posti a sedere da sessantotto a sessantatr\u00e9.\nQuesta nuova generazione avrebbe dovuto comprendere:\nRimorchiate.\nProseguendo secondo le consuetudini dei precedenti gruppi di automotrici vennero costruiti anche due tipi di rimorchiate denominate e , appartenenti rispettivamente alle serie 1400 e 1500.\nI risultati delle e non furono per\u00f2 entusiasmanti, causando in particolare limitazioni nei servizi caratterizzati da molte fermate (spunti pi\u00f9 lenti e ripercussioni negative su motori e frizioni sottoposti a sforzi maggiori), che portarono le FS alla decisione di non costruire pi\u00f9 rimorchiate per le serie successive&lt;ref name=\"ALn 668/50\"&gt;.&lt;/ref&gt; e di limitare l'impiego di quelle esistenti sulle linee ad andamento pianeggiante o con poche livellette&lt;ref name=\"seiseiotto/25\"&gt;&lt;/ref&gt;.\nClassificazione FS.\nLa sigla , in accordo con le regole di classificazione dei rotabili in uso presso le Ferrovie dello Stato, indica un'automotrice (A), leggera (L), a motore Diesel (n \u2013 che sta per nafta, com'era chiamato un tempo il gasolio), con 68 posti a sedere e comando multiplo (come indica la duplicazione della cifra delle decine).\nPer le quattro cifre del numero di serie, di cui la prima indica di norma la casa costruttrice e le restanti il numero progressivo, furono necessari diversi adattamenti:\nSchemi di coloritura.\nSchema \u00abcastano-Isabella\u00bb.\nAl momento della consegna dei prototipi le automotrici e le rimorchiate seguivano lo schema normale delle automotrici termiche delle FS, che erano colorate con la fascia dei finestrini e le porte in castano; la met\u00e0 inferiore della cassa in Isabella; una striscia longitudinale bianco latte sotto ai finestrini che creava un piccolo baffo sul frontale; la fascia di testata rosso segnali; il tetto argento&lt;ref name=\"ALn 668/18-20\"&gt;.&lt;/ref&gt;.\nSchema dell'ALn 668.1403 e soprannome \u00abmicette\u00bb.\nLa terza automotrice prototipo (), essendo destinata a una missione dimostrativa in Messico subito dopo le corse di prova, usc\u00ec di fabbrica con uno schema di coloritura pi\u00f9 accattivante che prevedeva il bianco nella met\u00e0 inferiore della cassa; il blu carta da zucchero all'altezza del telaio, sulle porte e nella fascia dei finestrini, quest'ultima contornata da due strisce rosse di cui quella inferiore dava luogo sul frontale a veri e propri baffi ornamentali&lt;ref name=\"iT302/17\"&gt;.&lt;/ref&gt;.\nFurono proprio i baffi della 1403 che resero note le col soprannome di \u00abmicette\u00bb, appellativo che per\u00f2 cominci\u00f2 a sentirsi sempre meno frequentemente gi\u00e0 dall'inizio degli anni ottanta.\nSchema \u00abverde lichene-giallo coloniale\u00bb.\nPer le prime automotrici di serie (sottoserie FIAT e Breda) fu studiata uno schema di coloritura con la met\u00e0 inferiore della cassa e le porte in giallo coloniale; la fascia dei finestrini in verde lichene; una striscia mediana verde bottiglia che contornava anche i finestrini della cabina di guida; un baffo frontale rosso segnali; il tetto argento.\nCon l'aggiunta dei mantici di intercomunicazione, inizialmente assenti in entrambe le sottoserie, il baffo rosso segnali assunse dimensioni pi\u00f9 rilevanti per aumentarne la visibilit\u00e0, ricevendo al suo interno i numeri di servizio in caratteri bianchi.\nIn occasione dell'applicazione dei mantici, operazione iniziata nei primi anni sessanta e proseguita fino al 1967, lo schema di coloritura verde lichene-giallo coloniale fu esteso anche alle automotrici e alle rimorchiate prototipo e &lt;ref name=\"iT129/23\"&gt;.&lt;/ref&gt;&lt;ref name=\"iT153/f16\"&gt;.&lt;/ref&gt;.\nSchema \u00abgrigio azzurro-beige pergamena\u00bb.\nA partire dalla sottoserie FIAT 1471-1480, costruita nel 1963, fu rielaborato lo schema del prototipo adottando una coloritura con il telaio, la fascia dei finestrini, le porte viaggiatori e le saracinesche in grigio azzurro; la fascia inferiore in beige pergamena; una fascia longitudinale rosso segnali che separava i due colori principali e si allargava sul frontale; il tetto bianco.\nQuesto schema, detto coloritura unificata, fu adottato per tutte le serie successive, compresa la sottoserie Breda 2431-2440 costruita tra il 1963 e il 1964, e and\u00f2 a sostituire lo schema \u00abverde lichene-azzurro coloniale\u00bb in occasione delle revisioni cicliche delle precedenti, che si protrassero fino ai primi anni settanta.\nSchema XMPR.\nL'applicazione dello schema di coloritura XMPR cominci\u00f2 verso la fine degli anni novanta estendendosi progressivamente alle automotrici delle serie in servizio e a buona parte delle unit\u00e0 ancora attive delle serie ormai prossime alla radiazione, come le 1500&lt;ref name=\"iT347/26\"&gt;.&lt;/ref&gt;.\nDella serie ALn 668.1400 ricevettero lo schema XMPR soltanto le due unit\u00e0 1462 e 1478, rimotorizzate sperimentalmente con i motori Deutz, e le cinque unit\u00e0 1471, 1474, 1476, 1479, 1480, rinnovate e noleggiate a Sistemi Territoriali per espletare il servizio sulla Rovigo-Chioggia&lt;ref name=\"iT302/17,19\"&gt;.&lt;/ref&gt;.\nLa coloritura di tali mezzi \u00e8 tuttavia diversa dal comune schema XMPR: nella parte bassa della cassa \u00e8 presente una fascia arancione, in luogo del blu comunemente in uso su questa livrea.\nModelli derivati.\nDerivate per le ferrovie in concessione.\nAlle ferrovie in concessione furono sempre fornite automotrici identiche a quelle che si trovavano di volta in volta in produzione per le FS, introducendo unicamente varianti riguardanti il numero e la distribuzione dei posti a sedere; per le ferrovie estere vennero invece utilizzati soltanto i motori e i carrelli dei veicoli in produzione nello stesso periodo, pur non essendo necessariamente identici e differendo spesso per la potenza di taratura dei motori e per il dimensionamento strutturale dei carrelli in funzione delle esigenze da soddisfare, quasi sempre superiori rispetto alla soluzione di base.\nSerie speciali per le ferrovie estere.\nIl progetto \"668\" ha dato luogo alla fornitura di automotrici o complessi binati per varie ferrovie estere per complessive 502 unit\u00e0; tra esse 100 unit\u00e0, classificate da Y1 1267 in poi, per le Ferrovie statali della Svezia e complessi binati per le Ferrovie Turche."}
{"id": "743633", "revid": "597500", "url": "https://it.wikipedia.org/wiki?curid=743633", "title": "Zodiaco - Sternzeichen", "text": "Zodiaco - Sternzeichen/The Zodiac \u00e8 il ventunesimo album dei Rond\u00f2 Veneziano pubblicato nel 1998 dalla Koch International e riedito nel 2008 dalla Deltadischi. \u00c8 il secondo dei tre concept album pubblicati dal gruppo (successivo a \"Marco Polo\" e precedente a \"Luna di miele, Honeymoon\"), ispirato al tema dei segni zodiacali. Il brano \"Toro-Terra\" \u00e8 stato riarrangiato e reinciso con il titolo di \"Aspittamu 'u vientu\" dal cantautore siciliano Vincenzo Spampinato, amico di Gian Piero Reverberi.\nIl disco.\nL'album \u00e8 stato mixato da Gian Piero Reverberi al Park Studio di Tutzing e il mastering \u00e8 stato creato al DG Studio da Franco Fochesato;\nI suoni addizionali sono stati programmati e registrati al DG Studio di Genova da Gian Piero Reverberi e Franco Fochesato;\nLa batteria, l'oboe e il flauto sono stati programmati e registrati al DG Studio di Genova da Sergio Barlozzi;\nIl pianoforte \u00e8 stato registrato all'Arco Studio di Monaco di Baviera da Klaus Strazicky;\nGli archi, le chitarre, i cori e i timpani sono stati registrato al Sator Studio di Monaco di Baviera da Klaus Strazicky;\nTracce.\nTutti i brani sono editi dalla Cleo Music AG e Koch Edizioni Musicali."}
{"id": "743635", "revid": "28592", "url": "https://it.wikipedia.org/wiki?curid=743635", "title": "Jaroslavl", "text": ""}
{"id": "743638", "revid": "47767", "url": "https://it.wikipedia.org/wiki?curid=743638", "title": "Yaroslav", "text": ""}
{"id": "743642", "revid": "31789", "url": "https://it.wikipedia.org/wiki?curid=743642", "title": "Andrea Lilli", "text": "Biografia.\nDipinse soprattutto nella sua citt\u00e0 natale e a Roma, dove fu attivo a partire dall'inizio del XVII secolo fino a circa il 1640. Papa Sisto V gli commission\u00f2 la decorazione della Biblioteca vaticana e la decorazione della Scala Santa. In quest'ultimo luogo dipinse \"Mos\u00e8 che colpisce la roccia\" e \"Mos\u00e8 con il Serpente di Bronzo\".\nLa sua arte si inserisce nel Manierismo; fu forse allievo di Federico Barocci. \u00c8 possibile che il Lilli collabor\u00f2 alle illustrazioni dell\"Iconologia\" di Cesare Ripa, che rimase fonte popolare per motivi pittorici per secoli.\nIn una cappella della Chiesa Nuova di Roma dipinse l\"Arcangelo Michele che scaccia gli angeli caduti dal cielo\" ed ha continuato a ornare le chiese e conventi di Roma durante tutto il pontificato di papa Clemente VIII.\nUno dei suoi capolavori, il \"Martirio di San Lorenzo\", \u00e8 stato dipinto per la chiesa di Santa Caterina ad Ancona. Ha dipinto \"Cristo che lava i piedi dei suoi discepoli\" per la navata della Basilica di Santa Maria Maggiore a Roma. Lavor\u00f2 anche alla Cappella Sistina (cappella della Nativit\u00e0) e alla cattedrale di Fano.\nQuattro nuovi dipinti allegorici del Lilli sono stati identificati a Milano, nel Museo Bagatti Valsecchi.\nNella Certosa di San Martino di Napoli si trova una sua \"Deposizione\".\nDi lui si conservano nella Pinacoteca civica Francesco Podesti di Ancona i dipinti: \"Quattro Santi in estasi\", \"Storie di San Nicola da Tolentino\" (undici quadretti), \"Il Crocifisso fra San Giovanni Battista e San Nicola da Tolentino\", \"L'incredulit\u00e0 di San Tommaso\" e la \"Veduta di Ancona\", frammento di pala d'altare che testimonia l'aspetto di Ancona nel Cinquecento vista dal porto. Nella chiesa di San Francesco alle Scale di Ancona si trova il quadro \"Angeli che trasportano la Santa Casa di Loreto\".\nAlla casa-museo di Palazzo Sorbello di Perugia \u00e8 conservata una sua Salita al Calvario, in cui figurano la Santa Veronica che asciuga il sangue dal volto di Cristo e i due ladroni al seguito.\nRiguardo alla data e al luogo di morte restano incertezze. La tesi pi\u00f9 accreditata resta quella di Giovanni Baglione, secondo la quale egli mor\u00ec ad Ascoli Piceno, mentre attendeva alla decorazione di lavori che poi dovette lasciare interrotti. Presumibilmente si tratta delle lunette (rimaste in numero di tre con le restanti incomplete) raffiguranti scene della \"Vita di San Benedetto\" nel chiostro del monastero di Sant'Angelo Magno, eseguite in un non precisato anno del quarto decennio del secolo."}
{"id": "743645", "revid": "93556", "url": "https://it.wikipedia.org/wiki?curid=743645", "title": "Jaroslavl'", "text": "Jaroslavl' (, in latino: \"Iaroslavia\") \u00e8 una citt\u00e0 della Russia, capoluogo dell'omonima oblast', porto sul fiume Volga, sede di universit\u00e0 e di aeroporto.\nLa citt\u00e0 \u00e8 meta di un turismo nazionale e internazionale e fa infatti parte del cosiddetto Anello d'oro. La citt\u00e0 vecchia \u00e8 iscritta al patrimonio mondiale UNESCO dal 2005. Degna di nota la cappella di Kazan'. Nello sport si distingue il Lokomotiv Jaroslavl', squadra di hockey su ghiaccio.\nGeografia.\nLa citt\u00e0 si trova a circa 300\u00a0km a nord-est di Mosca, nella parte centrale del bassopiano sarmatico, su entrambe le sponde del Volga in corrispondenza della confluenza dell'affluente Kotorosl'. L'area urbana si estende su una superficie di 205,73 chilometri quadrati ed \u00e8 attraversata dalla ferrovia transiberiana.\nLa citt\u00e0 ha un clima continentale freddo, con temperature leggermente pi\u00f9 basse rispetto a Mosca: le medie oscillano dai circa \u221212\u00a0\u00b0C di gennaio a 17-18\u00a0\u00b0C in luglio; le precipitazioni hanno un minimo invernale e un massimo estivo e non sono generalmente abbondanti.\nStoria.\nOrigini.\nLa citt\u00e0 sorse tra il IX e il X secolo alla confluenza del fiume Kotorosl' nel Volga e si svilupp\u00f2 rapidamente grazie ai commerci fluviali. Dal 980 al 1010 fu governata dal principe Jaroslav il Saggio, da cui prende nome. Tuttavia le prime testimonianze scritte risalgono al 1071.\nAscesa.\nCol declino di Kiev, la citt\u00e0 venne inglobata in un grande principato insieme a Rostov e Suzdal', divenendo principato autonomo nel 1218. Inizi\u00f2 un periodo di grande sviluppo economico e culturale legato al florido commercio e artigianato.\nL'invasione tartara.\nMa nel 1238 con l'Invasione mongola della Russia anche Jaroslavl' venne sottomessa all'Orda d'Oro subendo per anni devastazioni e violenze che arrestarono la sua potenza. \nSpesso la popolazione si ribell\u00f2 ai Tartari ma senza buon esito. Infine si un\u00ec all'esercito del principe moscovita Demetrio di Russia che nella Battaglia di Kulikovo del 1380, sconfisse l'Orda d'Oro.\nEpoca d'oro.\nIn seguito la citt\u00e0 si rialz\u00f2 e nel 1463 si sottomette volontariamente al Granducato di Mosca ove ebbe una posizione di prestigio che la port\u00f2 nella sua epoca d'oro. La sua solida economia la rese la terza citt\u00e0 pi\u00f9 ricca di Russia dopo Mosca e Kazan', e la seconda per popolazione dopo Mosca, e la fece ascendere, nel 1612, a capitale \"de facto\" della Russia, poich\u00e9 Mosca era stata occupata dai polacchi.\nStoria contemporanea.\nIn epoca contemporanea Jaroslavl' \u00e8 un grande centro industriale.\nNel 2010 la citt\u00e0 ha festeggiato il 1000\u00ba anniversario dalla fondazione. In tale occasione sono state migliorate le infrastrutture di trasporto stradale e ferroviario ed \u00e8 stato costruito un nuovo ponte stradale sul fiume Volga.\nStemma della citt\u00e0.\nLo stemma cittadino raffigura un'orsa nera nell'atto di imbracciare un'ascia dorata con la zampa sinistra, secondo un'antica leggenda relativa alla fondazione della citt\u00e0.\nAppare sovrastato dalla corona di Monomaco, simbolo dell'antico Granducato di Mosca.\nMonumenti e luoghi d'interesse.\nNumerosi sono i siti culturali di Jaroslavl', costruiti durante i suoi anni d'oro dei secoli XII-XIII e poi XVI-XVII:"}
{"id": "743647", "revid": "43612", "url": "https://it.wikipedia.org/wiki?curid=743647", "title": "Odenato", "text": ""}
{"id": "743649", "revid": "120596006", "url": "https://it.wikipedia.org/wiki?curid=743649", "title": "Reconstruction Site", "text": "Reconstruction Site \u00e8 un album del 2003 dei Weakerthans.\nUn ciclo di canzoni che parlano di tristezza, rimpianti e perdite: l'album \u00e8 tematicamente incorniciato da tre tracce, \"(Manifest)\", \"(Hospital Vespers)\" e \"(Past-Due)\", che accolgono con la stessa melodia tre diversi sonetti su un malato terminale in ospedale.\nAltri brani esaminano i temi del disco da diversi punti di vista: \"Plea From a Cat Named Virtute\" \u00e8 scritta dalla prospettiva del gatto di un depresso; \"One Great City!\" tratta la relazione di amore-odio tra Samson e la sua citt\u00e0 natale, Winnipeg; infine, in \"Our Retired Explorer\" si immagina una cena tra Michel Foucault ed un membro nostalgico della spedizione di Ernest Shackleton in Antartide.\nSarah Harmer e Christine Fellows hanno partecipato alla realizzazione dell'album. Per la copertina si deve ringraziare l'artista canadese, anch'egli di Winnipeg, Marcel Dzama.\nSu Amazon.com sono stati resi disponibili al download gli MP3 di \"Plea From a Cat Named Virtute\" e del brano che d\u00e0 il titolo all'album.\nTracce.\nTutte le canzoni sono dei Weakerthans e tutti i testi di John K. Samson."}
{"id": "743653", "revid": "2519", "url": "https://it.wikipedia.org/wiki?curid=743653", "title": "Lago Kyoga", "text": ""}
{"id": "743655", "revid": "767487", "url": "https://it.wikipedia.org/wiki?curid=743655", "title": "Casa privata per le SS", "text": "Casa privata per le SS \u00e8 un film del 1977 diretto da Bruno Mattei. Mattei partecip\u00f2 anche alla scrittura del soggetto e della sceneggiatura del film insieme a Giacinto Bonacquisti, che parteciper\u00e0 anche alla scrittura del successivo film di Mattei, \"KZ9 - Lager di Sterminio\". Il film venne interpretato da Gabriele Carrara, Marina Daunia e Ivano Staccioli.\nLa sceneggiatura del film tratta la storia di alcuni ufficiali nazisti che decidono di costruire il \"Blumenstrauss\", una casa di piacere riservata ad alti ufficiali per ottenere informazioni sui loro tradimenti. Al \"Blumenstrauss\" vengono condotte diverse ragazze. Cinque ufficiali vengono uccisi, insieme ad altri generali. Quando giunge la notizia della morte di Hitler e dell'avvicinarsi dei Russi, mezzo di un'orgia tutte le persone si uccidono o vengono trucidati. Un ufficiale tedesco, accorso per liberare le donne, arriva troppo tardi e ne trova solamente una, impazzita ma viva.\nIl film fa parte di un genere, la nazisploitation, in voga tra il 1975 ed il 1977: una serie di pellicole erotiche a basso costo con tema comune il nazismo. Fu accolto freddamente della critica italiana, ma recentemente \u00e8 stato rivalutato ed \u00e8 diventato un cult dell'exploitation. All'estero \u00e8 conosciuto anche come \"SS Girls\", dove \u00e8 stato distribuito anche in DVD. In Italia invece il film \u00e8 disponibile solo in versione VHS.\nTrama.\nIl generale delle SS Hans Schellenberg viene incaricato di creare e gestire un bordello, il \"Blumenstrauss\", al fine di smascherare presunti complotti e tradimenti al F\u00fchrer da parte di alti ufficiali tedeschi. Hans si avvale dell'aiuto di Frau Inge, di Madame Eva, di cui \u00e8 invaghito, e del professor J\u00fcrgen. Con quest'ultimo sottopone le migliori prostitute tedesche ad una serie di sadici allenamenti per fare di esse dei burattini sessuali, pronte e disinibite verso qualunque tipo di fantasia.\nPronte le prostitute, il \"Blumenstrauss\" apre; come primi ospiti arrivano degli anziani ufficiali sospettati di alto tradimento. Il gruppo di ufficiali viene ammaliato da giochi erotici e ubriachezza, e le prostitute naziste gridano offese al F\u00fchrer. Dopo aver compiuto la missione, gli ufficiali vengono uccisi.\nHans viene incaricato di un'altra missione, uccidere Oscar Videvangher e i suoi due uomini. Schellenberg \u00e8 a conoscenza che Videvangher aveva violentato una bambina spagnola e con questo cerca di farlo impazzire, lo conduce in giardino con l'ausilio del fantasma della bambina. I suoi uomini preoccupati lo seguono in giardino, uno di loro visto il capo in preda al panico, lo uccide strangolandolo. Entrambi verranno lo stesso uccisi.\nDopo quest'altro successo le prostitute vengono controllate da un medico, e il professor J\u00fcrgen coglie incinta Anna, una delle donne e la costringe all'aborto. Nel frattempo Frau Inge \u00e8 accecata dalla gelosia perch\u00e9 sa che Hans ama Madame Eva; per questo decide di contattare il generale maggiore per far uccidere il capo del bordello. Il generale allora obbliga Schellenberg di uccidersi a sera in una festa in suo onore, ma Inge, non ancora placata dalla gelosia, decide di andare a sfregiare madame Eva, che si lancia dalla finestra e muore. La guerra continua come ci testimoniano delle strane immagini rosse, e il capitano \u00e8 ancora vivo.\nFrau Inge va a parlare con Schellenberg: questi ha appreso notizia della morte di Hitler ed \u00e8 felice perch\u00e9 l'ordine dei suoi superiori non ha pi\u00f9 valore e uccide la soldatessa. Nonostante la morte di Hitler al \"Blumenstrauss\" viene organizzata un'orgia, durante la quale Schellenberg si pente pubblicamente di essere tedesco e sputa al suo generale. Inizia una carneficina: il capitano, tornato per salvare le prostitute dalla prigionia russa, si ubriaca; al suo risveglio ritrova viva Anna, la prostituta che aveva messo incinta. La ragazza \u00e8 ancora sconvolta per l'aborto che aveva dovuto subire. I due fuggono insieme, salvi, ma psicologicamente distrutti.\nProduzione.\nIl film venne girato in una villa italiana, ed \u00e8 ispirato a \"Salon Kitty\" di Tinto Brass; alcuni attori che hanno recitato in \"Salon Kitty\" sono presenti anche in questo film, come Salvatore Baccaro, che interpreta lo stesso ruolo in entrambi i film.. Mattei, che in questo film utilizza lo pseudonimo Jordan B. Matthews, realizz\u00f2 la pellicola contemporaneamente a \"KZ9 - Lager di Sterminio\", con parte dello stesso cast (Staccioli, Carrara, Daunia, Gobert).\nA causa del basso budget, furono utilizzati attori poco noti. Per la scena dell'aborto, inoltre, Mattei utilizz\u00f2 del materiale non girato da lui, prelevandolo dal film svizzero del 1973 \"She Devils of the SS\". La musica d'apertura \u00e8 la stessa utilizzata in \"Rollerball\" di Norman Jewison.\nAccoglienza.\nBotteghino.\nIl film \u00e8 stato distribuito nelle sale italiane il 22 gennaio 1977, ed ha incassato 67 milioni di lire.\nCensura.\nIl film fu approvato dalla censura il 12 gennaio 1977, con il visto n. 69516. Inoltre venne vietato ai minori di 18 anni in Giappone, in Gran Bretagna e in Australia.\nCritica.\nLa critica italiana fu molto dura nei confronti del film; \"Il Morandini\" gli ha assegnato una stella e l'ha definito \"scontato filmetto del genere erotico-nazista\", mentre \u00e8 stato criticato pesantemente per le tematiche erotiche-sadiche, prendendo la scusa dai crimini nazisti. Sebbene la maggior parte dei film dello stesso genere, trattano soprattutto di temi quali le umiliazioni, gli abusi sessuali, le cruente torture di donne completamente nude, il film \u00e8 meno violento e opta di pi\u00f9 per il sesso, con scene estreme come quella in cui una donna ha un rapporto sessuale con un cane e con un uomo deforme.\nSuccessivamente anche Mattei dichiarer\u00e0 che \"Casa privata per le SS\" \u00e8 uno dei suoi film pi\u00f9 brutti.\nHome video.\nIl film \u00e8 stato riscoperto ed \u00e8 diventato un cult, dopo esser stato rivalutato dalla critica; proprio per questo \"Casa privata per le SS\" \u00e8 considerato un film chiave della nazisploitation. In America il film \u00e8 disponibile nel formato DVD, mentre in Italia \u00e8 stato commercializzato solo in VHS dalla Shendene.\nIn America il film venne distribuito sia nei cinema sia per l'Home video con il titolo alternativo \"SS Girls\" e in versione ridotta. Il film \u00e8 stato distribuito in DVD dalla \"Exploitation Digital\" con lo stesso titolo (anche se nella confezione compare anche il titolo originale tradotto, \"Private House of the SS\"). La durata della versione completa del film \u00e8 di 95 minuti, mentre quella censurata dura 82 minuti."}
{"id": "743657", "revid": "125638914", "url": "https://it.wikipedia.org/wiki?curid=743657", "title": "Domani accadr\u00e0", "text": "Domani accadr\u00e0 \u00e8 un film del 1988 diretto da Daniele Luchetti, al suo esordio alla regia.\n\u00c8 stato presentato nella sezione Un Certain Regard al 41\u00ba Festival di Cannes.\nTrama.\nMaremma, 1848, nei pressi di Alberese. I due butteri Lupo e Edo, dopo una solita giornata di lavoro, si improvvisano briganti e rapinano il fattore Terminio di ritorno dalla citt\u00e0 per trasportare il ricavato della fiera a Cesare del Ghiana, ricco proprietario terriero della zona. Terminio inganna i due consegnando loro solo pochi spiccioli, dopodich\u00e9 denuncia la rapina al suo padrone intascandosi l'intera somma di denaro. Lupo, intanto, decide di lasciare quei pochi soldi che ha rubato alla vedova di un suo caro amico che, prima di morire per la malaria, gli aveva lasciato il ruolo di capo buttero raccomandandosi di non abbandonare mai la Maremma. Edo e Lupo vengono per\u00f2 subito scoperti da Cesare del Ghiana e i due decidono di fuggire a cavallo dopo aver attaccato il padrone e avergli spezzato una gamba. Cesare spedisce al loro inseguimento il pacato figlio Diego; il giovane esegue l'ordine del padre e parte all'inseguimento dei due butteri accompagnato da un gruppo di mercenari disertori dell'esercito asburgico.\nI due decidono di partire per il nord e finiscono per\u00f2 nel perdersi nelle vie Cave, finch\u00e9 non si imbattono in una duchessa straniera, Lady Rowena, appena catturata dai briganti. Anche Lupo e Edo vengono catturati e portati al cospetto del terribile brigante Gianloreto Bonacci, che subito ordina la loro fucilazione. Grazie ad uno stratagemma di Lupo, nessuno viene giustiziato e i due sono costretti per sopravvivere a collaborare col brigante. Una mattina, i briganti vengono attaccati dai mercenari al soldo di Diego, la duchessa liberata e Gianloreto colpito a morte durante la fuga. Lupo e Edo riescono a fuggire, ma durante l'inseguimento a cavallo, Edo rimane ferito. Nonostante tutto per\u00f2, i due riescono a seminare gli inseguitori e a raggiungere stremati le rive del lago di Burano.\nSulle rive del lago si trova la villa fortificata del marchese Lucifero Ombraviva, il quale accetta la scommessa del precettore Flambart che sostiene di poter riuscire a trasformare un buttero come Edo, vero individuo allo stato di natura, in un colto e raffinato aristocratico. Lupo viene cos\u00ec separato dall'amico, che invece si ritrova a vivere nella villa degli Ombraviva, educato dall'abate Flambart secondo i precetti illuministi, venendo anche a scoprire di non essere ancora uscito dalla Maremma, ma anzi di essere andato a sud anzich\u00e9 a nord. Qui Edo conoscer\u00e0 per la prima volta l'amore, iniziando una relazione segreta con la marchesina Allegra. Quando Edo e Lupo si incontrano nuovamente, il primo \u00e8 radicalmente cambiato, completamente integrato nella mentalit\u00e0 aristocratica e illuminista, e cos\u00ec i due si separano dopo un ultimo saluto. Poco dopo, Lupo viene raggiunto da Diego del Ghiana e i suoi uomini, ma quando il giovane capisce che il buttero \u00e8 innocente e che i soldi della fiera li ha presi in realt\u00e0 il fattore Terminio, decide di risparmiarlo e aiutarlo a fuggire, mettendosi contro i mercenari assoldati dal padre, i quali avevano l'ordine di ucciderlo.\nLupo si imbatte in una strana comunit\u00e0 che vive in una sontuosa villa, propriet\u00e0 del conte Enea Silvio di Lampertico, di mentalit\u00e0 positivistica e rivolto alla costante ricerca del progresso. Qui Lupo fa la conoscenza di uno strano gruppo di carbonai, capeggiati da Matteo che parla una lingua incomprensibile, e della bella dottoressa Vera, laureata in chimica ed esperta di profumi. Vera e Lupo finiscono per innamorarsi, ma quando lei scopre che questi \u00e8 un ricercato, decide di andarsene. Disperato, anche Lupo lascer\u00e0 la villa, ma non dopo aver assistito all'esplosione di quest'ultima in seguito ad una rivolta intestina scoppiata dopo la sconvolgente scoperta dell'elettricit\u00e0 da parte del conte. Diego del Ghiana, intanto, raggiunge l'abitazione di Terminio e scopre che il fattore \u00e8 scappato con il denaro. Mentre si ritrova intento a scrivere sul suo taccuino alcuni pensieri filosofici sull'indole dell'uomo, Diego viene tragicamente assassinato dai mercenari che il padre aveva assoldato per uccidere i butteri.\nLupo e Edo si incontrano nuovamente quando quest'ultimo \u00e8 in viaggio insieme ai marchesi in direzione di Venezia. Lupo viene fatto salire sulla carrozza del marchese, ma quando decidono di sostare in un borgo per comprare provviste, i due butteri incontrano nuovamente i mercenari asburgici e fuggono nuovamente insieme. Edo abbandona gli aristocratici per tornare a cavalcare insieme a Lupo, continuando in direzione nord. Arrivati nei pressi di un fiume, i due vengono raggiunti dagli inseguitori e si rassegnano ad esser fucilati. Improvvisamente per\u00f2, giungono in loro soccorso lungo il fiume alcuni patrioti volontari, che mettono in fuga i mercenari e accolgono i due butteri sulle loro imbarcazioni. Lupo e Edo si uniscono ai volontari in direzione di Milano, dove si dice sia scoppiata una rivolta.\nProduzione.\nIl film \u00e8 stato girato principalmente all'interno del Parco naturale della Maremma, nei dintorni di Alberese. Le scene con il brigante Gianloreto sono state girate nelle vie Cave e nella necropoli di Sovana, con la principale Tomba Ildebranda utilizzata come il covo dei briganti. L'episodio con il marchese Ombraviva e l'abate Flambart \u00e8 stato invece girato a Capalbio, presso la Torre di Buranaccio. Altre location sono state la Villa Torrigiani a Camigliano (LU), come dimora del conte Enea Silvio e la sua comunit\u00e0 dell'Armonia, e la Rocca sforzesca di Dozza, in provincia di Bologna.\nCritica.\nIl \"Dizionario Mereghetti\" definisce l'esordio di Luchetti \u00abironico, divertente e originale\u00bb. Per una ricerca sulle fonti letterarie della sceneggiatura e il suo debito alla poetica di Italo Calvino, si veda l'articolo di Simone Testa, \"Avventura scritta per gioco\" (2012)."}
{"id": "743659", "revid": "827882", "url": "https://it.wikipedia.org/wiki?curid=743659", "title": "Tuber mesentericum", "text": "Il tuber mesentericum Vittad. \u00e8 un tartufo nero ordinario anche conosciuto come tartufo nero di Bagnoli Irpino.\nCaratteristiche.\nForma e colore.\nDi forma globosa ed abbastanza regolare, presenta una depressione basale caratteristica. Il colore del peridio \u00e8 nero o brunastro con verruche molto pi\u00f9 piccole del Tuber Aestivum. La polpa \u00e8 di colore giallastro, marrone o grigio-bruno con venature chiare e andamento a labirinto.\nProfumo e sapore.\nIl profumo \u00e8 caratteristico e molto intenso ed ottimo per insaporire il cibo, si gratta sul cibo e si mangia esclusivamente crudo\nPiante simbiontiche ed ambiente.\nAmbiente: generalmente vive su terreni ricchi di calcare. In simbiosi con carpino, faggio, acero. La caratteristica depressione e il particolare aroma intenso lo rendono facilmente riconoscibile.\nPeriodo di maturazione/raccolta.\nIn Italia \u00e8 consentita la raccolta dal 1\u00ba settembre al 31 gennaio.\nCommestibilit\u00e0.\nOttima, per insaporire i cibi da grattare o mangiare esclusivamente da crudo."}
{"id": "743666", "revid": "13102", "url": "https://it.wikipedia.org/wiki?curid=743666", "title": "Francesco Maria II Della Rovere", "text": "Fu l'ultimo duca di Urbino, duca di Sora, signore di Pesaro, Senigallia, Fossombrone e Gubbio.\nBiografia.\nInfanzia.\nFiglio di Guidobaldo II Della Rovere, Duca sovrano di Urbino e Conte di Montefeltro, e di Vittoria Farnese, fu educato rigorosamente e trascorse gli anni tra il 1565 e 1568 alla corte di Spagna.\nAvendo Guidobaldo II aderito alla Lega Santa contro i Turchi, in risposta all'appello fatto dal Papa Pio V ai principi cattolici di buona volont\u00e0 in difesa dell'Europa e della Cristianit\u00e0 dall'invasione musulmana, Francesco Maria II partecip\u00f2 nel 1571 alla battaglia di Lepanto, alla testa di oltre 2.000 soldati provenienti dal ducato di Urbino.\nIl giovane erede diede lustro al casato, distinguendosi valorosamente nel conflitto, combattendo a fianco di don Giovanni d'Austria.\nAlla morte del padre nel 1574 gli successe nel ducato .\nDuca di Urbino e Sora.\nNel 1580 vendette per 100.000 scudi a Giacomo Boncompagni il Ducato di Sora e Arce, dominio storico della sua famiglia, per far fronte alle difficolt\u00e0 economiche in cui versava il Ducato di Urbino ereditato dal padre. Ottenne il titolo di \u201cSerenissimo\u201d da Sua Maest\u00e0 Cattolica il 15 settembre 1585 e lo stesso giorno fu nominato Cavaliere del Tosone d\u2019Oro.\nProprio a causa del risanamento economico attuato da Francesco Maria II attraverso una saggia gestione ed evitando di gravare i sudditi di tasse, si ricorda come il duca pi\u00f9 amato e stimato dal popolo del ducato.\nPrimo matrimonio.\nNel 1598 la moglie Lucrezia d'Este mor\u00ec senza aver lasciato eredi. Sull'opportunit\u00e0 di nuove nozze o, in alternativa, di far tornare il ducato, in assenza di eredi alla morte dell'ultimo duca, sotto il dominio papale, il duca interpell\u00f2 appositamente i suoi sudditi, i quali risposero accoratamente e sollecitarono il quarantanovenne sovrano a nuove nozze.\nSecondo matrimonio.\nIl 26 aprile 1599 a Casteldurante spos\u00f2 la cugina Livia Della Rovere, pi\u00f9 giovane di trentasei anni, per poter dare al ducato un erede che scongiurasse l'estinzione della casata dei Della Rovere e l'annessione nello Stato Pontificio. Il 16 maggio 1605 venne alla luce Federico Ubaldo che, giovanissimo, assunse le redini del ducato e spos\u00f2 Claudia de' Medici nel 1621, dando a Francesco Maria II una nipotina Vittoria, futura granduchessa di Toscana, ultima esponente diretta dei Della Rovere e unica erede del suo patrimonio allodiale.\nFine del ducato di Urbino e morte.\nFederico Ubaldo mor\u00ec improvvisamente il 29 giugno 1623, lasciando il ducato nuovamente nelle mani del padre il quale il 20 dicembre 1624, rassegnato all'estinzione della casata, sottoscrisse la devoluzione di tutti i feudi rovereschi al papa Urbano VIII, sovrano dello Stato della Chiesa. La devoluzione divenne esecutiva alla sua morte avvenuta a Casteldurante (sua residenza preferita) il 23 aprile 1631, dove fu sepolto nella chiesa del Crocifisso."}
{"id": "743671", "revid": "1522738", "url": "https://it.wikipedia.org/wiki?curid=743671", "title": "Yupik siberiani", "text": "Gli Yupik siberiani, conosciuti anche come Eschimesi siberiani (o Yuit, \u042e\u0438\u0442), sono un gruppo etnico indigeno che vive nella penisola dei Ciukci nell'estremo nord-est della Russia e nell'isola di San Lorenzo in Alaska. Sono un sottogruppo degli Yupik.\nParlano la lingua yupik della Siberia centrale, una lingua Yupik collegata a quelle del gruppo etnico yupik di Russia e Alaska. Il nome \"yuit\" fu ufficialmente assegnato al gruppo nel 1931, in un periodo in cui vi fu un forte sostegno alle popolazioni indigene del nord da parte dell'Unione Sovietica.\nLa comunit\u00e0 vive nei villaggi di Savoonga e Gambell ed \u00e8 conosciuta soprattutto per l'abilit\u00e0 degli uomini nel lavorare l'avorio estratto dai trichechi. La loro abitazione tipica \u00e8 la jaranga."}
{"id": "743675", "revid": "19580", "url": "https://it.wikipedia.org/wiki?curid=743675", "title": "Yuit", "text": ""}
{"id": "743678", "revid": "78273", "url": "https://it.wikipedia.org/wiki?curid=743678", "title": "Yupik della Siberia", "text": ""}
{"id": "743683", "revid": "46931", "url": "https://it.wikipedia.org/wiki?curid=743683", "title": "Popolazioni indigene", "text": ""}
{"id": "743688", "revid": "16066", "url": "https://it.wikipedia.org/wiki?curid=743688", "title": "Black-out", "text": ""}
{"id": "743699", "revid": "547034", "url": "https://it.wikipedia.org/wiki?curid=743699", "title": "Giovanni Dalmata", "text": "Fu, con Mino da Fiesole e Andrea Bregno, tra i pi\u00f9 importanti scultori attivi a Roma nella seconda met\u00e0 del XV secolo.\nVita ed opere.\nNacque intorno al 1440 a Mandoler (in lingua croata \"Vini\u0161\u0107e\"), piccolo paese nei pressi di Tra\u00f9, in Dalmazia.\nTra il 1460 e il 1465 and\u00f2 a Roma per lavorare a Palazzo Venezia, incaricato da Papa Paolo II. Durante il soggiorno romano realizz\u00f2 statue di Apostoli nelle Grotte Vaticane (Grotte Nuove), la Crocifissione nella Chiesa di Santa Balbina con Mino da Fiesole, la tomba del cardinale Tebaldi in collaborazione con Andrea Bregno nella chiesa di Santa Maria sopra Minerva (nel 1466), il portale principale di Palazzo Venezia (nel 1467; opera attribuita), il monumento funebre del cardinale Pietro Riario in collaborazione con Mino da Fiesole e Andrea Bregno nella chiesa dei Ss. Apostoli (nel 1474), la tomba del cardinale Bartolomeo Roverella nella Basilica di San Clemente al Laterano (nel 1476 circa), un Cristo benedicente e la tomba del cardinal Berardo Eroli, nelle salette delle Grotte Vaticane (dopo il 1479). In seguito scolp\u00ec il monumento funebre a Maddalena Orsini nel refettorio del convento di San Salvatore in Lauro (attribuito) e le transenne con pilastri e candelabri nella Cappella Sistina, in collaborazione con Mino da Fiesole e Andrea Bregno.\nTra i lavori eseguiti a Roma \u00e8 per\u00f2 da ricordare soprattutto il suo capolavoro: l'imponente monumento funebre di Papa Paolo II, ricco di decine di statue e bassorilievi, gi\u00e0 nella Basilica di San Pietro costantiniana ed ora ricostruito negli Ottagoni sovrastanti il transetto della Basilica attuale con lungo e paziente lavoro da Giuseppe Zander (attualmente - 2011 - visitabile solo su richiesta scritta alle competenti autorit\u00e0 vaticane). Per la realizzazione di questo monumento collabor\u00f2 con Mino da Fiesole; suoi sono i bassorilievi raffiguranti il Pontefice giacente, la Speranza, l'Eterno in gloria, gli angeli che reggono un'epigrafe, la Creazione di Eva, il Peccato originale, la resurrezione di Cristo, San Marco e San Matteo.\nPrima di 1469 lavor\u00f2 al \"Tempietto di San Giacomo\" a Vicovaro. Subito dopo, verso il 1469, realizz\u00f2 alcune sculture (\"Madonna, santi Apostoli, Angeli\") per la chiesa di san Giovanni a Norcia, oggi trasferite nel locale museo diocesano a \"La Castellina\".\nVerso il 1488\u20131490, Giovanni Dalmata and\u00f2 alla corte del re Mattia Corvino d'Ungheria a Buda, dove rimase qualche anno completando numerosi lavori che per\u00f2 non sono giunti fino ai nostri giorni a causa delle vicende belliche ungheresi.\nDopo il soggiorno in Ungheria, Giovanni Dalmata torn\u00f2 a Tra\u00f9 dove lasci\u00f2 molte opere tra cui la statua di \"San Giovanni evangelista\", sita nella cappella Orsini della Cattedrale di San Lorenzo. Il Dalmata ide\u00f2 inoltre la statua di \"Santa Maria Maddalena\" nel convento francescano di Sant'Antonio vicino all'isola di Bua e collabor\u00f2 con Niccol\u00f2 di Giovanni Fiorentino e Andrea Alessi al rinascimentale Palazzo Cippico di Tra\u00f9.\nNel 1503 circa, torn\u00f2 a Roma, per lavorare alla tomba del protonotario apostolico Lomellino. Nel 1509 fu ad Ancona, dove esegu\u00ec il monumento sepolcrale del Beato Girolamo Ginelli nel Duomo. Alcuni documenti del 1513 e 1514 menzionano un \"Magistro Joanni lapicida\" a Tra\u00f9 dove probabilmente mor\u00ec poco dopo.\nRecentemente, un'opera ritrovata da poco di Giovanni Dalmata (Vergine con il Bambino) \u00e8 stata venduta ad un'asta londinese per 250.000 sterline al museo civico di Tra\u00f9, che possiede ora sei sue opere."}
{"id": "743704", "revid": "125328326", "url": "https://it.wikipedia.org/wiki?curid=743704", "title": "Riccardo Milani", "text": "Biografia.\nInizia come aiuto regista di Nanni Moretti, Mario Monicelli e Daniele Luchetti, debutta come regista nel 1997 con il lungometraggio \"Auguri professore\" seguito nel 1999 da \"La guerra degli Ant\u00f2\".\nPer la televisione, oltre ad aver girato molti spot pubblicitari (celebri nel 2000 con Marcello Cesena gli spot per la \"Telecom\" interpretati da Daniele Luttazzi), \u00e8 stato regista per la serie tv \"La omicidi\" e \"Il sequestro Soffiantini\". Torna al cinema nel 2003 con il film \"Il posto dell'anima\", del quale \u00e8 anche sceneggiatore.\nNel 2007 ha diretto la pellicola \"Piano, solo\", con un cast comprendente tra gli altri Kim Rossi Stuart, Jasmine Trinca, Michele Placido e Paola Cortellesi, sua attuale moglie. Nel 2008, \"Rebecca, la prima moglie\", con Alessio Boni, Cristiana Capotondi e Mariangela Melato.\nNel 2011 viene trasmessa su Rai Uno la miniserie in due puntate \"Atelier Fontana - Le sorelle della moda\" da lui diretta, con Alessandra Mastronardi, Anna Valle e Federica De Cola.\nNel 2015 firma la regia della nuova fiction \"\u00c8 arrivata la felicit\u00e0\" per le prime 4 puntate, successivamente la regia viene affidata a Francesco Vicario.\nVita privata.\nIl 1\u00ba ottobre 2011 sposa, dopo nove anni di fidanzamento, l'attrice Paola Cortellesi, conosciuta sul set de \"Il posto dell'anima\". La coppia ha una figlia, Laura, nata il 24 gennaio 2013.\nDal precedente matrimonio ha avuto altre due figlie: Chiara e Alice."}
{"id": "743707", "revid": "115725718", "url": "https://it.wikipedia.org/wiki?curid=743707", "title": "Bunyoro", "text": "Bunyoro chiamato anche Bunyoro-Kitara, \u00e8 uno degli antichi regni dell'Africa orientale. I regni sono stati aboliti nel 1967, nel 1993 il presidente Yoweri Museveni li ha nuovamente riconosciuti come entit\u00e0 culturali, da quell'anno \u00e8 ritornato in vigore il titolo di sovrano (\"Omukama\"); l'attuale sovrano \u00e8 Solomon Gafabusa Iguru I, 27\u00ba Omukama (re) di Bunyoro-Kitara. Il territorio del regno \u00e8 situato a nord-ovest del regno di Buganda nella parte occidentale dell'Uganda.\nGeografia.\nL'area su cui, alla fine del XIX secolo, si estendeva il regno di Bunyoro comprende tutti i territori a est del Lago Alberto e una piccola striscia ceduta nel 1910 al Congo Belga (l'attuale Repubblica Democratica del Congo).\nA settentrione e ad oriente il confine era delimitato dal Nilo Vittoria ma prima che l'amministrazione coloniale britannica tracciasse con precisione i confini (1896) \u00e8 presumibile che l'area su cui si estendeva il regno fosse legata all'influenza sulle trib\u00f9 del sovrano che ne era alla guida. Nel XIX secolo era ancora conteso il dominio su alcune fasce di territorio di confine fra i regni di Bunyoro e di Buganda.\nIl 14 agosto 1891 Frederick Lugard nomin\u00f2 Rukirabasaija Daudi Kasagama Kyebambe VI re del regno di Toro proclamandone in tal modo la separazione dal regno di Bunyoro.\nI sovrani del regno di Toro fanno parte della stessa dinastia (Babiito) di quelli del Bunyoro.\nStoria.\nIl regno di Bunyoro fu costituito nel XV secolo nell'area del Lago Alberto, in precedenza nella stessa area vi erano stati i regni della dinastia Batembuzi e il regno di Kitara della dinastia Bachwezi. Probabilmente in coincidenza con un'invasione da parte dei Luo, prese il sopravvento la dinastia Babiito con la quale Bunyoro divenne il regno pi\u00f9 importante dell'attuale Uganda, la supremazia fu mantenuta dal XVI al XIX secolo quando aument\u00f2 progressivamente l'influenza del regno di Buganda.\nIl regno di Bunyoro era chiamato anche regno di Bunyoro-Kitara, il sovrano era chiamato Omukama e non aveva una residenza fissa, le tombe degli ultimi Omukama (\"Mparo Tombs\") si trovano a Mparo, a quattro km di distanza da Hoima capoluogo del distretto omonimo. L'Omukama conferiva ai capotrib\u00f9 la sovranit\u00e0 sulle regioni del regno, questi detenevano il potere giudiziario e si occupavano di incassare i tributi.\nAll'epoca dell'arrivo dei primi esploratori europei, intorno al 1860, il regno era guidato da re Kyebambe, antenato del re Kabalega. Tra i primi europei che fecero ingresso nel territorio di Bunyoro vi sono J. H. Speke, J. A. Grant (entrambi nel 1862) e Sir e Lady Baker, a cui si deve la scoperta del Lago Alberto (1864).\nIl 14 maggio 1872 il Bunyoro viene assegnato da Baker, governatore generale delle province equatoriali britanniche, all'area di sovranit\u00e0 anglo-egiziana (\"Sudan\"). L'influenza anglo-egiziana nella regione cal\u00f2 con il ritiro di Emin Pasci\u00e0 1888 che aveva a Wadelai una delle sue sedi principali.\nNel periodo successivo la parte settentrionale del Bunyoro fin\u00ec nell'area di influenza dei mahdisti mentre il sovrano Kabarega tentava di opporsi alla penetrazione britannica, guidata da Frederick Lugard nella parte meridionale del regno.\nLa progressiva chiusura nei confronti dell'influenza europea ebbe come conseguenza una progressiva perdita di rilevanza del Bunyoro all'interno del protettorato britannico, acquist\u00f2 invece maggiore peso il Buganda che seppe sfruttare la situazione per ottenere maggiori concessioni e vantaggi.\nNel 1896 l'Inghilterra incluse il Bunyoro nel Protettorato, tre anni, il 9 aprile 1899 dopo il sovrano Kabarega fu imprigionato e mandato in esilio sulle Seychelles, e uno dei suoi figli, l'ancora minorenne Yosia, fu nominato sovrano con poteri per\u00f2 molto limitati. Dopo la definitiva sottomissione del Bunyoro da parte di Gerald Portal una parte del territorio fu separata e annessa al Buganda (Buganda Agreement).\nDopo l'indipendenza.\nUn referendum per la restituzione delle province perdute promosso dal Bunyoro poco dopo l'indipendenza (1967) port\u00f2 ad una crisi dello stato in seguito alla quale il presidente Milton Obote annull\u00f2 la costituzione e disciolse i regni tradizionali.\nSolo nel 1993 il presidente Yoweri Museveni ripristin\u00f2 gli antichi regni riconoscendoli come elementi della cultura tradizionale, da allora esiste nuovamente un Omukama con il titolo di Sua Altezza Reale Solomon Gafabusa Iguru I., 27\u00ba Omukama di Bunyoro-Kitara che pur non avendo alcun ruolo governativo ha un importante ruolo culturale, l'Omukama collabora infatti con gli organi istituzionali per fare s\u00ec che provvedimenti imposti per legge vengano recepiti nella cultura locale.\nIl 3% circa della popolazione complessiva dell'Uganda (dato del 2005) appartiene all'etnia Banyoro.\nL'attuale Bunyoro comprende tre distretti per un totale circa di 1.232.422 di abitanti (secondo il censimento del 2002), da nord a sud sono:"}
{"id": "743713", "revid": "3535", "url": "https://it.wikipedia.org/wiki?curid=743713", "title": "Carrozza Vicinale Piano Ribassato", "text": ""}
{"id": "743719", "revid": "399", "url": "https://it.wikipedia.org/wiki?curid=743719", "title": "Danny Glover", "text": "Biografia.\nNacque in una modesta famiglia, primo di cinque fratelli, in cui i genitori, entrambi impiegati delle poste, usufruivano dei sovvenzionamenti dell'assistenza sociale. Sofferente di dislessia, nell'et\u00e0 adolescenziale abbandon\u00f2 la carriera di giocatore di football americano a causa dell'insorgere di crisi epilettiche. Nel 1965 si iscrisse all'Universit\u00e0 di San Francisco, partecipando attivamente al movimento delle Pantere Nere e trasferendosi negli anni successivi in una comune, come hippy.\nNel 1975, affascinato dalla recitazione, segu\u00ec corsi di recitazione appositamente creati da e per persone di colore, il \"Black Actors' Workshop\", trasferendosi poi a Los Angeles in cerca di scritture. Inizi\u00f2 la sua carriera calcando i palcoscenici di teatri Off-Broadway, passando in seguito ad alcune apparizioni di secondo piano in diverse fiction statunitensi.\nNel 1979 esord\u00ec nel cinema con la partecipazione a \"Fuga da Alcatraz\" in una breve scena proprio con il protagonista Clint Eastwood, ma \u00e8 il 1985 che gli riserver\u00e0 i primi successi internazionali di critica e pubblico, in \"Silverado\" e in \"Il colore viola\". La sua figura rimane legata alla partecipazione a quattro film della serie \"Arma letale\" nel ruolo del sergente di polizia Roger Murtaugh. Nel 1990 ha interpretato Mike Harrigan, il protagonista del film horror fantascientifico \"Predator 2\", diretto da Stephen Hopkins. Nel 1998 ha partecipato al film \"Beloved\".\nVita privata.\n\u00c8 impegnato nella lotta per la difesa delle minoranze etniche negli Stati Uniti. \u00c8 stato un grande amico del cantante Michael Jackson, e ha partecipato al video \"Liberian Girl\" insieme ad altri comuni amici e attori di Hollywood. \u00c8 impegnato in prima persona per la causa dei cinque cubani imprigionati nelle carceri statunitensi; nel 2010 ha visitato nel carcere di Victorville il cubano Gerardo Hern\u00e1ndez Nordelo.\nNel 1975 ha sposato l'autrice Asake Bomani, da cui ha avuto una figlia, Mandisa, nata nel 1976. Glover e la Bomani divorziarono nel 2000. Nel 2009, dopo sei anni di fidanzamento, ha sposato l'insegnante Eliane Cavalleiro.\nDoppiatori italiani.\nNelle versioni in italiano dei suoi film Danny Glover \u00e8 stato doppiato da:\nDa doppiatore \u00e8 sostituito da:"}
{"id": "743726", "revid": "117740039", "url": "https://it.wikipedia.org/wiki?curid=743726", "title": "Sostegno a distanza", "text": "Per sostegno a distanza (SAD), anche impropriamente denominata adozione a distanza, si intende un atto di solidariet\u00e0 che si concretizza in un contributo economico periodico con la quale le associazioni ONLUS e ONG provvedono alla sussistenza, frequenza scolastica, assistenza sanitaria o allo sviluppo economico di una persona o di un gruppo di persone.\nAdozione o sostegno?\nIl termine \"adozione\" \u00e8 in questa accezione usato impropriamente in quanto l'adozione vera e propria, secondo la normativa italiana e di molti Paesi, consiste nel dare una famiglia ad un minore orfano, abbandonato o maltrattato. Ha valenza giuridica, sociale ed affettiva.\nIl sostegno a distanza non ha alcuna valenza giuridica o sociale, ma ha lo scopo di aiutare economicamente una o pi\u00f9 persone (anche maggiorenni) in un particolare progetto. Nel caso di sostegno a distanza, potrebbe non esserci mai anche alcun tipo di contatto o conoscenza diretta tra colui che sottoscrive il contributo e il beneficiario.\nPer questo molte associazioni e gli stessi organi istituzionali italiani (tra i quali la Commissione per le adozioni internazionali, la Presidenza del Consiglio dei ministri, il Ministero per le Pari Opportunit\u00e0) non utilizzano pi\u00f9 la locuzione \"adozione a distanza\" preferendo \"sostegno a distanza\" per evitare confusione tra due concetti completamente differenti.\nTipologie di sostegno.\nIl sostegno a distanza assume varie forme, a seconda del proponente, della localit\u00e0 ove si effettuano e delle caratteristiche dei beneficiari.\nLa differenza tra un tipo ed un altro non \u00e8 di \"valore\" ma semplicemente \u00e8 l'adattamento di una idea di base a situazioni che possono anche essere estremamente differenti, ad esempio tra ambiti culturali diversi.\nUn altro motivo di differenziazione pu\u00f2 essere l'obiettivo di ogni associazione.\nLa differenza del costo di un mese di adozione \u00e8 data da differenze geografiche, dai costi sostenuti per erogare servizi (ad esempio costo dei trasporti, dell'energia, disponibilit\u00e0 e costi di medicinali), da eventuali dazi sulle importazioni, dalla necessit\u00e0 di costruire nuovi edifici o di risistemare quelli preesistenti, dal fatto che il progetto preveda l'utilizzo di figure professionali (ad es. medici, psicologi, logopedisti, insegnanti) o che al progetto lavorino molti religiosi o volontari non retribuiti.\nGeneralmente le adozioni a distanza vengono distinte a seconda della tipologia di beneficiario:\nNel primo e nel secondo caso, al donatore vengono inviate informazioni dettagliate sul beneficiario, sulla sua vita e spesso anche alcune fotografie.\nInoltre il donatore pu\u00f2 essere anonimo o meno. Nella seconda ipotesi e nel caso in cui il beneficiario sia ben individuabile, spesso viene intrapreso un contatto, generalmente di natura epistolare.\nIl legame che unisce sostenitore e beneficiario non \u00e8 mai vincolante dal punto di vista giuridico, di conseguenza non potr\u00e0 mai essere reclamato alcun diritto del donatore nei confronti del beneficiario (ad es. adozione) n\u00e9 viceversa (ad es. rivendicazioni di natura economica)."}
{"id": "743727", "revid": "767487", "url": "https://it.wikipedia.org/wiki?curid=743727", "title": "West Side Story (film 1961)", "text": "West Side Story \u00e8 un film del 1961 diretto da Jerome Robbins e Robert Wise, tratto dall'omonimo musical ed interpretato da Natalie Wood.\nDopo 4 anni di successi e di repliche ininterrotte a Broadway, Robbins e Wise, superando non poche difficolt\u00e0, portarono sul grande schermo questo musical che contava gi\u00e0 allora numerosissimi fan. Il dubbio che avevano i due registi era quello di non essere in grado di riproporre con la stessa intensit\u00e0 e freschezza visiva l'atmosfera magica dei balletti e delle canzoni del musical.\nNonostante questo, il film risulta a tutt'oggi uno dei pi\u00f9 bei \"musical\" e, allo stesso tempo, uno dei capolavori di tutti i tempi nella storia del cinema, premiato con ben 10 Oscar e osannato da milioni di persone in tutto il mondo (a Parigi rest\u00f2 in cartellone per 249 settimane).\n\"West Side Story\" \u00e8 stato il primo film ad aver vinto un doppio Oscar al miglior regista, ed \u00e8 il film di genere musicale ad aver ricevuto il maggior numero di Academy Awards, battendo \"Gigi\" (1958), che ne ha ricevuti nove.\nNel 1997 la pellicola \u00e8 stata scelta per la conservazione nel National Film Registry della Biblioteca del Congresso degli Stati Uniti. Nel 1998 l'American Film Institute l'ha inserito al quarantunesimo posto della classifica dei migliori cento film statunitensi di tutti i tempi, mentre dieci anni dopo, nella lista aggiornata, \u00e8 sceso al cinquantunesimo posto.\nTrama.\nIl film si apre con una lunga sequenza a immagine fissa (cambiano solo i colori) con righe verticali disuguali e un riassunto orchestrale delle musiche principali (\"Overture\"). Verso la fine del brano l'immagine si restringe mettendo in evidenza la scritta \"West Side Story\" e con una dissolvenza incrociata, le righe verticali si rivelano la stilizzazione dei grattacieli dell'isola di Manhattan. Questo lodevole incipit, che applica colori dalle tonalit\u00e0 accese che sembrano presagire il dramma imminente, \u00e8 firmato dal famoso designer Saul Bass che firm\u00f2 i titoli di testa di film come \"La donna che visse due volte\", \"Anatomia di un omicidio,\" \"Anime sporche\" e \"Colpo grosso\" e molti altri.\nLa scena iniziale del film mostra la citt\u00e0 di New York dall'alto, in particolare la macchina da presa si sofferma su un gruppo di ragazzi del posto ( i \"Jets\"), in uno spazio recintato adibito ai giochi, intenti a non fare niente, sino a che il capo del gruppo (Riff) si muove stancamente, seguito dalla sua banda e casualmente incontrano i loro rivali portoricani (gli \"Sharks\"); \u00e8 la scintilla che innesca l'odio latente tra le due bande che, tra fughe, rincorse, ripicche e scaramucce, sfocia in una rissa nello stesso recinto. All'arrivo di una volante della polizia, il sibilante trillo ripetuto del fischietto di uno degli agenti metter\u00e0 fine alle ostilit\u00e0. Questi primi sei minuti e mezzo di pura azione sono scanditi dal tempo frenetico della musica di Leonard Bernstein.\nLa storia, pi\u00f9 volte rappresentata, \u00e8 quella dell'amore contrastato tra due ragazzi appartenenti a due mondi diversi: lei, Maria, sorella del capobanda dei portoricani \"Sharks\" (Squali), e lui, Tony, ex-componente pentito della banda rivale dei newyorkesi anglosassoni \"Jets\": una sorta di Romeo e Giulietta contemporanei.\nLo sfondo \u00e8 quello dell'Upper West Side, un quartiere di Manhattan ricostruito in realt\u00e0 in due strade allora chiuse al traffico per lavori.\nMaria e Tony si incontrano durante un ballo e si innamorano a prima vista, iniziano a incontrarsi in segreto e progettano di fuggire insieme per sposarsi. Tuttavia le due bande rivali decidono di risolvere una volta per tutte le loro controversie durante un incontro nel locale dove Tony lavora e si danno un appuntamento notturno per battersi fino a che una delle due dovr\u00e0 lasciare il campo all'altra. Per l'occasione Riff propone all'amico Tony, con il quale abita, di unirsi eccezionalmente e per l'ultima volta ai \"Jets\". Tony non ha intenzione di partecipare, ma Maria lo convince a recarsi all'incontro per fermare le due bande. Quando il ragazzo arriva sul luogo pattuito e cerca di dissuadere i presenti, le sue parole vengono fraintese e la situazione finisce per degenerare: durante lo scontro Riff, capo dei \"Jets\", viene ucciso da una coltellata e Tony per vendicarlo ammazza Bernardo, capo degli \"Sharks\" e fratello di Maria, in un impeto di rabbia cieca.\nQuando Chino, componente della sua banda, informa Maria della morte del fratello, lei gli chiede notizie di Tony, tradendo cos\u00ec il suo amore per lui. Chino, migliore amico di Bernardo e probabile futuro sposo di Maria, si ingelosisce ferocemente e si arma di pistola con l'intenzione di uccidere Tony.\nMaria \u00e8 sconvolta dalla notizia della morte del fratello, ma non pu\u00f2 nascondere il suo amore per Tony che la raggiunge e, dopo averla implorata di perdonarlo, i due passano la notte insieme.\nIntanto i \"Jets\" progettano di vendicare Riff e si mettono sulle tracce di Tony, rifugiatosi nella drogheria di Doc. Anita, amica di Maria e fidanzata di Bernardo, vuole raggiungerlo per avvisarlo che Maria non potr\u00e0 presentarsi all'appuntamento che avevano concordato, ma arrivata al negozio viene aggredita dai \"Jets\" che non la lasciano parlare. Per vendicarsi del tentativo di stupro da parte dei \"Jets\", Anita afferma che Maria \u00e8 morta, uccisa da Chino per gelosia.\nTony pazzo di dolore va quindi a cercare Chino. Vede Maria viva, ma mentre i due corrono l'uno verso l'altra, Chino spara a Tony che muore tra le braccia di Maria. Maria allora afferra la pistola di Chino e la punta contro i ragazzi, accusa tutti della morte di Bernardo, Riff e Tony, dicendo che sono stati uccisi dall'odio, prima che dalle armi. Arriva la polizia e i componenti delle due bande sollevano insieme il corpo di Tony, decretando cos\u00ec la fine della loro rivalit\u00e0.\nProduzione.\nLa ragione per cui Natalie Wood indossa un braccialetto sul polso sinistro durante l'intero film \u00e8 che si era fatta male sul \"set\" di un altro film e voleva nascondere la ferita.\nEliot Feld, l'attore che ha interpretato Baby John, ha avuto un collasso ed \u00e8 stato ricoverato in ospedale per polmonite durante le riprese.\nColonna sonora.\nMotivi musicali.\nNumerosi i motivi musicali, alcuni dei quali sono diventati molto gettonati anche quali canzoni singole.\nDoppiaggio degli attori con cantanti.\nTrattandosi di un \"musical\" girato con attori professionisti non-cantanti, durante i canti gli attori in questione furono doppiati da cantanti:\nAccoglienza.\nIl successo del film \u00e8 dovuto a diversi fattori. In primo luogo la storia, che sempre suscita spirito di immedesimazione nel pubblico, la fotografia dai colori vivi, l'ambientazione popolare ma, soprattutto, le coreografie perfettamente eseguite dagli attori e le straordinarie musiche della coppia Bernstein-Sondheim con canzoni rimaste celebri anche a distanza di quasi 50 anni.\nParticolarmente riuscite risultano le interpretazioni di George Chakiris (Bernardo) e Rita Moreno (Anita), entrambi premiati con l'Oscar quali miglior attore/attrice non protagonista, che si andarono ad aggiungere agli altri 8 Premi Oscar, tra cui appunto fotografia e colonna sonora.\nFu raggiunto il successo, ma "}
{"id": "743731", "revid": "701660", "url": "https://it.wikipedia.org/wiki?curid=743731", "title": "Gioacchino Varl\u00e8", "text": "Varl\u00e8 fu allievo di Camillo Rusconi, ma nelle sue sculture si rileva l'influenza soprattutto di Carlo Maratta. Egli lavor\u00f2 soprattutto nella zona di Ancona lasciando numerosissime opere.\nLe opere.\nTra le sue opere pi\u00f9 importanti ad Ancona: \nNelle Marche:\nIn Abruzzo:"}
{"id": "743733", "revid": "125643380", "url": "https://it.wikipedia.org/wiki?curid=743733", "title": "Renato De Maria", "text": "Biografia.\nCon la pubblicazione di un fotoromanzo sperimentale per \"Frigidaire\", partecipa all'entourage bolognese di Zio Feininger. Nel 1982 vince il premio per la miglior produzione video al Festival Cinema Giovani di Torino con alcuni video autoprodotti, tra cui \"Trilogy of banal life\" con Freak Antoni e \"Telepornovisione\", primo videoclip dei Gaznevada. Negli anni seguenti produce installazioni video in gallerie d'arte e filmati documentaristici, come il video del 1988 \"Love is the answer\" in favore della solidariet\u00e0 per i malati di AIDS con la fotografia di Vittorio Storaro e \"Raoni's return\", documentario del 1989 con Sting girato nella foresta amazzonica. \nNel 1990 fonda la casa di produzione video Monochrome per la quale scrive e dirige un documentario sul 1977 a Bologna, \"Il trasloco\".\nIl suo debutto sul grande schermo avviene nel 1996 con il film \"Hotel Paura\" del quale cura anche la sceneggiatura. Nel 2001 realizza il film \"Paz!\", film che gli vale cinque Nastri d'argento, un Globo d'oro, due Ciak d'oro e due nomination ai David di Donatello. Nel 2000 realizza i 24 episodi della prima serie di \"Distretto di Polizia\". Dirige Luca Zingaretti nel film-tv \"Doppio agguato\", Sergio Castellitto nella versione televisiva del commissario Maigret e la moglie Isabella Ferrari nel film \"Amatemi\". Dirige la serie TV \"Medicina generale\" con Nicole Grimaudo e Andrea Di Stefano. Nel 2009 dirige il film \"La prima linea\", con Riccardo Scamarcio e Giovanna Mezzogiorno, tratto da un libro autobiografico del terrorista di Prima Linea Sergio Segio. Nel 2010 dirige per la Rai la fiction in sei episodi \"Il segreto dell'acqua\", con protagonista Riccardo Scamarcio. Nel 2015 ha diretto \"La vita oscena\" con la moglie Isabella Ferrari\nVita privata.\n\u00c8 sposato dal 2002 con Isabella Ferrari, con cui ha avuto due figli, Nina e Giovanni. Insieme hanno lavorato in tre film \"Hotel Paura\", \"Amatemi\", \"La vita oscena\", oltre che nella prima stagione di \"Distretto di Polizia\"."}
{"id": "743734", "revid": "767487", "url": "https://it.wikipedia.org/wiki?curid=743734", "title": "La mia vita a quattro zampe", "text": "La mia vita a quattro zampe (\"Mitt liv som hund\") \u00e8 un film del 1985 diretto da Lasse Hallstr\u00f6m, basato su un romanzo di Reidar J\u00f6nsson. La pellicola vede personaggi interpretati da Anton Glanzelius, Melinda Kinnaman e Tomas von Br\u00f6mssen.\nTrama.\nIl vivace dodicenne Ingemar si mette continuamente in ogni tipo di guai, facendo diventare matta la madre, malata terminale all'insaputa dei figli. Quando lui e il fratello maggiore diventano troppo pesanti per lei, vengono separati e mandati a vivere con i parenti. Ingemar si trasferisce dallo zio materno Gunnar e sua moglie Ulla in un piccolo villaggio rurale in Sm\u00e5land.\nQui incontra Saga, una ragazzina sicura di s\u00e9 che si comporta da maschiaccio; la ragazza si innamora di lui e lo dimostra battendolo in un incontro di boxe. Tra gli eccentrici residenti, ci sono Fransson, un uomo che aggiusta continuamente il tetto di casa sua, e il signor Arvidsson, un vecchio che vive al piano di sotto e che si fa leggere da Ingemar un catalogo di lingerie.\nIn seguito Ingemar torna dalla sua famiglia, ma ben presto sua madre peggiora e viene ricoverata in ospedale. Lui e suo fratello vanno a stare con lo zio Sandberg in citt\u00e0, ma sua moglie pensa che il ragazzo sia pazzo. Dopo la morte di sua madre Ingemar viene mandato di nuovo in Sm\u00e5land.\nIl signor Arvidsson intanto era morto; ora Gunnar e Ulla condividono la casa con una numerosa famiglia greca. Gunnar lo accoglie e lo consola come meglio pu\u00f2, ma la casa \u00e8 cos\u00ec affollata che lo manda a vivere con la Signora Arvidsson in un'altra casa. Intanto Ingemar diventa oggetto di contesa tra Saga e un'altra ragazza. Quando iniziano a litigare per lui, egli afferra le gambe di Saga e inizia ad abbaiare come un cane. Lei, stufa di questo suo strano comportamento, lo sfida a battersi a boxe, ma, durante l'incontro, per fare un dispetto, gli dice che il suo cane adorato era morto. Questo, insieme alla morte di sua madre, \u00e8 troppo per lui e si chiude dentro la \"casetta estiva\" di Gunnar in cortile. Il tempo passa per Ingemar a riflettere sulla morte della madre, alla perdita del suo cane e ad un mondo migliore. Ingemar usa le esperienze e perdite altrui e proprie per rassegnarsi ad una vita dura.\nUn giorno la radio trasmette un famoso incontro di boxe dei pesi massimi tra lo svedese Ingemar Johansson e l'americano Floyd Patterson. Quando Johansson vince, tutto il villaggio esplode di gioia, ma Ingemar e Saga si sono gi\u00e0 addormentati abbracciati insieme su un divano."}
{"id": "743738", "revid": "124892471", "url": "https://it.wikipedia.org/wiki?curid=743738", "title": "Mario Bertini", "text": "Caratteristiche tecniche.\nEra un centrocampista completo e dal fisico robusto. Abile in fase difensiva, non di rado concludeva a rete.\nCarriera.\nCresciuto nel , esord\u00ec in Serie C nel campionato 1962-1963 prima di passare nella stessa serie all'Empoli; nell'estate del 1964 viene acquistato dalla Fiorentina.\nCon i viola fa subito il suo esordio in Serie A, il 13 settembre 1964 e due anni dopo \u00e8 aggregato, insieme a Gigi Riva come \"apprendista\" fuori rosa nella spedizione italiana ai mondiali d'Inghilterra. Con la Fiorentina vince una Coppa Italia. Nella finale del trofeo realizza un rigore decisivo a un minuto dalla fine dei supplementari, che porta la sua squadra in vantaggio per 2-1. Una Coppa Mitropa, perde la finale di questo torneo nel 1965.\nDopo quattro stagioni a Firenze passa all', dove diventa rigorista (prima di lasciare il compito a Boninsegna), raccogliendo un discreto bottino di reti, anche grazie al suo destro potente e preciso, che a fine carriera gli frutter\u00e0 44 reti su 307 presenze in massima serie. Le sue doti principali sono la corsa, l'interdizione e appunto la conclusione secca: \u00e8 fra i protagonisti dello scudetto nerazzurro del 1970-71.\nL'anno precedente era stato titolare ai mondiali messicani, dove divent\u00f2 vicecampione del mondo, e nel 1972 chiude la sua carriera in nazionale con 25 presenze e 2 reti. Nei mondiali in Messico ebbe il non facile compito di marcare Pel\u00e9. \u00c8 stato inoltre il primo calciatore pratese ad inaugurare la lista dei giocatori di Prato che hanno fatto parte dei mondiali di calcio; dopo di lui ci sono stati Paolo Rossi (Argentina 1978 e Spagna 1982) e Christian Vieri (Francia 1998 e Corea-Giappone 2002).\nRimane all'Inter fino al 1977, per chiudere la carriera dopo una stagione in Serie B al .\nNel 1971 Bertini ha anche inciso un disco a 45 giri: si tratta della canzone dell'Inter, intitolata \"Inter spaziale\" e scritta da Roberto Vecchioni e Renato Pareti."}
{"id": "743741", "revid": "438678", "url": "https://it.wikipedia.org/wiki?curid=743741", "title": "Il vizietto", "text": "Il vizietto (\"La Cage aux folles\") \u00e8 un film del 1978 diretto da \u00c9douard Molinaro.\nSi tratta dell'adattamento cinematografico della commedia \"La Cage aux Folles\" di Jean Poiret, messa in scena nel 1973 e replicata per cinque anni consecutivi al Palais-Royal di Parigi. Uno dei due protagonisti maschili, l'attore Michel Serrault, conserva il proprio ruolo anche nel film, mentre il personaggio di Jean Poiret viene qui interpretato dall'attore italiano Ugo Tognazzi.\nTrama.\nRenato e Albin sono una coppia omosessuale che gestisce da vent'anni un locale a Saint-Tropez, \"La Cage aux folles\" (letteralmente \"La gabbia delle matte\", con bisenso allusivo, giacch\u00e9 in francese \"folles\" equivale anche all'italiano \"checche\"), dove si esibiscono principalmente drag queen. Albin, con il nome d'arte \"Zaza Napoli\", ne \u00e8 anche la stella di punta. Una sera irrompe nella loro casa Laurent, figlio di Renato e frutto della sua unica relazione eterosessuale, che informa il genitore del suo imminente matrimonio con una ragazza, figlia di un deputato e segretario di un partito ultra conservatore. Lei, per ottenere l'approvazione del padre, deve quindi mentire sulla natura dei suoi futuri suoceri, riportando ai genitori come Renato sia uno stimato diplomatico presso l'ambasciata italiana.\nUn grave scandalo che colpisce il partito spinge il padre di lei ad un incontro con i futuri consuoceri, perch\u00e9 il matrimonio possa salvare il prestigio politico. L'incontro tra le due famiglie avverr\u00e0 in casa di Renato e Albin, con quest'ultimo travestito da donna per fingersi la madre naturale di Laurent. Tra equivoci e doppi sensi, la cena si rivela un totale fiasco e i genitori della ragazza, per sfuggire a giornalisti e paparazzi, accorsi per demolire la figura del politico, saranno costretti a travestirsi e truccarsi. Nonostante tutto il matrimonio avr\u00e0 luogo regolarmente, tra le lacrime di commozione di Albin, \"madre\" acquisita del giovane Laurent.\nAccoglienza.\nIncassi.\nSecondo dati aggiornati al 2014, \"Il vizietto\" detiene il decimo posto tra i film in lingua straniera di maggior successo negli Stati Uniti.\nIn Italia si classific\u00f2 al 2\u00ba posto tra i primi 100 film di maggior incasso della stagione cinematografica 1978-79."}
{"id": "743743", "revid": "287204", "url": "https://it.wikipedia.org/wiki?curid=743743", "title": "Edouard Molinaro", "text": ""}
{"id": "743750", "revid": "729019", "url": "https://it.wikipedia.org/wiki?curid=743750", "title": "Panencefalite subacuta sclerosante", "text": "La panencefalite subacuta sclerosante (PESS), chiamata anche leucoencefalite subacuta sclerosante \u00e8 una rara forma cronica e progressiva di encefalite che si manifesta nei bambini e nei giovani adulti, causata dalla persistenza del virus del morbillo nel tessuto cerebrale. Tale persistenza si ritiene sia il risultato di una mutazione del virus. \nNon esiste una cura per questa malattia che \u00e8 fatale nella maggior parte dei casi, ma pu\u00f2 essere gestita tramite terapia farmacologica se il trattamento viene somministrato nelle fasi pi\u00f9 precoci.\nL'immunizzazione dal morbillo \u00e8 la sola prevenzione conosciuta.\nEpidemiologia.\nGrazie alla immunizzazione vaccinale dal morbillo oggi i casi di PESS sono molto rari. Negli USA sono segnalati meno di 10 casi l'anno. In paesi come l'India sono segnalati pi\u00f9 di 20 casi per milione ogni anno. La prevalenza \u00e8 maggiore negli uomini che nelle donne (3:1).\nSi riteneva che l'incidenza fosse dell'ordine di 5 o 10 casi su 1.000.000 di soggetti che abbiano contratto il morbillo, mentre oggi si stima che l'incidenza possa essere di 1 su 10000 o anche inferiore (1 su 1000/5000). Si stima anche una incidenza di 1 caso su 1.000.000 di soggetti vaccinati, dovuta presumibilmente a casi di morbillo non diagnosticati prima della vaccinazione che normalmente viene eseguita dopo i 12-16 mesi dalla nascita. L'incidenza della PESS in bambini o adolescenti che hanno avuto il morbillo subito prima del loro secondo compleanno \u00e8 molto alta. L'unico modo in cui i bambini sotto i 12 mesi possono essere protetti, consiste nell'evitare la loro esposizione a soggetti potenzialmente infettivi ed a persone non vaccinate..\nLa malattia insorge abitualmente prima dei 20 anni di et\u00e0 con una latenza media dal contagio di 7-8 anni (min. 1 mese \u2013 max 27 anni).\nEziologia e patogenesi.\nSi ritiene che la panencefalite subacuta sclerosante rappresenti una complicazione tardiva dell'infezione da virus del morbillo. Il virus \u00e8 stato rilevato nel tessuto cerebrale con il microscopio elettronico ed \u00e8 stato isolato da biopsie cerebrali. \u00c8 stata dimostrata la presenza dell'antigene del morbillo nel tessuto cerebrale. L'eziopatogenesi della PESS non \u00e8 ancora pienamente compresa. \nIl virus mutato si ritiene prodotto da una mutazione delle proteine dell'involucro virale, in particolare della proteina M\nSintomi e segni.\nL'evoluzione della panencefalite subacuta sclerosante pu\u00f2 essere classificata in 4 fasi.\nI primi segni (fase 1) sono leggeri (ridotto rendimento scolastico, disturbi della memoria, accessi di collera, distrazione e insonnia). Possono verificarsi allucinazioni e mioclonie, seguite da crisi convulsive generalizzate. Si manifestano inoltre declino intellettivo e disturbi del linguaggio. Le convulsioni fanno seguito alle alterazioni mentali e inizialmente sono costituite da spasmi mioclonici (fase 2). Compaiono movimenti distonici e periodi transitori di opistotono. Possono anche verificarsi crisi epilettiche. Pi\u00f9 tardivamente (fase 3), possono comparire rigidit\u00e0 della muscolatura corporea, difficolt\u00e0 alla deglutizione, cecit\u00e0 corticale e atrofia ottica. In molti pazienti si verificano corioretinite focale e altre anomalie del \"fundus\". Nelle fasi finali (fase 4), il paziente diviene progressivamente rigido, con segni intermittenti d'interessamento ipotalamico (ad es. ipertermia, sudorazione, disturbi della pressione arteriosa e del ritmo cardiaco).\nLa malattia, quasi sempre fatale nell'arco di 1-4 anni (spesso con un quadro terminale di polmonite), presenta talvolta un decorso pi\u00f9 protratto, con deficit neurologici pronunciati. Alcuni pazienti subiscono anche remissioni ed esacerbazioni.\nDiagnosi.\nLa diagnosi si basa sulla storia e indagine clinica.\nL'EEG mostra sequenze parossistiche di 2-3 cicli/s, alto voltaggio, onde difasiche che si verificano in modo sincrono per tutto il tracciato. La TC pu\u00f2 mostrare un'atrofia corticale o lesioni a bassa densit\u00e0 della sostanza bianca. Il liquido cefalo rachidiano (LCR) di solito ha una pressione normale e un numero di cellule e una protidorrachia normale. Le globuline del LCR sono quasi sempre marcatamente elevate potendo rappresentare il 20-60% delle proteine totali del LCR. Il siero e il LCR contengono alti livelli di anticorpi contro il virus del morbillo. Le IgG anti-morbillo aumentano con il progredire della malattia. Malgrado la risposta immunitaria contro il virus del morbillo, i pazienti affetti da PESS non producono anticorpi della proteina M.\nDiagnosi differenziale.\nLa diagnosi differenziale si pone con la Malattia di Creutzfeldt-Jakob, encefalopatia anossica o metabolica, reazioni tossiche ai farmaci, tireotossicosi, epilessia mioclonico progressiva.\nTerapia e prognosi.\nNon esiste una vera e propria cura per la PESS. \nSe la malattia viene diagnosticata nella fase 1 o al limite tra la fase 1 e la fase 2, si possono avere dei risultati nel mantenere l'infezione sotto controllo. Se il trattamento viene iniziato tempestivamente alcuni pazienti possono rispondervi e impedire il ritorno dei sintomi prendendo i farmaci per il resto della loro vita. La terapia consiste nella somministrazione dell'immunomodulatore interferone e di specifici farmaci antivirali. In particolare, ribavirina e metisoprinolo si sono dimostrati pi\u00f9 efficaci di altri antivirali come l'amantadina.\nLe combinazioni farmacologiche includono:\nDopo che la malattia \u00e8 progredita oltre la fase 2 non esiste alcun trattamento efficace. Per i pazienti in fase terminale vengono somministrate cure palliative che comprendono anticonvulsivanti (che vanno a limitare i danni derivanti dalla perdita di controllo del sistema nervoso, tra cui spasmi e convulsioni di intensit\u00e0 gradualmente crescente) e misure di supporto al funzionamento degli organi vitali. Pi\u00f9 avanti, si rende necessario l'inserimento di una sonda gastrica per il mantenimento dell'equilibrio nutrizionale. Nelle fasi pi\u00f9 avanzate, il paziente necessita di assistenza costante dal momento che le funzioni corporali declinano fino al collasso totale del sistema nervoso."}
{"id": "743751", "revid": "15756", "url": "https://it.wikipedia.org/wiki?curid=743751", "title": "Francesco Podesti", "text": "Insieme ad Francesco Hayez e Giuseppe Bezzuoli, \u00e8 considerato uno dei maggiori pittori italiani della prima met\u00e0 dell'Ottocento, come testimonia lo stesso Mazzini. Fu esponente del romanticismo storico ed \u00e8 oggi particolarmente noto per gli affreschi della sala dell'Immacolata, nei palazzi vaticani.\nUltimo esponente della \"pittura di storia\", tra accademismo e romanticismo, raggiunse notoriet\u00e0 europea, espose a Londra e a Parigi e ottenne fama e gloria proprio quando stavano sorgendo le nuove correnti artistiche delle avanguardie. La sua grande notoriet\u00e0 declin\u00f2 infatti subito dopo la morte, a causa della diffusione di una concezione dell'arte completamente diversa da quella che egli stesso rappresentava. Attualmente, uno sguardo pi\u00f9 distaccato nei confronti dell'arte ottocentesca ha permesso di riscoprire il suo valore universale come artista.\nBiografia.\nFormazione.\nFrancesco Podesti nacque ad Ancona durante il periodo napoleonico, in una modesta casa del rione di Capodimonte. Il padre Giuseppe era sarto e lavorava con le forniture all'esercito e alla guarnigione francese di stanza in citt\u00e0.\nInizi\u00f2 gli studi di architettura militare al liceo di Pavia, in un'atmosfera di fiducia nel Governo Italico. A dodici anni perse la madre Teresa e dopo la Restaurazione, a quindici anni, anche il padre mor\u00ec e il giovane Francesco si trov\u00f2 senza mezzi per proseguire i suoi studi.\nAvendo rivelato un precoce talento per le arti, a sedici anni il comune di Ancona (su segnalazione del marchese Bourbon Del Monte) gli assegn\u00f2 un sussidio annuo per continuare a studiare a Roma, all'Accademia di Belle Arti di San Luca. Grazie al sussidio del comune pot\u00e9 studiare a Roma per dieci anni, durante i quali fu allievo di Gaspare Landi e di Vincenzo Camuccini, uno dei pi\u00f9 importanti pittori del Neoclassicismo italiano e della pittura di storia.\nNonostante l'aiuto economico assicuratogli dalla sua citt\u00e0, il giovane Podesti visse tempi molto duri, ma poi la protezione del Canova, che gli volle bene come un padre, gli permise di guardare al suo futuro di artista pi\u00f9 serenamente. I primi successi gli arrisero con il concorso indetto dal Canova nel 1818 e con quello della Scuola di Nudo del 1820. A Roma, oltre a Canova, conobbe anche Jacques-Louis David, del quale condivise gli ideali.\nPrime commissioni e viaggi di istruzione.\nSull'onda della relativa notoriet\u00e0 acquisita con i due concorsi e in segno di riconoscenza, nell'ottobre del 1824 don\u00f2 alla propria citt\u00e0 il dipinto \"Eteocle e Polinice\", come saggio dei risultati raggiunti grazie all'aiuto offertogli. L'opera, legata al gusto neoclassico francese, fu accolta con riconoscenza dal consiglio comunale.\nIl dipinto mitologico gli procur\u00f2 ad Ancona la committenza per due grandi pale d'altare: l\"'Annunziata\", per l'omonima chiesa, e \"Il Martirio di San Lorenzo\" a cui lavor\u00f2 dal 1825 al 1827, per il duomo (quest'opera fu distrutta dai bombardamenti della Seconda guerra mondiale e fu sostituita con una copia).\nNel 1826 inizi\u00f2 quindi una lunga serie di viaggi di istruzione artistica: visit\u00f2 Firenze, Pisa, Bologna, Parma, Venezia e Milano. Qui incontr\u00f2 i marchesi Busca, per i quali realizz\u00f2 quello che \u00e8 considerato uno dei suoi capolavori: il doppio \"Ritratto di Carlo Ignazio e Antonio Busca\", datato 1825. In un secondo viaggio visit\u00f2 Napoli, Pompei ed Ercolano.\nLa partecipazione al Risorgimento e la notoriet\u00e0 europea.\nRitornato a Roma negli anni trenta ebbe un'importante commissione: il Principe Alessandro Torlonia gli commission\u00f2 una serie di affreschi per la Villa Torlonia fuori Porta Nomentana (ancora presenti) e per il Palazzo Torlonia di Piazza Venezia. Si specializz\u00f2 cos\u00ec nella tecnica dell'affresco, della quale \u00e8 considerato uno degli ultimi grandi maestri. Quando palazzo Torlonia, nel corso della sistemazione di Piazza Venezia, venne demolito alcuni affreschi furono staccati per salvarli dalla distruzione. Nel 1835 venne eletto Accademico di San Luca. Si dedic\u00f2 quindi all'esecuzione di una serie di ritratti per nobili e cardinali lombardi e romani. Si trasfer\u00ec quindi in un vasto studio alle Convertite dove lavorer\u00e0 fino al 1869.\nSu commissione di Casa Savoia dipinse il \"Giudizio di Salomone\" per il Palazzo Reale di Torino ed \"Enrico II che benedice le nozze di Emanuale Filiberto\" per la residenza sabauda di Agli\u00e8. Carlo Alberto propose a Podesti di dirigere l'Accademia di Belle Arti di Torino, ma il pittore rifiut\u00f2, temendo che l'incarico potesse in qualche modo limitare la propria libert\u00e0 di artista.\nMentre era occupato nell'esecuzione del \"Giudizio di Salomone\", Podesti si un\u00ec in matrimonio con Clotilde Cagiati. Ebbero sei figli, ma tre (Amalia, Emilio ed Emilia) morirono in tenera et\u00e0 e ci\u00f2 fu causa di grandissimo dolore per i coniugi. Per l'amatissima Amalia il pittore realizz\u00f2 un piccolo monumento funebre a Santa Maria sopra Minerva, a Roma. Giulio, Cesare e Vittorio divennero rispettivamente architetto, ufficiale di Marina e maestro di musica. La figlia della sorella Adelaide, Guendalina Baldessarri, nel 1871 spos\u00f2 il pittore Francesco Gai, che nel 1870 aveva fatto il ritratto al pittore.\nNegli anni quaranta dipinse altri quadri di soggetto storico, tra cui \"Ludovico il Moro e Leonardo\" per il re di Napoli Francesco II, che in segno di apprezzamento lo nomin\u00f2 membro dell'Accademia delle Belle Arti di Napoli. Il 1849 fu l'anno del travagliato periodo della Repubblica Romana e dell'assedio francese a Roma e austriaco ad Ancona. Il pittore prese parte attivamente a queste battaglie risorgimentali entrando a far parte del Battaglione universitario che difendeva la citt\u00e0 eterna.\nNel 1851 la municipalit\u00e0 di Ancona chiese al Podesti di realizzare un dipinto il cui soggetto fosse tratto dalla storia patria, per collocarlo nella propria sede. Il pittore scelse di rappresentare un episodio ispirato all'eroica resistenza della citt\u00e0 nell'assedio del 1174 da parte di Cristiano di Magonza: il \"Giuramento degli Anconetani\". La grande tela (385x510 cm) fu premiata all'Esposizione universale di Londra del 1851 e all'Esposizione universale di Parigi del 1855 e nel 1856 fu collocata nel Palazzo degli Anziani, sede municipale di Ancona, in una sala appositamente modificata per ospitare l'opera. L'opera gli varr\u00e0 grande fama e l'iscrizione tra il patriziato cittadino, e ancor oggi \u00e8 considerata uno dei suoi capolavori. Nel grande quadro si fonde il gusto neoclassico con la forza e la sensibilit\u00e0 del romanticismo storico; il quadro infatti esalta le virt\u00f9 del coraggio civico e dell'amore per la libert\u00e0.\nLe commissioni papali.\nNel 1855, anno della proclamazione del dogma dell'Immacolata Concezione da parte di papa Pio IX, al Podesti venne commissionato di affrescare la grande Sala dell'Immacolata, in Vaticano, con episodi storico-allegorici riguardanti l'evento. Aveva accettato l'incarico sentendone la grande responsabilit\u00e0, anche perch\u00e9 la sala da affrescare \u00e8 contigua alle Stanze di Raffaello, ovvero al pittore che egli pi\u00f9 stimava e che considerava maestro. Durante gli undici anni necessari per affrescare la stanza ebbe anche alcuni scontri con la curia vaticana, che avrebbe voluto influire sulla scelta dei prelati da rappresentare, evitando la raffigurazione di un sacerdote caduto in disgrazia; Podesti per\u00f2 fu irremovibile, richiamandosi all'obbligo della fedelt\u00e0 alla realt\u00e0 storica. Ecco come racconta lui stesso il fatto:\nLa grande impresa, alla quale lavor\u00f2 tra il 1855 e il 1864, venne infine felicemente compiuta e ci\u00f2 gli port\u00f2 gran fama. Egli per\u00f2 pot\u00e9 assaporarla solo per poco tempo perch\u00e9 l'anno successivo, il 1865, sua moglie Clotilde mor\u00ec improvvisamente. Per lei Podesti realizz\u00f2 l'unica importante opera di scultura, al Verano.\nUltimi capolavori.\nNel 1870 esegu\u00ec uno dei suoi ultimi capolavori: il \"Martirio di San Sebastiano\" per Porto Maurizio.\nNel 1877 dipinse per il conte Ragnini il quadro dal soggetto storico \"Stamira\", raffigurante l'eroina anconetana che incendia le macchine da guerra nemiche durante l'assedio gi\u00e0 ricordato nel \"Giuramento degli Anconetani\". Alla morte del committente, il quadro pass\u00f2 in eredit\u00e0, per volere del nobile anconetano, al comune di Bertinoro. Con questo atto il nobile voleva onorare la coraggiosa Aldruda de Frangipani, il cui soccorso agli anconetani permise la fine dell'assedio. La tela \u00e8 collocata oggi nello studio del Sindaco di Bertinoro.\nEbbe una vecchiaia serena tra amici e familiari (tre figli e numerosi nipoti), rimanendo instancabilmente attivo. Aveva compiuto 80 anni quando sal\u00ec ancora le impalcature per realizzare ad affresco gli \"Evangelisti\" nelle vele della cupola del Chiesa del Santissimo Sacramento di Ancona. Ancora nel 1883 present\u00f2 all'Esposizione Internazionale di Roma due quadri.\nIl fratello di Francesco, Vincenzo Podesti (1812-1897), fu anch'egli pittore, ma di fama notevolmente minore.\nEbbe fra i suoi allievi il pittore messinese Giacomo Conti e il pittore marchigiano Ferdinando Cicconi.\nFrancesco Podesti mor\u00ec a Roma nel 1895. Cento anni dopo, per ricordarne la figura di artista, si tenne ad Ancona, sua citt\u00e0 natale, una grande mostra in cui furono esposti circa cento suoi lavori provenienti da tutt'Italia. L'esposizione fu l'occasione per nuovi studi sul Podesti, le sue opere e la pittura italiana dell'Ottocento.\nOpere principali.\nAffreschi.\nSi elencano i principali edifici affrescati dal Podesti."}
{"id": "743752", "revid": "2110845", "url": "https://it.wikipedia.org/wiki?curid=743752", "title": "Robert K\u00fchner", "text": "Si \u00e8 occupato di Basidiomiceti e, in particolare, degli Agaricales.\nDopo aver studiato alla Sorbona, \u00e8 diventato insegnante a Lilla nel 1931 e in seguito professore presso la Universit\u00e0 di Lione, dal 1938 al 1973.\nCon Henri Romagnesi \u00e8 stato coautore della monumentale \"Flore analytique des champignons sup\u00e9rieurs\"."}
{"id": "743753", "revid": "287204", "url": "https://it.wikipedia.org/wiki?curid=743753", "title": "Robert Kuhner", "text": ""}
{"id": "743754", "revid": "57342", "url": "https://it.wikipedia.org/wiki?curid=743754", "title": "Daniel Lebern Glover", "text": ""}
{"id": "743756", "revid": "1272592", "url": "https://it.wikipedia.org/wiki?curid=743756", "title": "Galerina vittiformis", "text": "\"Galerina vittiformis\" (Fr.) Earle, Bulletin of the New York Botanical Garden 5: 423 (1909) [1906].\nDescrizione della specie.\nCappello.\n0,5-1 cm di diametro, conico-campanulato.\nLamelle.\nSpaziate, adnate, giallo-brunastre.\nGambo.\nInteramente pruinoso, concolore al cappello, alla base diventa bruno-rossastro.\nCarne.\nInsignificante.\nHabitat.\nSpecie rara, cresce tra il muschio in zone umide.\nCommestibilit\u00e0.\nNon commestibile, senza valore.&lt;br&gt;\nComunque da proteggere in quanto trattasi di specie rara."}
{"id": "743761", "revid": "57342", "url": "https://it.wikipedia.org/wiki?curid=743761", "title": "Afroamericani", "text": ""}
{"id": "743770", "revid": "125656969", "url": "https://it.wikipedia.org/wiki?curid=743770", "title": "Palazzo Doria (La Spezia)", "text": "Palazzo Doria si trova nel centro storico della Spezia ed \u00e8 situato lungo il caruggio di via del Prione agli incroci con le vie Sapri e Gioberti.\nStoria e caratteristiche.\nIl seicentesco palazzo della famiglia Doria, nonostante abbia subito numerose modifiche, costituisce un importante esempio di architettura residenziale di chiara impronta Genovese&lt;br&gt;Di particolare importanza sono il portale sul quale figura tuttora lo stemma della famiglia patrizia, l'ampia estensione delle aperture del piano nobile e le colonne con doppio capitello comprese in alcuni fondi sulla via Sapri.\nIl palazzo fu abitato dalla famiglia fino agli anni '40 del XIX secolo, quando il marchese Giorgio Doria, senatore del Regno, la trasfer\u00ec nel nuovo palazzo fatto costruire in via Chiodo (poi andato distrutto dai bombardamenti del 1944).\nIn palazzo Doria ha sede la \"Societ\u00e0 dei concerti\", gruppo di musicologi spezzini.\nUn ospite illustre.\nDopo il trasferimento degli antichi proprietari nel nuovo palazzo di via Chiodo il piano nobile dell'edificio fu affittato ed adibito ad albergo, la \"Locanda Universo\".\nSopra l'entrata principale del Palazzo si trova oggi una lapide commemorativa che ricorda:\nQUI, NELL'ESTATE DEL MDCCCLIII&lt;br&gt;\nIN UNA LOCANDA DELL'ANTICO BORGO&lt;br&gt;\nA&lt;br&gt;\nRichard Wagner&lt;br&gt;\nSI RIVEL\u00d2 UNO SPLENDIDO ACCORDO MUSICALE&lt;br&gt;\nE PRESE FORMA&lt;br&gt;\nIL PRELUDIO DELL'ORO DEL RENO\nIL COMUNE DELLA SPEZIA POSE MCMLXXXIII\n&lt;br&gt;\nInfatti il compositore tedesco ha frequentato le rive del golfo spezzino. Il 5 settembre 1853, ammirando il mare e le onde che s'infrangevano sugli scogli della citt\u00e0 antica, ha avuto l'ispirazione per il preludio dell'Oro del Reno, momento che ha segnato l'inizio della composizione della tetralogia."}
{"id": "743771", "revid": "300067", "url": "https://it.wikipedia.org/wiki?curid=743771", "title": "Laurent Foirest", "text": "Alto 197 centimetri, in campo ha ricoperto il ruolo di ala.\nCarriera.\nCresciuto nelle giovanili del Marignane, in seguito ha militato con Aix-en-Provence, Antibes, Pau Orthez e Tau Vitoria.\nHa vinto cinque campionati francesi e uno spagnolo. \u00c8 stato eletto per due volte MVP del campionato francese.\nCon la ha vinto la medaglia d'argento ai Giochi olimpici di ."}
{"id": "743773", "revid": "131962", "url": "https://it.wikipedia.org/wiki?curid=743773", "title": "Nazionale francese di pallacanestro", "text": ""}
{"id": "743782", "revid": "6923", "url": "https://it.wikipedia.org/wiki?curid=743782", "title": "Monte pallano", "text": ""}
{"id": "743785", "revid": "1149807", "url": "https://it.wikipedia.org/wiki?curid=743785", "title": "Ciak (periodico)", "text": "Ciak \u00e8 una rivista mensile italiana dedicata al mondo del cinema. Il mensile propone interviste, recensioni, anteprime e notizie sulle uscite cinematografiche e le novit\u00e0 dell'home video.\n\"Ciak\" offre allegati, che vanno dalla serie di DVD \"Ciak Cult Movie\" ai CD-Rom, a libri che raccontano i grandi film e i loro dietro le quinte. In Italia il concorrente diretto per vendite \u00e8 la rivista mensile \"Best Movie\".\nStoria e premio.\nLa rivista \u00e8 nata il 2 maggio 1985 come mensile legato a TV Sorrisi e Canzoni; entrambi erano di propriet\u00e0 di Silvio Berlusconi Editore.\nLa rivista ha dato vita nel 1986 ad un premio a suo nome, il Ciak d'Oro, destinato ad attori, registi e tecnici del cinema italiano.\nDal 1986 al 1998 veniva trasmessa sulle reti Fininvest la versione televisiva del periodico, anticipando servizi e inserti presenti all'interno dello stesso.\nNel 1994, dopo tre anni dall'acquisto di Arnoldo Mondadori Editore da parte della Fininvest, questa rivista, assieme alle altre controllate da Berlusconi Editore, divent\u00f2 di propriet\u00e0 di Mondadori.\nNel 1997 Piera Detassis diventa direttrice; carica che ricopre fino al numero della rivista di maggio 2019.\nIl 22 febbraio 2014 il gruppo editoriale Visibilia di Daniela Santanch\u00e8 ottiene la propriet\u00e0 della rivista.\nIl numero della rivista di giugno 2019 vede come direttore Nicola Barbati; dal numero di luglio 2019 il direttore diventa Flavio Natalia."}
{"id": "743791", "revid": "57342", "url": "https://it.wikipedia.org/wiki?curid=743791", "title": "Antonello Satta Centanin", "text": ""}
{"id": "743792", "revid": "57342", "url": "https://it.wikipedia.org/wiki?curid=743792", "title": "Ciak d'oro", "text": "Ciak d'oro \u00e8 un premio per il cinema italiano istituito nel 1986 e assegnato annualmente dalla rivista cinematografica \"Ciak\", edita dal gruppo editoriale Visibilia.\nI Ciak d'oro sono assegnati, per le categorie tecniche, da una giuria di critici e giornalisti di cinema, mentre i lettori della rivista votano il \"miglior film\", la \"miglior regia\", il \"miglior attore protagonista\", la \"miglior attrice protagonista\" e il \"miglior film straniero\", quest'ultimo fino al 2014 ultimo anno di assegnazione del premio.\nPremi.\nI premi attualmente assegnati sono i seguenti:\nI premi non pi\u00f9 assegnati sono i seguenti:\nMiglior cast corale.\nAssegnato una sola volta"}
{"id": "743793", "revid": "30610", "url": "https://it.wikipedia.org/wiki?curid=743793", "title": "Pronuncia", "text": "La pronuncia o pronunzia \u00e8 il modo in cui un linguaggio \u00e8 parlato, oppure il modo in cui qualcuno dice una parola.\nUna parola pu\u00f2 essere pronunciata in modo diverso dai vari individui o gruppi a seconda di molti fattori, come ad esempio la durata dell'esposizione culturale dell'individuo o degli individui, la loro posizione, i disturbi del linguaggio o della fonazione, il gruppo etnico e anche la classe sociale e l'educazione.\nTerminologia linguistica.\nLe sillabe sono considerate come unit\u00e0 di suono (fono) nel momento in cui sono usati in ciascuna lingua. Il ramo della linguistica che studia queste unit\u00e0 di suono \u00e8 la fonetica. I foni che svolgono lo stesso ruolo sono raggruppati in classi chiamate globalmente come fonema. Lo studio di questi fonemi \u00e8 rappresentato dalla fonologia. I foni e i fonemi sono solitamente descritti attraverso l'Alfabeto fonetico internazionale o IPA."}
{"id": "743796", "revid": "1996533", "url": "https://it.wikipedia.org/wiki?curid=743796", "title": "British Leyland", "text": "La British Leyland \u00e8 stata una casa automobilistica inglese, nata dalla fusione tra la British Motor Corporation e la Leyland Motors e attiva sul mercato dal 1968 al 1988.\nL'azienda incorporava buona parte dell'industria automobilistica britannica e aveva in mano il 40% del mercato interno; nonostante ci\u00f2 la sua storia \u00e8 stata turbolenta, e la sua crisi port\u00f2 nel 1975 al salvataggio da parte del governo britannico con la nazionalizzazione, e nel 1988 alla privatizzazione e scorporo delle sue componenti. Il Gruppo MG Rover, che fu l'ultimo erede della maggior parte della sua eredit\u00e0, collass\u00f2 definitivamente nel 2005.\nLe parti della BL che ancora oggi sopravvivono sono i marchi MINI (di propriet\u00e0 del gruppo BMW), Jaguar e Land Rover (di propriet\u00e0 della TATA), MG (di propriet\u00e0 della SAIC Motor) e Leyland Trucks (di propriet\u00e0 della Paccar).\nLa storia.\nLa Leyland, originariamente attiva nel settore dei veicoli industriali, aveva acquisito nel 1961 il Gruppo Standard (a cui apparteneva la Triumph) e nel 1967 la Rover e la Land Rover.\nLa BMC, invece, era proprietaria di Austin, Morris, Austin-Healey, MG, Jaguar, Daimler, Wolseley, Riley e Vanden Plas.\nLa societ\u00e0 nata dalla fusione, denominata inizialmente come British Leyland Motor Corporation (conosciuta anche con la sigla BLMC), di fatto controllava quasi l'intera produzione automobilistica inglese: rimanevano fuori Rolls Royce, Bentley, Aston Martin, Lotus e i marchi del Gruppo Rootes (Hillman, Sunbeam Talbot e Singer).\nLa strategia del neonato colosso industriale fu quella di razionalizzare la produzione, riorganizzando i marchi (furono soppressi Wolseley e Riley, Mini venne trasformato in marchio). La crisi petrolifera seguita alla guerra del Kippur (novembre 1973), l'insuccesso di alcuni modelli fondamentali, il fallimento di tutti i tentativi di trovare un'erede alla Mini, gli sforzi del management dedicati pi\u00f9 alla lotta contro i sindacati che alla realizzazione di modelli adeguati alle richieste dei consumatori, portarono la British Leyland in una situazione di grave crisi.\nL'inadeguatezza dei modelli presentati dal 1974 in poi e la scarsa qualit\u00e0 costruttiva, generata dalle tensioni sindacali (e, a volte, da veri e propri sabotaggi), portarono alla nazionalizzazione dell'azienda che accorci\u00f2 il nome a British Leyland (BL) nel 1978.\nNel frattempo (1974) alla collezione British Leyland s'era aggiunta la divisione auto della Innocenti, poi ceduta alla De Tomaso nel 1976.\nIl \"Rapporto Ryder\", la nazionalizzazione e la presidenza Ryder.\nIn seguito alle disastrose performance del biennio 1973-1974, la British Leyland era sull'orlo della bancarotta e i finanziatori persuasero il presidente, Lord Donald Stokes, a iniziare delle consultazioni con Tony Benn, ministro dell'industria del governo laburista di Harold Wilson. L'accordo raggiunto fu che il governo avrebbe garantito il debito della BL nei confronti delle banche e dei finanziatori in cambio di un ruolo pi\u00f9 diretto nella gestione dell'azienda. Il governo dunque il 18 dicembre 1974 diede a Sir Don Ryder, presidente dell'organo governativo National Enterprise Board, il compito di stilare un rapporto con una valutazione delle condizioni dell'azienda e delle raccomandazioni per il suo futuro.\nIl Rapporto Ryder, che fu consegnato al ministro Benn il 26 marzo 1975, consigliava le dimissioni del presidente Donald Stokes, l'urgente sostituzione degli antiquati macchinari in uso negli stabilimenti, la costruzione di un centro di test e sviluppo dei nuovi modelli, la progettazione di una gamma di modelli pi\u00f9 coesa tagliando quelli che competevano sullo stesso settore di mercato e l'eradicazione dei problemi di relazioni industriali, per un investimento totale di milioni di sterline e 260 milioni di capitale operativo, con cui l'azienda sarebbe tornata pienamente competitiva nel 1981.\nNonostante l'onerosit\u00e0 dell'investimento, il governo lo appoggi\u00f2 pienamente per evitare la dissoluzione della principale azienda automobilistica del Regno Unito e la perdita di circa un milione di posti di lavoro; cos\u00ec il 23 aprile il piano fu annunciato alla Camera dei comuni e il 27 giugno 1975 l'azienda entr\u00f2 sotto completo controllo governativo con la formazione della holding company British Leyland Limited, di cui il governo era azionista di maggioranza. Stokes, a cui grazie all'interessamento del primo ministro Wilson fu assegnato un incarico onorario, fu sostituito nel ruolo di presidente da Sir Ronald Edwards.\nLa presidenza Edwardes.\nIl governo laburista di James Callaghan, deciso a far tornare redditizia la British Leyland, nell'ottobre 1977 sollecit\u00f2 dei cambiamenti al vertice (per mezzo del NEB), e Michael Edwardes sostitu\u00ec Don Ryder nella carica di presidente.\nOltre ad una nuova crisi di liquidit\u00e0, che rese necessari prestiti bancari e richieste di ulteriori fondi al governo, appena insediato Edwardes si trov\u00f2 ad affrontare tre problemi:\nNelle sue parole la British Leyland aveva \u00abtroppe fabbriche, che producevano troppo poche macchine, che nessuno voleva comprare\u00bb.\nIl primo durissimo scontro con i sindacati si ebbe nel 1978: Edwardes intendeva ridimensionare lo stabilimento di Speke spostando la produzione della Triumph TR7 a Canley, ma i sindacati si opposero con scioperi, sit-in e perfino veri e propri sabotaggi - non solo a Speke, ma anche a Canley. Edwardes rese chiaro che l'alternativa sarebbe stata la chiusura dello stabilimento, ma i sindacalisti continuarono gli scioperi, pensando che il neo-presidente non sarebbe andato fino in fondo e che un governo laburista non avrebbe permesso un simile sopruso proprio da parte di un'azienda statale. Invece alla scadenza dell'ultimatum Edwardes, con il supporto del governo, chiuse lo stabilimento e gli operai persero il lavoro.\nSul piano dell'organizzazione aziendale, ristabil\u00ec una distinzione pi\u00f9 netta tra il ramo della \"produzione di massa\" Austin-Morris e il ramo \"d'elite\" Jaguar-Rover-Triumph dell'azienda; stabil\u00ec definitivamente che il nome \"Leyland\" non doveva essere pi\u00f9 usato per marchiare automobili e che dovesse essere destinato solo alla produzione di autocarri ed autobus; avvi\u00f2 la strada per l'assorbimento del marchio Morris in quello Austin, iniziando dall'unificazione della rete dei concessionari e dal cambio di nome della 18-22 (venduta sia con marchio Austin che Morris) in Austin Ambassador.\nSul fronte della razionalizzazione della gamma, tagli\u00f2 i progetti meno importanti (Triumph Lynx, versioni station wagon di SD1 e Princess, ecc.) e concentr\u00f2 l'attenzione sul progetto della nuova utilitaria (progetto LC8, mutuato dal precedente progetto ADO 88, ma con il nuovo obiettivo di affiancare e non sostituire la Mini), che nel 1980 diede luce alla Austin Metro, e della nuova media che avrebbe sostituito contemporaneamente Allegro, Marina e Maxi (progetto LC10), da cui nacquero la due volumi Maestro nel 1983 e la tre volumi Montego nel 1984. Per portare avanti questi progetti, vitali per fermare il crollo della quota di mercato della BL (che dal 40% circa di inizio decennio era sceso sotto al 20% nel 1979), Edwardes chiese ed ottenne ulteriori finanziamenti dal governo. Sulla sostituzione della Mini, data la domanda ancora sostenuta e l'esistenza di problemi pi\u00f9 urgenti, fu deciso di accantonare i molti e costosi progetti che si erano inutilmente succeduti negli anni.\nL'invecchiamento di Allegro, Marina e Maxi di fronte ad un'agguerrita concorrenza, con i nuovi modelli che avrebbero debuttato solo nel 1983-4, fece emergere la necessit\u00e0 di una berlina media che tamponasse l'emorragia delle vendite fino al debutto della LC10. Edwardes, da sempre convinto che la British Leyland dovesse stringere alleanze commerciali con altre Case automobilistiche, individu\u00f2 nella Honda un partner ideale, e il giorno di Natale del 1979 fu firmato l'accordo per produrre su licenza la Honda Ballade negli stabilimenti BL con il nome di Triumph Acclaim. Fu l'inizio di una joint-venture ventennale, che dur\u00f2 fino al 1994 e i cui prodotti rimasero nei listini della casa inglese praticamente fino al fallimento di quest'ultima nel terzo millennio.\nIl governo conservatore di Margaret Thatcher che risult\u00f2 vincitore nelle elezioni del 1979 era fermamente contrario a finanziare ulteriormente un'azienda che era gi\u00e0 costata due miliardi di sterline ai contribuenti. Documenti riservati pubblicati di recente dimostrano che alla fine del 1979 la British Leyland fu vicinissima ad essere chiusa, con l'eventuale sopravvivenza e privatizzazione dei soli marchi di un qualche valore (Jaguar/Rover). Nel rapporto, il ministro per l'industria Keith Joseph considerava il collasso della British Leyland praticamente certo in ogni caso, e consigliava di concederle sostegno economico fino all'anno successivo solo per ragioni politiche (Edwardes godeva di una certa popolarit\u00e0, il suo operato era stato appoggiato pubblicamente dal partito conservatore e la chiusura della BL avrebbe spinto un'ondata di scioperi in tutto il paese) e per non far naufragare l'accordo con la Honda.\nNel novembre di quell'anno il sindacalista Derek Robinson detto \"Red Robbo\", l'operaio di Longbridge che aveva fatto nascere moltissimi degli scioperi dei precedenti anni, fu sollevato dal suo incarico. Il suo \"sacrificio\" fu voluto dai piani alti nel tentativo di porre fine alla dialettica dello scontro frontale azienda-sindacati, e per assecondare il governo e i mass-media che lo dipingevano come la causa di tutti i problemi.\nNel 1980 chiusero anche gli stabilimenti di Abingdon (storica fabbrica della MG) e Canley, mentre la produzione nello stabilimento di Solihull fu fermata; la produzione rimaneva attiva quindi solo a Longbridge e Cowley. Ad ottobre di quell'anno fu entusiasticamente presentata la Austin Metro.\nCon un'ulteriore riorganizzazione interna nel 1981 i marchi Austin, Rover, Mini ed MG furono uniti in una sottodivisione chiamata Gruppo Austin Rover.\nLa mediazione di Edwardes e il successo della Metro convinsero \"obtorto collo\" la Thatcher a tenere in vita la BL. Tuttavia alla scadenza del suo contratto nel 1982 la Thatcher non lo riconferm\u00f2 presidente; prima della fine del mandato Edwardes design\u00f2 Austin Bide come suo successore.\nGli anni Ottanta e la privatizzazione.\nNel 1984 furono soppressi i marchi Morris (ormai assorbito dal marchio Austin) e Triumph.\nRispettivamente nel 1983 e nel 1984 vennero lanciate le medie Maestro e Montego. Negli anni successivi il loro mancato decollo, solo parzialmente attenuati dal successo della Metro, spinsero il governo di Margaret Thatcher a disfarsi definitivamente dell'azienda.\nNel 1986 Austin Bide fu sostituito da Graham Day nel ruolo di presidente. Day aveva l'obiettivo di riportare l'azienda in attivo e di renderla pi\u00f9 attraente per i possibili acquirenti in vista della privatizzazione; la sua presidenza vide ulteriori razionalizzazioni, la soppressione del marchio Austin (con il conseguente cambio di nome del gruppo Austin Rover in Gruppo Rover) e la concentrazione di tutti gli sforzi sul solo marchio Rover, decisione che continuer\u00e0 ad essere seguita anche per tutti gli anni Novanta e Duemila.\nNel 1988 con la privatizzazione la British Leyland cess\u00f2 di esistere: il Gruppo Rover fu ceduto alla British Aerospace, mentre Jaguar, Daimler e Vanden Plas alla Ford."}
{"id": "743804", "revid": "30610", "url": "https://it.wikipedia.org/wiki?curid=743804", "title": "K-Fed", "text": ""}
{"id": "743805", "revid": "1543377", "url": "https://it.wikipedia.org/wiki?curid=743805", "title": "Ipogeo degli Ottavi", "text": "L'Ipogeo degli Ottavi \u00e8 una tomba sotterranea (ipogea), databile verso la prima met\u00e0 del III secolo d.C., che si trova a Roma nell'ex borgata Ottavia, in via della Stazione di Ottavia 73, all'altezza del nono chilometro di via Trionfale.\nRitrovamento.\nL'ipogeo fu scoperto, assieme ad altre tombe, nel 1920, durante i lavori per la costruzione delle prime case della nuova zona residenziale.\nDal nome dell'ipogeo hanno preso il nome la borgata e la stazione di Ipogeo degli Ottavi delle Ferrovie laziali.\nSull'ipogeo sorge il \"Villino Cardani\", sui cui proprietari incombe la servit\u00f9 permanente che permette la visita all'ipogeo, gratuita e su prenotazione presso la Soprintendenza Speciale Archeologia Belle Arti e Paesaggio di Roma.\nDescrizione.\nL'ipogeo \u00e8 costituito da un cunicolo scavato nel tufo che giunge in un vestibolo, con affreschi geometrici, che d\u00e0 accesso a una stanza con affreschi ed un pavimento a tasselli bordato di nero.\nNella stanza erano posizionati 4 sarcofagi, sui quali sono incisi i nomi dei personaggi ivi sepolti, tra i quali \"Octavius Felix\", sua figlia \"Octavia Paolina\", morta prematuramente all'et\u00e0 di 6 anni, e due congiunte.\nIl sarcofago di Octavius Felix riporta anche il nome del liberto che lo ha inumato.\nL'ipogeo contiene attualmente il solo sarcofago di Octavius Felix, mentre quello di Octavia Paolina, le cui scritte sul sarcofago la definiscono \"dolcissima\" e \"carissima\", era collocato in asse con l'ingresso e raffigura una scena di gara tra bambini, fa parte attualmente di una collezione privata ed \u00e8 ubicato a Milano. Gli altri due sarcofagi rinvenuti si trovano a Roma: il sarcofago recante un affresco di giochi di ragazzi intenti a cogliere fiori giganteschi \u00e8 ubicato al Museo nazionale romano, mentre l'altro si trova in un corridoio del Ministero dell'istruzione, dell'universit\u00e0 e della ricerca."}
{"id": "743807", "revid": "6066", "url": "https://it.wikipedia.org/wiki?curid=743807", "title": "Cheloidi", "text": ""}
{"id": "743808", "revid": "124976703", "url": "https://it.wikipedia.org/wiki?curid=743808", "title": "Legge di Grassmann (linguistica)", "text": "La legge di Grassmann \u00e8 una legge fonetica nota come \"dissimilazione dell'aspirata iniziale\" e definita per la prima volta nel 1863 dal linguista Hermann Grassmann (1809-1877), uno dei principali linguisti del suo tempo oltre che matematico, fisico ed editore.\nLa legge.\nCos\u00ec egli descrive un fenomeno diffuso in alcune lingue indoeuropee, e in particolare nei dialetti greci e nel sanscrito, relativo all'evoluzione delle occlusive aspirate dall'indeuropeo e databile in un'epoca anteriore alle testimonianze micenee (XIII-XII secolo a.C.).\nSi tratta di un fenomeno di dissimilazione: in greco antico e sanscrito due aspirate in due sillabe successive si dissimilano, e la prima di conseguenza perde l'aspirazione, a meno che la seconda non l'abbia gi\u00e0 perduta per qualche motivo specifico.\nPer il greco antico la legge di Grassmann pu\u00f2 essere scritta in questo modo:\nQuesto fenomeno spiega apparenti irregolarit\u00e0 in tali lingue, come per esempio verbi in cui il raddoppiamento del perfetto non presenti la stessa consonante: in greco abbiamo il verbo \u03bb\u03cd\u03c9 (\"sciolgo\") che al perfetto diventa \u03bb\u03ad\u03bb\u03c5\u03ba\u03b1 (\"ho sciolto\"), e in sanscrito \"bodh\u0101mi\" (\"so\") diventa \"bubodha\" (\"ho saputo\"), regolarmente; invece il greco \u03c6\u03cd\u03c9 (\"nasco\") diventa \u03c0\u03ad\u03c6\u03c5\u03ba\u03b1 (\"sono nato\") e il sanscrito \"bhav\u0101mi\" (\"sono\") diventa \"babh\u016bva\" (\"sono stato\"). Altri esempi si possono trovare anche nei sostantivi, tra i quali ad esempio il greco \u03b8\u03c1\u03af\u03be (\"capello\"), in cui al genitivo la theta si trasforma in tau, con risultato \u03c4\u03c1\u03b9\u03c7\u03cc\u03c2. Tau permane negli altri casi eccetto al vocativo singolare (\u03b8\u03c1\u03af\u03be, identico al nominativo) e al dativo plurale (\u03b8\u03c1\u03b9\u03be\u03af), in cui la xi della seconda sillaba, essendo una consonante non aspirata, non viola la legge.\nEsistono comunque delle eccezioni: ad esempio quando la seconda consonante aspirata \u00e8 preceduta da una qualsiasi consonante (sia anche aspirata) la legge non \u00e8 operante, per esempio in \u1f10\u03b8\u03c1\u03ad\u03c6\u03b8\u03b7\u03bd (\"fui nutrito\"), aoristo passivo del verbo \u03c4\u03c1\u03ad\u03c6\u03c9. Inoltre in rari casi la dissimulazione pu\u00f2 riguardare la seconda aspirata in luogo della prima come avviene di solito: ci\u00f2 succede nell'imperativo aoristo passivo di seconda persona singolare, ad esempio \u03bb\u03cd\u03b8\u03b7\u03c4\u03b9 (\"sii sciolto tu\")."}
{"id": "743817", "revid": "287204", "url": "https://it.wikipedia.org/wiki?curid=743817", "title": "Fiorenzo Treossi", "text": "Biografia.\n\u00c8 noto soprattutto per essere stato un arbitro di calcio. Faceva parte della sezione AIA di Forl\u00ec. \nDopo aver cominciato l'attivit\u00e0 nel 1976, viene promosso alla C.A.N. nel 1993 e, il 28 novembre dello stesso anno, esordisce in Serie A in occasione della gara tra e . La stagione successiva si \u00e8 aggiudicato con il \"Premio Giorgio Bernardi\", destinato al miglior giovane arbitro debuttante in Serie A. Nel 1997 viene nominato arbitro internazionale, venendo poi designato come quarto ufficiale per la finale della UEFA Champions League 1999 tra Manchester United e , diretta da Pierluigi Collina.\nArbitra la finale di Supercoppa italiana del 1996 tra e , e la finale di ritorno della Coppa Italia 1998 tra e . Nel 2002 riceve l'ambito Premio Giovanni Mauro, destinato ai migliori arbitri italiani. Al termine della stagione 2002-2003, conclude con un anno di anticipo rispetto al limite d'et\u00e0 stabilito dall'AIA (45 anni) la carriera di arbitro (per scelta tecnica dei designatori Paolo Bergamo e Pierluigi Pairetto), con un totale di 127 presenze nella massima divisione. In carriera ha diretto numerose \"classiche\" del campionato italiano: una -, due -, un'- e due -.\nNella stagione 2003-2004 viene nominato vicecommissario della C.A.N. D, nella quale si occupa della designazione degli arbitri relativamente alle gare di competenza della commissione.\nNella stagione seguente, si dimette dall'AIA, accettando la proposta del , presso cui ricopre la carica di Team Manager fino al 2018. Successivamente, a settembre 2020 trova l'accordo per ricoprire nuovamente la carica di Team Manager questa volta nel , tornando quindi nella sua citt\u00e0 natale."}
{"id": "743821", "revid": "599013", "url": "https://it.wikipedia.org/wiki?curid=743821", "title": "Ali Karimi", "text": "Eletto giocatore asiatico dell'anno nel 2004, \u00e8 considerato uno dei migliori calciatori asiatici di tutti i tempi ed \u00e8 soprannominato il \"Maradona d'Asia\".\nCaratteristiche tecniche.\nEra un giocatore dotato di personalit\u00e0, buona visione di gioco, capacit\u00e0 di giocare con entrambi i piedi e buona tecnica, tanto che spesso effettuava il gesto della veronica e della serpentina. Era anche resistente ai contatti avversari. Il suo carattere difficile ne ha limitato lo sviluppo della carriera.\nCarriera.\nClub.\nDopo aver giocato con Fath Teheran, Persepolis e Al-Ahly, si \u00e8 trasferito al Bayern Monaco nel 2005. Nel 2007 firma un contratto biennale con il Qatar Sports Club e un anno pi\u00f9 tardi \u00e8 passato al Persepolis e successivamente allo Steel Azin. Nell'agosto 2010 \u00e8 stato licenziato dallo Steel Azin per non aver rispettato il digiuno durante il Ramadan.\nIl 31 gennaio 2011 viene acquistato dallo Schalke 04 con un contratto che lo lega al club tedesco fino al termine della stagione, ritrovando Felix Magath, suo allenatore ai tempi del Bayern. Complice l'esonero di Magath, esordisce con la maglia dello Schalke solamente il 5 aprile 2011 in Champions League nella gara di andata dei quarti di finale contro l'Inter, sostituendo Raul.\nNazionale.\nHa debuttato con la Nazionale nel 1998."}
{"id": "743823", "revid": "88740", "url": "https://it.wikipedia.org/wiki?curid=743823", "title": "Kaplan", "text": "Kaplan \u00e8 un cognome di origine tedesca, perlopi\u00f9 ebraico. Pu\u00f2 riferirsi a:"}
{"id": "743829", "revid": "436907", "url": "https://it.wikipedia.org/wiki?curid=743829", "title": "Tom's Diner", "text": "Tom's Diner \u00e8 un singolo della cantautrice statunitense Suzanne Vega, il terzo estratto dal secondo album in studio \"Solitude Standing\" e pubblicato nel 1987 dalla A&amp;M Records.\nLa canzone.\nLa canzone, nella sua versione originale a cappella, ossia per sola voce, \u00e8 stata impiegata come standard di riferimento per la qualit\u00e0 della compressione MP3.\nNel 1990 il duo britannico DNA ha realizzato un remix del brano, pubblicato nel luglio dello stesso anno dalla A&amp;M Records e che ha raggiunto la seconda posizione della classifica britannica dei singoli.\nCover.\n\"Tom's Diner\" \u00e8 stata reinterpretata e remixata da numerosi altri artisti, come ad esempio i Bingo Players. Molte di queste versioni sono state pubblicate nella raccolta \"Tom's Album\"; tra esse anche una dei R.E.M. pubblicata sotto uno pseudonimo.\nVersione di Giorgio Moroder.\nNel 2015 Giorgio Moroder e Britney Spears hanno realizzato una loro reinterpretazione del brano presente nell'album di Moroder \"D\u00e9j\u00e0 vu\". Il 9 ottobre dello stesso anno \u00e8 stato estratto come quarto singolo dal suddetto album, accompagnato da un lyric video."}
{"id": "743833", "revid": "39224", "url": "https://it.wikipedia.org/wiki?curid=743833", "title": "Lucimar da Silva Ferreira", "text": ""}
{"id": "743835", "revid": "339392", "url": "https://it.wikipedia.org/wiki?curid=743835", "title": "Terra (Dragon Ball)", "text": ""}
{"id": "743849", "revid": "399", "url": "https://it.wikipedia.org/wiki?curid=743849", "title": "Sfere del drago", "text": "Le sono degli oggetti magici della serie manga e anime \"Dragon Ball\" ideata da Akira Toriyama.\nLe sfere del drago, se radunate, permettono di evocare un drago magico in grado di esaudire uno o pi\u00f9 desideri. Esistono cinque gruppi di sfere del drago, ognuno composto da sette sfere (a eccezione di quelle di Cereal che sono solo due) aventi da una a sette stelle: nel primo manga di \"Dragon Ball\" sono state introdotte le sfere del drago terrestri e le sfere del drago namecciane. Ad esse si aggiungono le super sfere del drago e le sfere di Cereal nel manga di \"Dragon Ball Super\", e le sfere del drago dalla stella nera apparse unicamente nell'anime di \"Dragon Ball GT\".\nLe sfere del drago sono estremamente antiche: come afferma Zuno le super sfere del drago (quelle originali) vennero create nell'anno 41 del calendario comune, invece le altre sfere che vennero generate da quelle originali esistevano gi\u00e0 prima che l'Anziano Kaioshin fosse rinchiuso nella Spada Z dato che egli, considerandole \"portatrici di confusione\" nei mondi, ne aveva concesso l'uso solo ai namecciani, da lui definiti la razza pi\u00f9 onesta dell'universo.\nEsaudito il desiderio (o i desideri) le sfere del drago si trasformano in pietre perdendo il loro potere magico conservando comunque la loro forma sferica, per poi sparpagliarsi nei vari luoghi del pianeta dove il drago \u00e8 stato evocato, per poi tornare al loro aspetto originale quando riacquistano il loro potere per un tempo che varia a seconda del determinato gruppo di sfere. Il potere delle sfere \u00e8 direttamente legato al loro creatore quindi, oltre al fatto che la portata della loro magia \u00e8 proporzionata al potere del loro creatore, se esso muore le sfere perdono la loro energia diventando permanentemente pietre. I namecciani che creano le sfere, infatti, per conservarne il potere anche dopo la loro morte, trasmettono il legame vitale che li vincolano alle sfere del drago a un altro nameccianio.\nStando a quando dichiarato dall'autore, le sfere del drago terrestri hanno la consistenza della resina naturale indurita e sono molto resistenti: quando Tao Bai Bai tenta di uccidere Goku con la Dodompa il bambino si salva grazie alla sfera dalle quattro stelle che viene colpita dal raggio energetico senza subire alcun danno. Ci\u00f2 nonostante tali sfere non sono impossibili da danneggiare: Yajirobei infatti indossa una collana realizzata traforando la sfera da una stella In ogni caso, stando all'autore le sfere terrestri tornano in condizioni perfette dopo essere state trasformate in pietra. Quando non sono tramutate in pietra le sfere del drago emettono un segnale che pu\u00f2 essere captato utilizzando i Dragon Radar.\nNomi.\nI nomi delle sfere del drago derivano dal cinese e sono:\nNelle edizioni italiane delle serie andate in TV su Italia 1 i nomi originali delle sfere sono stati tradotti in italiano, a differenza invece di quanto accaduto nei film doppiati da Dynamic Italia, nelle traduzioni del manga di Star Comics e nel doppiaggio storico della prima serie edito da Junior TV nel 1989. Sempre in quest'ultima edizione, inoltre, il termine usato per indicare le sfere fu sfere del dragone.\nSfere del drago terrestri.\nQueste sfere sono state create dal Dio della Terra, un alieno namecciano, a immagine e somiglianza di quelle di Namecc, il suo pianeta natale (con la differenza delle dimensioni: quelle namecciane sono molto pi\u00f9 grandi). Il loro aspetto \u00e8 quello di piccole sfere di colore giallo, punteggiate da un numero variabile di stelline stilizzate rosse. Chiunque riesca a riunire le sette sfere potr\u00e0 evocare il drago Shenron ed esprimere un desiderio, dopodich\u00e9 esse si disperderanno nuovamente sul pianeta Terra e resteranno tramutate in pietra per un anno. Esistono tre eccezioni a tale regola: \nLe sfere sono legate al drago Shenron e al loro creatore; se uno dei due viene ucciso, le sfere sono inutilizzabili e si trasformano in semplici sassi.\nNell'economia della narrazione ha particolare importanza la sfera del drago dalle quattro stelle: Son Goku infatti ha un profondo legame con essa dato che essendo essa uno dei pochissimi oggetti tramandatigli da suo nonno Son Gohan Goku non solo la custodiva su un altare in un cuscino, ma si rivolgeva ad essa come se stesse parlando con il defunto nonno. Anche dopo aver scoperto la natura dell'oggetto, Goku rimane comunque legato ad essa, decidendo per ben due volte di recarsi alla sua ricerca (subito dopo il 21\u00b0 Tenkaichi e fra il 23\u00b0 Tenkaichi e l'arrivo di Radish sulla Terra). \nDopo la ricongiunzione di Dio con Piccolo, Dende viene portato da Goku sulla Terra e diventa il nuovo Dio terrestre. Dalla sua venuta il drago Shenron diviene capace di esaudire tre desideri (due se un desiderio viene utilizzato per far rivivere una grande quantit\u00e0 di persone). Se non vengono usati tutti i desideri disponibili, il drago pu\u00f2 essere evocato anche dopo quattro mesi Dal momento che Dende ricrea il drago sul modello di quello vecchio, rimane non solo la limitazione che non permette di riportare le persone in vita pi\u00f9 di una volta, ma rimangono anche registrati i vecchi desideri.\nNel manga il drago \u00e8 stato evocato quattordici volte, quindici contando anche l'anime di \"Dragon Ball GT\". In quest'ultima si scopre che con l'utilizzo le sfere tendono a caricarsi di energia negativa, proporzionale all'altruismo del desiderio espresso, motivo per cui esse andrebbero utilizzate non pi\u00f9 di una volta ogni cento anni. Il completo accumulo di energia negativa infatti provoca la nascita dei draghi malvagi, potentissime creature con il solo scopo di cospargere l'universo di energia negativa portandolo sull'orlo della distruzione cosa che, a detta dell'Anziano Kaiohshin, una volta \u00e8 avvenuta. Ogni drago possiede una delle sfere del drago che, caricate di energia negativa, si presentano con crepe, con stelle nere e di colore blu.\nBench\u00e9 le sfere del drago siano scomparse alla fine di \"Dragon Ball GT\", nello special TV \"\", ambientato cento anni dopo, sono normalmente in circolazione; \u00e8 presumibile dunque che quanto ipotizzato da Trunks nell'ultima puntata della stessa serie \"GT\", ovvero che le sfere sarebbero tornate a disposizione dei terrestri in futuro, sia di fatto accaduto.\nNell'episodio 33 dell'anime della prima serie, il Maestro Muten racconta la leggenda popolare delle sfere del drago. Questa leggenda \u00e8 presente solo nell'anime e contraddice la spiegazione fornita pi\u00f9 avanti nella serie:\nDesideri espressi nel manga.\nDi seguito sono riportati i desideri espressi nella serie con le sfere del drago create dal Dio della Terra e da Dende presenti nel manga.\nSfere del drago namecciane.\nLe sono le sfere del drago del pianeta Namecc. L'Anziano Kaiohshin, in epoca remota, si rese conto che le sfere capaci di realizzare dei desideri non facevano altro che \"generare confusione\". Confidando nel buonsenso dei namecciani, fece allora in modo che le sole sfere create da mortali fossero proprio quelle di Namecc. Le sfere del drago di Namecc sono molto pi\u00f9 grandi di quelle terrestri e il tempo in cui restano tramutate in sassi dopo che un desiderio \u00e8 stato esaudito dal loro drago Polunga \u00e8 di un anno namecciano, corrispondente a 130 giorni terrestri. Con le sfere namecciane si possono esaudire tre desideri, ma per evocare il drago Polunga \u00e8 necessario conoscere una parola d'ordine ed esprimere i desideri in lingua namecciana; con ogni desiderio non si pu\u00f2 resuscitare, almeno nella versione originale di queste sfere, pi\u00f9 di una persona morta.\nDopo la morte di Guru, l'originale creatore delle sfere di Namecc, e il passaggio di consegna a Moori, il drago Polunga diviene capace di resuscitare pi\u00f9 di una persona morta per voltaCome viene spiegato da Esca, il potere della sfere namecciane non si limita solo all'evocazione del drago al fine di esaudire i desideri espressi, esse infatti con il loro potere proteggono il pianeta Namecc e i suoi abitanti. Nel manga Polunga \u00e8 stato evocato sette volte, otto contando anche l'anime di \"Dragon Ball GT\".\nI desideri espressi al drago Polunga durante la storia sono i seguenti:\nSfere del drago di Cereal.\nLe sfere del drago di Cereal vennero create dai namecciani che abitavano l\u00ec, in linea con le tradizioni del loro popolo, crearono queste sfere con lo scopo di premiare i loro combattenti migliori, attualmente sono legate alla vita del namecciano Monaito, l'ultimo della sua specie sopravvissuto su Cereal, gli sono state date in eredit\u00e0 del Capo Anziano di Cereal. Sono pi\u00f9 piccole se messe a confronto con quelle terrestri, contrariamente alle altre sfere la loro riserva energetica \u00e8 illimitata infatti anche quando il desiderio viene esaudito preservano il loro potere senza trasformasi in pietra e dunque possono essere impiegate in ogni momento, ma ci\u00f2 che pi\u00f9 le distingue dalle altre sfere del drago \u00e8 che invece di essere un gruppo da sette, esse sono solo due, infatti esiste solo la sfera con una sola stella, e quella con due stelle. Quando le due sfere vengono radunare esse evocano il drago Toronbo.\nI desideri espressi con queste sfere sono i seguenti:\nSuper sfere del drago.\nLe compaiono in \"Dragon Ball Super\" e sono le sfere del drago originali create dal dio dei draghi Zalama. Infatti, le sfere di Namecc, della Terra e di Cereal sono state create dai namecciani servendosi proprio di alcuni frammenti di queste gigantesche sfere. La loro esistenza era considerata come una semplice leggenda persino dagli dei. Le super sfere hanno le dimensioni di pianeti, con un diametro di 37.196, 2204 km, e per questo motivo sono chiamate anche \"pianeti dei desideri\". Proprio a causa di questa loro peculiarit\u00e0 solo le divinit\u00e0 hanno il potere necessario per radunarle. Queste sfere mostrano inoltre sempre lo stesso numero di stelle indipendentemente dall'angolazione in cui vengono viste. Champa, fratello di Beerus e Dio della distruzione del Sesto Universo, spiega che il drago evocato grazie a queste sfere, Super Shenron, pu\u00f2 esaudire qualunque desiderio senza nessun tipo di limitazione (uno soltanto per volta). Un po' come per quelle namecciane, queste sfere necessitano di una parola d'ordine, e i desideri da esaudire devono essere pronunciati esclusivamente in linguaggio divino. Dopo il loro uso le sfere vengono sparse tra gli universi 6 e 7. Una volta utilizzate, deve trascorrere un anno prima di poterle riutilizzare. In \"Dragon Ball Super\" queste sfere vengono donate in premio all'universo vincitore del Torneo tra il Sesto e il Settimo Universo, e poi in premio al pi\u00f9 valoroso guerriero dell'universo vincitore del Torneo del Potere, mentre nella linea temporale di Trunks del futuro esse vengono distrutte da Black Goku e Zamasu del futuro dopo che quest'ultimo esprime (e ottiene) il desiderio di diventare immortale.\nSfere del drago dalla stella nera.\nLe compaiono solamente in \"Dragon Ball GT\". Esse sono simili a quelle terrestri, ma con le stelle di colore nero, e sono state create dal figlio di Kattatsu prima della sua scissione nel Dio della Terra e nel Grande Mago Piccolo. Quando si attivano compare uno Shenron diverso, un drago enorme e potentissimo, di colore rosso e con enormi corna capace di esaudire un desiderio senza alcuna limitazione. Ci\u00f2 \u00e8 dovuto al fatto che il figlio di Kattatsu era estremamente pi\u00f9 forte quando era un solo essere, di gran lunga il pi\u00f9 potente namecciano che ci fosse in quel periodo. Dopo la realizzazione del desiderio queste sfere si spargono in tutto l'universo (senza tramutarsi in pietra a differenza degli altri tipi di sfere) e, se non si ritrovano entro un anno, il pianeta sul quale sono state usate viene mano a mano colpito da catastrofi naturali sempre pi\u00f9 gravi, fino alla completa esplosione dello stesso.\nDurante la parte di \"Dragon Ball GT\" riguardante Baby, Piccolo si lascia volontariamente morire nell'esplosione del pianeta Terra proprio per distruggere le sfere dalla stella nera, che riteneva estremamente pericolose.\nI desideri espressi con queste sfere sono i seguenti:\nApparizioni in crossover.\nLe sfere del drago terrestri sono riunite anche in \"Dr. Slump &amp; Arale\": Goku, ogni abitante del villaggio Pinguino e gli esponenti del Red Ribbon Murasaki e Generale Blue vorrebbero esprimere un proprio desiderio ma un contadino anticipa tutti e chiede al drago Shenron un trattore nuovo."}
{"id": "743867", "revid": "51418", "url": "https://it.wikipedia.org/wiki?curid=743867", "title": "Balena blu", "text": ""}
{"id": "743897", "revid": "1305772", "url": "https://it.wikipedia.org/wiki?curid=743897", "title": "Juiced", "text": "Juiced \u00e8 un videogioco per PlayStation 2 e Xbox. \u00c8 stata anche pubblicata la versione per PC e per telefoni cellulari. La data di uscita \u00e8 stata ritardata al 2005 perch\u00e9 il distributore originale, Acclaim \u00e8 andato in bancarotta. Il gioco \u00e8 quindi stato recuperato dalla THQ e ha sub\u00ecto diversi cambiamenti.\nIl gioco offre diverse modalit\u00e0 di gioco, tra cui la modalit\u00e0 carriera e quella arcade che presenta sfide via via pi\u00f9 difficili da completare. Il giocatore pu\u00f2 modificare la propria auto per adattarla al proprio stile di guida sia esteticamente che meccanicamente e sbloccarne di nuove(vincendo le sfide arcade). Mentre si gareggia c'\u00e8 una vasta scelta per quello che riguarda la musica, con una colonna sonora che include gli \"Shapeshifters\". Una caratteristica speciale che \u00e8 stata aggiunta poi, \u00e8 l'uso del NOS, come del resto ci si aspettava da un gioco che \u00e8 simile ad altri titoli arcade. Il nos pu\u00f2 essere particolarmente utile quando si \u00e8 dietro ad un avversario o si \u00e8 in ritardo, ma anche l'intelligenza artificiale pu\u00f2 farne uso.\nTrama.\nLa storia inizia ad Angel City, casa delle corse clandestine, impersonando un giocatore che \u00e8 in cerca di queste gare, poi, incontra T.K., Il leader degli Urban Maulerz, che gli consegna la sua auto per vedere a quale livello esso sia, se si batte vi dar\u00e0 un garage e un meccanico con cui voi potrete modificare le vostra auto e intraprendere una carriera nel mondo di Angel City, Voi dovete guadagnare il rispetto di tutti i leader, che lo si pu\u00f2 fare diversamente per ogni leader. Nel corso del gioco vi verr\u00e0 proposto di accettare un membro della squadra, con cui dovrete gareggiare.\n\"Juiced: Eliminator\".\nUn sequel \u00e8 stato pubblicato per PlayStation Portable: si tratta di \"\" 2006. Contiene nuove auto e una nuova modalit\u00e0 di eliminazione."}
{"id": "743918", "revid": "1543377", "url": "https://it.wikipedia.org/wiki?curid=743918", "title": "Emirates Stadium", "text": "L'Emirates Stadium \u00e8 uno stadio britannico che si trova nel quartiere londinese di Islington; costruito tra il 2004 e il 2006, \u00e8 sede degli incontri interni dell', il club inglese che ne detiene la propriet\u00e0.\nLo stadio ha una capienza di posti a sedere.\n\u00c8 il terzo stadio per capienza in Premier League dopo l'Old Trafford di Manchester e il Tottenham Hotspur Stadium di Londra, nonch\u00e9 il quarto per capienza a Londra, dopo Wembley, Twickenham e il Tottenham Hotspur Stadium di Londra.\nDurante le fasi di costruzione e progettazione, era conosciuto come Ashburton Grove, dal nome del quartiere, prima che nell'ottobre del 2004 fossero venduti i diritti del nome alla compagnia aerea Emirates.\nIdeazione e costruzione.\nL'iniziale proposito di ricostruire lo stadio di Highbury incontr\u00f2 la disapprovazione dei residenti, dal momento che avrebbe previsto la demolizione di 25 case tra loro vicine. Dopo varie consultazioni, il club decise di abbandonare questo progetto, anche perch\u00e9 non riteneva sufficiente la capienza prevista, pari a 48 000 spettatori.\nL'Arsenal present\u00f2 un'offerta ufficiale, poi respinta dalla Football Association, per l'acquisto dello Stadio di Wembley nel marzo 1998 e utilizz\u00f2 questo stadio per le proprie partite casalinghe di UEFA Champions League dal 1998 al 2000.\nNel novembre 1999 il club cominci\u00f2 ad esaminare la fattibilit\u00e0 della costruzione di un nuovo stadio ad Ashburton Grove. Dopo l'ottenimento delle prime autorizzazioni, il sito, situato a 450 metri da Highbury, divenne ufficialmente la sede designata per il progetto di un impianto da 60 000 posti nel novembre 2000.\nLa costruzione dello stadio inizi\u00f2 nel febbraio 2004. Lo stadio fu completato nell'agosto 2005, in anticipo rispetto al programma e nei costi preventivati. La prima poltroncina del nuovo stadio fu simbolicamente installata il 13 marzo 2006 dal centrocampista dell'Arsenal Abou Diaby. I fari furono testati per la prima volta il 25 giugno 2006 ed il giorno dopo furono montate le porte.\nL'impianto fu inaugurato il 22 luglio 2006 in occasione di un'amichevole tra Arsenal e per omaggiare Dennis Bergkamp, prossimo al ritiro dall'attivit\u00e0 agonistica; la partita fu vinta dagli inglesi per 2-1.\nSecondo il contratto di sponsorizzazione con Fly Emirates, lo stadio \u00e8 denominato \"Emirates Stadium\" dal 2006 per i successivi 15 anni.\nL'Arsenal dovette attendere fino al 23 settembre 2006 per vincere la prima partita di campionato nella sua nuova casa, sconfiggendo lo per 3-0. La prima vittoria europea risaliva invece al 23 agosto, nel match di UEFA Champions League contro la , conclusosi sul risultato di 2-1.\nAmichevoli internazionali.\nA seguito di un accordo compiuto con la CBF e legato ai diritti televisivi, il 10 febbraio 2009 l'Emirates Stadium ospit\u00f2 un incontro amichevole tra le Nazionali brasiliana e italiana."}
{"id": "743920", "revid": "1005847", "url": "https://it.wikipedia.org/wiki?curid=743920", "title": "Elezioni presidenziali in Turkmenistan del 2007", "text": "Le elezioni presidenziali in Turkmenistan del 2007 si tennero l'11 febbraio."}
{"id": "743921", "revid": "83531", "url": "https://it.wikipedia.org/wiki?curid=743921", "title": "Cholula", "text": "Cholula de Rivadavia \u00e8 una citt\u00e0 messicana dello stato di Puebla; sorge sul sito che fu della capitale dell'antica civilt\u00e0 precolombiana dei Mixtechi.\nLa citt\u00e0 di Cholula, posta ad un'altitudine di 2135 m s.l.m., si compone di due centri urbani: San Pedro Cholula (100.000 abitanti circa) e San Andr\u00e9s Cholula (circa 50.000 abitanti) entrambi facenti parte della conurbazione della citt\u00e0 di Puebla, posta circa a 15\u00a0km ad est.\nTra i due centri si trova il sito archeologico di Cholula, famoso per la sua gigantesca piramide, la pi\u00f9 grande del mondo (il suo volume \u00e8 circa tre volte quello della Piramide di Cheope), nonch\u00e9, secondo il Guinness dei primati, la pi\u00f9 grande struttura singola mai creata dall'uomo."}
{"id": "743922", "revid": "88295", "url": "https://it.wikipedia.org/wiki?curid=743922", "title": "Basilica di San Lorenzo (Roma)", "text": ""}
{"id": "743923", "revid": "339392", "url": "https://it.wikipedia.org/wiki?curid=743923", "title": "Frazione comunale", "text": ""}
{"id": "743927", "revid": "30610", "url": "https://it.wikipedia.org/wiki?curid=743927", "title": "Godeoc", "text": "Biografia.\nSuccessore di Ildeoc e come lui appartenente alla dinastia dei Letingi, Godeoc guid\u00f2 i Longobardi nel tratto finale della loro migrazione che, risalendo il corso dell'Elba, port\u00f2 la popolazione germanica dalla Scandinavia meridionale alle terre appartenute all'Impero romano. Sul finire del V secolo, nel 487-488, condusse i Longobardi, attraverso la Boemia e la Moravia, in Rugilandia, le terre a nord del Norico evacuate dai Rugi: un'area allora in gran parte spopolata, ma la prima sotto influenza romana tra quelle toccate dai Longobardi."}
{"id": "743928", "revid": "339392", "url": "https://it.wikipedia.org/wiki?curid=743928", "title": "Kakaroth", "text": ""}
{"id": "743929", "revid": "6923", "url": "https://it.wikipedia.org/wiki?curid=743929", "title": "Midgardgletscher", "text": "Il Midgardgletscher \u00e8 un ghiacciaio della Groenlandia; si trova nell'entroterra, alla fine del fiordo di Sermilik. \u00c8 situato nella Terra di Re Cristiano IX, in prossimit\u00e0 del Circolo Polare Artico, a sud del Monte Forel, a circa 66\u00b000'N 37\u00b055'O; appartiene al comune di Sermersooq. \u00c8 uno dei pochi posti al mondo ancora inesplorati: tra l'ottobre e il novembre del 2003 un pezzo del ghiacciaio venne distrutto per 15-20 km e il fondo della valle venne liberato, ma perfino gli inuit della zona non se ne accorsero se non dopo molto tempo."}
{"id": "743936", "revid": "1702319", "url": "https://it.wikipedia.org/wiki?curid=743936", "title": "Chiesa di San Vitale", "text": ""}
{"id": "743940", "revid": "1372005", "url": "https://it.wikipedia.org/wiki?curid=743940", "title": "Claffone", "text": "Biografia.\nScarsissime le informazioni su questo sovrano longobardo. Figlio e successore di Godeoc e quindi esponente della dinastia dei Letingi, regn\u00f2 quando il suo popolo era stanziato nella Rugilandia, corrispondente all'attuale Bassa Austria."}
{"id": "743941", "revid": "36426", "url": "https://it.wikipedia.org/wiki?curid=743941", "title": "Basilica di San Zeno (Pistoia)", "text": ""}
{"id": "743942", "revid": "599013", "url": "https://it.wikipedia.org/wiki?curid=743942", "title": "Sebastian Deisler", "text": "Nel gennaio 2007 ha annunciato il ritiro prematuro dall'attivit\u00e0 agonistica per via dei continui infortuni che ne hanno pregiudicato il rendimento nel corso dell'intera carriera.\nCarriera.\nInizi\u00f2 a giocare a calcio a 6 anni, con il TV Turmringen. Nel 1995 pass\u00f2 al Borussia M\u00f6nchengladbach, con cui rimase fino al 1999 ed esord\u00ec nella massima serie del campionato tedesco la Bundesliga. Nel 1999 fu acquistato dall', dove rest\u00f2 fino al 2002 prima di trasferirsi al .\nDeisler fece parte della Nazionale tedesca al Campionato europeo 2000, ma fu assente nelle successive competizioni internazionali.\nNel 2002 fu vittima di un grave infortunio che gli imped\u00ec di disputare i Mondiali di Giappone e Corea del Sud. Nella stagione 2003-2004 fu a lungo assente dai campi di calcio a causa di una forma di depressione cronica, unita a continui infortuni al ginocchio iniziati a novembre 2003. Salt\u00f2 cos\u00ec il Campionato europeo 2004.\nNell'ottobre 2004 incorse in un altro guaio fisico e fu costretto a saltare buona parte della stagione. Nell'estate 2005, per\u00f2, scese in campo con la sua Nazionale nella Confederations Cup. Nel 2005-2006, dopo aver giocato alcune partite, sub\u00ec un nuovo k.o. e salt\u00f2 i Mondiali 2006 per un infortunio.\nRipresosi nell'autunno del 2006, conferm\u00f2 di poter essere un punto di forza del Bayern e della Nazionale tedesca, ma nel corso della pausa invernale (precisamente il 16 gennaio 2007) del campionato di Bundesliga 2006-2007 diede notizia della decisione di ritirarsi."}
{"id": "743943", "revid": "773636", "url": "https://it.wikipedia.org/wiki?curid=743943", "title": "Pulkovo", "text": " si riferisce a:"}
{"id": "743950", "revid": "131962", "url": "https://it.wikipedia.org/wiki?curid=743950", "title": "San Clemente (Roma)", "text": ""}
{"id": "743953", "revid": "4175", "url": "https://it.wikipedia.org/wiki?curid=743953", "title": "Teatro Argentina", "text": "Il teatro Argentina di Roma, situato in largo di Torre Argentina, \u00e8 uno dei principali teatri della citt\u00e0. Costituisce la prima sede dell'Associazione \"Teatro di Roma\", che comprende il Teatro Argentina, il Teatro India, il Teatro Torlonia e il Teatro Valle.\nStoria.\nIl teatro Argentina fu inaugurato il 31 gennaio dell'anno 1732 con la rappresentazione dell'opera \"Berenice\" composta da Domenico Sarro. Nel 1730 la famiglia Sforza Cesarini avvi\u00f2 il progetto di costruzione del teatro da una rivalutazione del palazzetto e della torre di loro propriet\u00e0 (\"Casa del Burcardo\"): una parte dell'edificio secondario venne demolita per fare spazio al palcoscenico mentre la torre ed altri ambienti del palazzetto furono adibiti a servizi per il teatro e per i camerini degli artisti.\nIl teatro era costruito originariamente tutto in legno ad esclusione solo delle mura e delle scale in muratura; la sala fu progettata dall'architetto e marchese Gerolamo Theodoli con la forma a ferro di cavallo, per soddisfare al meglio le necessit\u00e0 acustiche e visive. La platea, pavimentata con tavole di legno, era completata da quaranta file di banchi, mentre i centottantasei palchi erano disposti in sei ordini. Il Teatro Argentina, secondo le testimonianze riportate dai visitatori stranieri del XVIII secolo, era considerato il pi\u00f9 importante tra quelli romani.\nXIX secolo.\nL\"'Argentina\" \u00e8 celebre per aver ospitato la prima rappresentazione, il 20 febbraio 1816, de \"Il barbiere di Siviglia\" di Gioachino Rossini con Manuel Garc\u00eda (padre). \nSe la \"premi\u00e8re\" si rivel\u00f2 un fiasco, le repliche successive diedero finalmente il via al successo intramontabile dell'opera. Anche alcune opere di Saverio Mercadante vennero eseguite per la prima volta nel teatro.\nIl 28 gennaio 1822 avviene la prima assoluta di Zoraida di Granata di Gaetano Donizetti con Domenico Donzelli e Luigia Boccabadati.\nSolamente nel 1826 venne costruita la facciata ad opera dell'architetto Pietro Holl. Due prime verdiane si eseguirono in questo teatro: \"I due Foscari\" nel 1844 e \"La battaglia di Legnano\" nel 1849.\nIl teatro oggi.\nIl Teatro oggi \u00e8 gestito dall'Associazione Teatro di Roma, il teatro stabile della capitale. Ospita rappresentazioni di prosa e manifestazioni musicali sia operistiche che sinfoniche. All'interno dell'edificio \u00e8 istituito il Museo Storico del Teatro; sono previste visite guidate e consultazione del vasto archivio fotografico e documentario."}
{"id": "743955", "revid": "1862310", "url": "https://it.wikipedia.org/wiki?curid=743955", "title": "Prins Christians Sund (stretto)", "text": "Il Prins Christians Sund (groenlandese Ikerassuaq) \u00e8 uno stretto della Groenlandia lungo circa 100 km che la separa da un gruppo di isolette a sud in cui si trova Capo Farvel. Lo stretto si trova all'estremo meridionale della Costa di Re Federico VI e mette in comunicazione Oceano Atlantico ad est e Mare del Labrador ad ovest; si trova a 60\u00b0N 44\u00b0O, fa parte del comune di Kujalleq. Sulla sua riva sorge il villaggio omonimo."}
{"id": "743956", "revid": "1543377", "url": "https://it.wikipedia.org/wiki?curid=743956", "title": "Prins Christians Sund (citt\u00e0)", "text": "Prins Christians Sund \u00e8 un villaggio della Groenlandia di 3 abitanti (gennaio 2005) sullo stretto omonimo. Si trova a 60\u00b003'N 43\u00b010'O; appartiene al comune di Kujalleq."}
{"id": "743957", "revid": "287204", "url": "https://it.wikipedia.org/wiki?curid=743957", "title": "Ruspini", "text": "I Ruspini sono una famiglia decurionale del comasco, patrizia di Croglio fin dal 1620 (oggi nel Cantone Ticino-Svizzera), un ramo della quale si trasfer\u00ec in Francia nella regione di Tolosa e un altro pass\u00f2 a Londra.\nLo stemma alzato dai Ruspini \u00e8: troncato: nel primo d'oro al lupo rapace al naturale saliente su un monte di 6 cime d'azzurro Nel secondo d'argento al palo scaccato del campo e d'azzurro, accostato da due gigli del secondo. Alla fascia d'oro caricata da un'aquila coronata di nero, sulla troncatura. Cimiero: La figura della Giustizia nascente.\nA Croglio e in provincia di Varese.\nLa famiglia Ruspini era patrizia di Croglio, nella regione del Malcantone tra la provincia di Varese e l'attuale Cantone Ticino (Svizzera). Le sue origini derivano dalla frazione di Beride (Croglio), allora comune autonomo, dove sono attestati almeno a partire dagli inizi del XVII secolo.\nNel 1816 Benigno o Remigio Ruspini, di Como, present\u00f2 alla Commissione araldica lombarda, una richiesta di riconoscimento di \"Anticha Nobilt\u00e0\" portando a sostegno la sua elezione a soprintendente generale della milizia urbana di Como (1792) e la sua ammissione al consiglio generale della citt\u00e0 (1796) e un albero genealogico compilato dal genealogista comasco Fulvio Tridi, secondo il quale la famiglia risultava appartenente al patriziato di Como e ammessa al decurionato a partire dal 1424.\nUno dei figli di Remigio, Carlo Ruspini (Croglio, 21 agosto 1855 - Casale Litta (VA) 18 gennaio 1936) si trasfer\u00ec nella provincia di Varese ed \u00e8 sepolto nella cappella di famiglia a Inarzo. Il figlio di questi, Luigi Angelo Ruspini Luino, 1888 - Casale Litta, 1943), fu industriale chimico a Milano e fond\u00f2 l'omonima azienda, produttrice del \"Lievito Ruspini\".\nUn altro membro della famiglia, Adolfo Ruspini, rilev\u00f2 tra il 1864 e il 1867 il vasto fondo Cheglio, a Germignaga, presso Luino, dove edific\u00f2 la \"villa Ruspini\", in seguito passata alla famiglia Rossignol.\nNel corso del XX secolo i Ruspini di Bregano (VA) si trasferirono in Francia, a Tolosa.\nIn provincia di Como.\nLa famiglia Ruspini \u00e8 attestata inoltre a Torno, presso Como, dove si ricordano tre fratelli patrioti con questo cognome: il tenente Egidio Ruspini (Milano, 12 gennaio 1839), che partecip\u00f2 alla spedizione dei Mille, il sottotenente nel 3\u00ba reggimento Ardoino Erminio Ruspini, che partecip\u00f2 alla campagna garibaldina del 1867 e Aldo Ruspini.\nAlla famiglia Ruspini di Torno appartenne anche Leopoldo Ruspini, che distribuiva gli opuscoli patriottici stampati nella \"Tipografia Elvetica\" di Capolago del Daelli: scoperto dalla polizia austriaca, fu imprigionato in Como e condannato a morte. La madre Anna Maria, accompagnata dalla figlia cieca Giovanna Ruspini \u2013 che conosceva il tedesco per aver vissuto col padre a Vienna \u2013 riusc\u00ec a presentare una supplica di grazia direttamente all'imperatore Francesco Giuseppe presente in visita a Monza, che la concesse.\nAngelo Ruspini, detto \"il Fratino\", nato a Tolosa in Francia fece costruire nel 1894 sopra Torno il \"Castel d'Ardona\", oggi in rovina.\nIn provincia di Bergamo.\nNel XVII secolo i Ruspini sono attestati anche nella provincia di Bergamo: nella frazione di Grumello de' Zanchi presso Zogno dove si trasfer\u00ec Michele Ruspini, proveniente dalla avita Croglio nel Canton Ticino, il quale ottiene la cittadinanza zognese dopo 20 anni di residenza, come indicato in un documento del 1764 pubblicato da Mons. Giulio Gabanelli. Andrea (Giovanni Andrea) Ruspini, nato a Bonor\u00e8 presso Romacolo, Grumello de' Zanchi, Bergamo, il 27 novembre 1707, fu amico e collaboratore di Giacomo Quarenghi, con il quale effettu\u00f2 un viaggio in Russia\nIl figlio Bartolomeo Ruspini, si trasfer\u00ec in Inghilterra e fu dentista e chirurgo di camera del re Giorgio III.\nGiovanni Ruspini (Bergamo 1808 - 1885) fu scienziato chimico e ricercatore. Una via del centro di Bergamo porta oggi il suo nome.\nA Venezia.\nBernardo Ruspini si trasfer\u00ec da Bergamo a Venezia nel 1614, dove costru\u00ec delle I Ruspini a Venezia vennero ascritti al Patriziato e godettero della cittadinanza originaria, ed avevano tombe nelle chiese di Santa Maria Gloriosa dei Frari e di Sant'Alvise a Cannaregio\nIn provincia di Brescia.\nA Castenedolo sorge il palazzo Ruspini, acquistato dalla famiglia Ruspini Guidetti, con parti edilizie di varie epoche dal Quattrocento all'Ottocento.\nDal portale settecentesco, ad arco ribassato, si accede in un androne cinquecentesco, dove si apre un portico con cinque campate ad arco ribassato e una serie di pilastri bugnati. Le sale al pianterreno, pure cinquecentesche, sono abbellite da un monumentale camino con decorazioni a volute e zampe di leone. Da uno scalone monumentale si accede al piano superiore, con una galleria e una stanza in cui dorm\u00ec nel 1796 Napoleone. Dal cortile si accede al giardino, sistemato nel Settecento \"all'italiana\", che ospita una quercia detta \"di Napoleone\"."}
{"id": "743958", "revid": "709565", "url": "https://it.wikipedia.org/wiki?curid=743958", "title": "Elaina Marks", "text": "El\u00e8na Marks \u00e8 un personaggio immaginario della serie televisiva L'incredibile Hulk.\nDescrizione.\nEl\u00e8na Marks \u00e8 una celebre scienziata impiegata al \"Culver Institute\", un moderno e pionieristico centro di ricerca californiano in cui opera a pieno ritmo nelle ricerche genetiche e radiologiche, oltre che nel complesso settore della biologia molecolare.\nIn qualit\u00e0 di professionista seria e intuitiva, affianca con entusiasmo il famoso e apprezzato dottor David Banner, il suo migliore amico fin dai tempi delle scuole superiori, a cui rimane molto vicina quando perde la moglie Laura durante uno spaventoso incidente d'auto. Dato il dolore che a distanza di mesi continua a perseguitarlo, cerca inutilmente di allontanarlo dalle ricerche atte a scoprire i segreti della forza sovrumana che ogni persona in caso di pericolo dimostra di possedere, ma con il tempo lo scienziato si lascia trasportare da un feroce rimorso, dando pi\u00f9 volte in escandescenza a danno della tipica freddezza e obiettivit\u00e0 scientifiche che lo hanno sempre contraddistinto.\nSempre pi\u00f9 vicino a scoperte inimmaginabili e incapace di trattenere il proprio spirito curioso e imprudente, David bombarda il proprio corpo con una dose eccessiva di raggi gamma, che presto finiscono con lo scatenare violente e inaspettate trasformazioni in un mastodontico e mostruoso essere verde dalla spaventosa forza fisica e la scarsa intelligenza, Hulk. Dopo un primo momento di dubbio e sconcerto, El\u00e8na assiste ad alcune di queste metamorfosi, e analizza il mostro nell'intento di capirlo e di invertire il procedimento, deducendo per prima il fatto che le trasformazioni dell'amico hanno luogo in uno stato di rabbia o forte timore, e che Hulk \u00e8 il risultato delle emozioni primarie di David.\n\u00c8 particolarmente vicina alla definitiva soluzione al problema quando Jack McGee, un reporter intraprendente e inopportuno, irrompe nel laboratorio alla ricerca dello \"scoop\" della sua carriera, finendo con il dare inavvertitamente fuoco all'edificio. La scienziata rimane ferita e ustionata, e dopo pochi istanti di agonia muore tra le braccia del mostruoso Hulk, che ha invano tentato di trarla in salvo. Il pensiero della sua morte sproner\u00e0 il disperato David, decisamente pentito al pensiero di non averle dato ascolto quand'era ancora in tempo, a trovare una cura per sopprimere Hulk una volta per tutte."}
{"id": "743960", "revid": "339392", "url": "https://it.wikipedia.org/wiki?curid=743960", "title": "Guerra mercenaria", "text": ""}
{"id": "743963", "revid": "122353978", "url": "https://it.wikipedia.org/wiki?curid=743963", "title": "Abd al-Ilah ibn Ali al-Hashimi", "text": "Di stirpe hascemita, fu cugino e cognato di Gh\u0101z\u012b, re dell'Iraq, e reggente () per conto di re Fay\u1e63al II dal 4 aprile 1939 al 2 maggio 1953, quando Fay\u1e63al divenne maggiorenne. Ebbe anche il titolo di \"Principe reale d'Iraq\" dal 1943.\nBiografia.\nGiovinezza.\nFiglio di re \u02bfAl\u012b b. Husayn del \u1e24ij\u0101z, fratello maggiore di re Fay\u1e63al dell'Iraq, al momento in cui suo padre fu detronizzato da \u02bfAbd al-\u02bfAz\u012bz b. \u02bfAbd al-Ra\u1e25m\u0101n b. Sa\u02bf\u016bd (che dette cos\u00ec vita al Regno dell'Arabia Saudita) si trasfer\u00ec in Egitto col resto della famiglia.\nReggenza.\nTornato in Iraq, assunse il suo ufficio di Reggente alla morte di Gh\u0101z\u012b in un incidente automobilistico ma fu deposto nel 1941 per breve periodo dal Primo ministro Rash\u012bd \u02bfAl\u012b al-Kayl\u0101n\u012b, che aveva partecipato al colpo di Stato militare ostile alla Gran Bretagna e, di conseguenza, favorevole all'Asse nel 1941, in piena II guerra mondiale. Fu per\u00f2 reintegrato nel suo alto ufficio da Londra allorch\u00e9 l'esercito britannico ebbe ragione della resistenza dell'assai pi\u00f9 debole esercito iracheno nel mese di maggio dello stesso 1941.\nUltimi anni e morte.\n\u02bfAbd al-Il\u0101h lasci\u00f2 la Reggenza nel 1953, quando Fay\u1e63al II divent\u00f2 maggiorenne ma continu\u00f2 ad essere il pi\u00f9 stretto consigliere del giovane re e un convinto sostenitore di una politica decisamente filo-britannica. Fu ucciso, con la maggior parte della famiglia reale e con lo stesso sovrano, il 14 luglio 1958, in un colpo di Stato militare condotto dal gen. \u02bfAbd al-Kar\u012bm Q\u0101sim che mise fine alla monarchia hascemita irachena."}
{"id": "743971", "revid": "804", "url": "https://it.wikipedia.org/wiki?curid=743971", "title": "Sostanza nera", "text": ""}
{"id": "743972", "revid": "466539", "url": "https://it.wikipedia.org/wiki?curid=743972", "title": "Belgorod", "text": "Belgorod (, letteralmente \"citt\u00e0 bianca\") \u00e8 una citt\u00e0 della Russia europea occidentale, capoluogo dell'omonima \"oblast\"' e dell'omonimo distretto.\nLa citt\u00e0 si trova sul fiume Severskij Donec, 695\u00a0km a sud-ovest di Mosca, ed \u00e8 un notevole nodo ferroviario e sede di industrie alimentari, meccaniche, dell'abbigliamento e di materiali edili.\nStoria.\nLe prime notizie della citt\u00e0 risalgono al 1273, e fu nel 1596, secondo altre fonti nel 1593, che in questa localit\u00e0 venne costruita una fortezza per ordine dello zar Boris Godunov, al centro di una linea fortificata eretta a difesa contro i Tatari di Crimea. Nei dintorni della citt\u00e0, durante la seconda guerra mondiale, si svolse la battaglia di Kursk.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "743973", "revid": "1649409", "url": "https://it.wikipedia.org/wiki?curid=743973", "title": "I\u015fanguly Nury\u00fdew", "text": "Il 26 dicembre 2006 \u00e8 stato nominato dal Consiglio del Popolo del Turkmenistan, candidato alle elezioni presidenziali del 2007. Alle elezioni ha ottenuto il % delle preferenze ottenendo il secondo miglior risultato dietro al neo-Presidente del Turkmenistan, Gurbanguly Berdimuhammedow, vincitore delle elezioni con quasi il 90% dei voti."}
{"id": "743976", "revid": "121113257", "url": "https://it.wikipedia.org/wiki?curid=743976", "title": "Durdy Durdy\u00fdew", "text": "Durdy\u00fdew (\u0414\u0443\u0440\u0434\u044b \u0414\u0443\u0440\u0434\u044b\u0435\u0432) \u00e8 stato vice Ministro dello Sport e del Turismo del Turkmenistan. Il 26 dicembre 2006 venne in un primo tempo nominato dal Consiglio del Popolo del Turkmenistan candidato alle elezioni presidenziali che ebbero luogo il successivo 11 febbraio ma poi la nomina and\u00f2 a Muhammetnazar Gurbanow, il quale comunque non risult\u00f2 eletto."}
{"id": "743978", "revid": "348652", "url": "https://it.wikipedia.org/wiki?curid=743978", "title": "Modbus", "text": "Il Modbus \u00e8 un protocollo di comunicazione seriale creato nel 1979 da Modicon (azienda ora parte del gruppo Schneider Electric) per mettere in comunicazione i propri controllori logici programmabili (PLC). \u00c8 diventato uno standard de facto nella comunicazione di tipo industriale, ed attualmente \u00e8 . Le principali ragioni di un cos\u00ec elevato utilizzo del Modbus rispetto agli altri protocolli di comunicazione sono:\nModbus consente la comunicazione fra diversi dispositivi connessi alla stessa rete, per esempio un sistema che misura la temperatura e l'umidit\u00e0 e comunica il risultato a un computer. Modbus \u00e8 spesso usato per connettere un computer supervisore con un'unit\u00e0 terminale remota (RTU) nel controllo di supervisione e sistemi di acquisizione dati (SCADA). Esistono due versioni del protocollo: su porta seriale (RS485 di default, ma anche RS232) e su Ethernet.\nEsistono due varianti, con differenti rappresentazioni dei dati numerici e piccole differenze sul protocollo stesso. Modbus RTU \u00e8 una rappresentazione dei dati compatta di tipo esadecimale. Modbus ASCII \u00e8 facilmente leggibile e ridondante. Entrambe le varianti usano la comunicazione seriale. Il formato RTU fa seguire ai comandi/dati un campo checksum di tipo CRC (Cyclic redundancy check) mentre il formato ASCII usa un checksum di tipo LRC (Longitudinal redundancy check). I nodi configurati per la variante RTU non possono comunicare con nodi configurati per l'ASCII e viceversa. Modbus/TCP \u00e8 molto simile al Modbus RTU, ma trasmette i pacchetti del protocollo dentro pacchetti di dati TCP/IP.\nA ogni periferica che necessita di comunicare per mezzo del Modbus viene assegnato un indirizzo unico. Ognuna di queste pu\u00f2 inviare un comando Modbus, sebbene generalmente (nel seriale obbligatoriamente) solo una periferica agisce come master. Un comando Modbus contiene l'indirizzo Modbus della periferica con la quale si vuole comunicare. Solo quest'ultima agir\u00e0 sul comando, sebbene anche le altre periferiche lo ricevano. Tutti i comandi Modbus contengono informazioni di controllo, che assicurano che il comando arrivato sia corretto. I comandi base possono chiedere ad un RTU di cambiare un valore in uno dei suoi registri, cos\u00ec come comandare alla periferica di restituire uno o pi\u00f9 valori contenuti nei suoi registri.\nCi sono diversi modem che supportano Modbus. Alcuni di questi sono specificatamente progettati per questo protocollo. Alcune implementazioni usano fili, comunicazioni wireless o anche SMS o GPRS. Problemi tipici in cui pu\u00f2 imbattersi il progettista sono l'alta latenza e problemi di temporizzazione.\nVarianti.\nQuasi tutte le implementazioni hanno variazioni dallo standard ufficiale. Differenti variet\u00e0 non possono comunicare correttamente fra dispositivi di fornitori differenti. Alcune delle pi\u00f9 comuni variazioni sono:"}
{"id": "743979", "revid": "729019", "url": "https://it.wikipedia.org/wiki?curid=743979", "title": "Strada statale 74 Maremmana", "text": "La ex strada statale 74 Maremmana (SS 74), ora strada regionale 74 Maremmana (SR 74) in Toscana, strada provinciale 144 Maremmana (SP 144) nel Viterbese e strada regionale 74 ter Maremmana (SR 74 ter) nel Ternano, \u00e8 una strada regionale e provinciale italiana.\nHa inizio ad Albinia, dalla strada statale 1 Via Aurelia, e collega la bassa Maremma al Lazio e all'Umbria. Attraversa le localit\u00e0 di Marsiliana, Manciano, Pitigliano, Il Casone ed entra nel Lazio, in provincia di Viterbo. Qui tocca il territorio di Latera e incrocia il tratto terminale della strada statale 312 Castrense, attraversa Grotte di Castro e San Lorenzo Nuovo, dove incrocia la strada statale 2 Via Cassia con un incrocio regolato da semaforo. Poi entra in Umbria, in provincia di Terni e nel ternano la strada attraversa Castel Giorgio e, poco dopo, termina all'innesto con la ex strada statale 71 Umbro Casentinese Romagnola.\nStoria.\nLa strada statale 74 venne istituita nel 1928 con il seguente percorso: \"Dall'innesto con la n. 1 presso la stazione di Albegna per Manciano e Pitigliano all'innesto con la n. 2 e da questa all'innesto con la n. 71.\"\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Regione Toscana, che ha ulteriormente devoluto le competenze alla Provincia di Grosseto; il resto \u00e8 andato alla Provincia di Viterbo, che ha classificato la strada con il nome di strada provinciale 144 Maremmana (SP 144), e alla Regione Umbria, che ha ulteriormente devoluto le competenze alla Provincia di Terni, cambiando anche il nome in strada regionale 74 ter Maremmana (SR 74 ter)."}
{"id": "743983", "revid": "287204", "url": "https://it.wikipedia.org/wiki?curid=743983", "title": "Leucoagaricus", "text": "Leucoagaricus (Locq. ex Singer) \u00e8 un genere di funghi basidiomiceti della famiglia delle Agaricaceae.\nAl genere appartengono funghi saprofiti con le seguenti caratteristiche: il cappello \u00e8 asciutto con colorazioni chiare, le lamelle sono bianche o crema e le spore sono ellittiche, lisce, con poro germinativo.\nSpecie di Leucoagaricus.\nLa specie tipo \u00e8 \"Leucoagaricus macrorhizus\" (Locq. ex Singer). Altre specie incluse sono:"}
{"id": "743986", "revid": "1005847", "url": "https://it.wikipedia.org/wiki?curid=743986", "title": "Titolo di citt\u00e0 in Svezia", "text": "Il titolo di citt\u00e0 (svedese: \"stad\", plurale \"st\u00e4der\") in Svezia fu concesso per decreto reale fino alla sua abolizione nel 1971, quando furono introdotti i comuni, ad un totale di 135 localit\u00e0.\nPer la concessione del privilegio erano necessari alcuni privilegi, oltre la consistenza dell'abitato, che variavano a discrezione del parlamento (il \"Riksdag\") e del monarca, e includevano di solito la presenza di un municipio e una prigione. \nPrima di diventare citt\u00e0, veniva di solito concesso ad un abitato lo status intermedio di \"k\u00f6ping\" (centro mercantile). Fuori da questo quadro erano ad esempio le citt\u00e0 fondate sotto supervisione reale, che portano generalmente il nome di un monarca, come Kristianstad o Karlskrona (che portano i nomi di Cristiano IV di Danimarca e Carlo IX di Svezia).\nStoria.\nAlla fine del medioevo (1450 circa), la Svezia (escludendo la Finlandia, o \"\u00d6sterland\") aveva 41 citt\u00e0 dotate di statuto. Attorno al 1650 erano diventate 60. Con l'incorporazione delle terre della Scania meridionale, nel 1658, il numero raggiunse le 81. Divennero 103 nel 1917. Le citt\u00e0 della Scania, istituite dalla corona danese, richiedevano caratteristiche meno restrittive per la concessione dello status.\nDopo la riforma, le citt\u00e0 e gli altri comuni vennero designati come \"kommun\". Alcuni comuni svedesi usano il nome \"citt\u00e0\" in alcuni casi (in Svedese: \"stad\"). I comuni che fanno uso di questo termine sono Stoccolma, G\u00f6teborg, Malm\u00f6, Helsingborg, Haparanda, Solna, Vaxholm, V\u00e4ster\u00e5s, Bor\u00e5s, Liding\u00f6, Landskrona e M\u00f6lndal.\nOggi il termine \"citt\u00e0\" non \u00e8 pi\u00f9 usato per il centro abitato che aveva tale privilegio, ma si riferisce di solito all'area urbana in generale, tuttavia alcuni comuni comprendenti antiche citt\u00e0 hanno nel loro stemma il simbolo conferito dallo status.\nPopolazioni.\nNel 1850 le maggiori citt\u00e0 erano: Stoccolma (93.000 abitanti), G\u00f6teborg (26.000), Norrk\u00f6ping (17.000), Karlskrona (14.000), Malm\u00f6 (13.000).\nNel 1900: Stoccolma (300.624), G\u00f6teborg (130.609), Malm\u00f6 (60.857), Norrk\u00f6ping (41.008), G\u00e4vle (29.522), Helsingborg (24.670), Karlskrona (23.955), J\u00f6nk\u00f6ping (23.143), Uppsala (22.855), \u00d6rebro (22.013), Lund (16.621), Bor\u00e5s (15.837), Halmstad (15.362).\nLista.\nLista delle 133 (o 134 a seconda che si consideri Skan\u00f6r come parte di Falsterbo o meno) localit\u00e0 che fino al 1971 avevano lo status di citt\u00e0. L'anno tra parentesi indica quando furono istituite od ottennero un decreto reale."}
{"id": "743987", "revid": "121628870", "url": "https://it.wikipedia.org/wiki?curid=743987", "title": "Chiesa di Santa Maria Donnaregina Nuova", "text": "La chiesa di Santa Maria Donnaregina Nuova \u00e8 una chiesa monumentale di Napoli sita in largo Donnaregina, di fronte al palazzo Arcivescovile.\nDal 2007 l'edificio \u00e8 sede del Museo diocesano di Napoli, al cui circuito fa parte anche l'adiacente chiesa di Donnaregina Vecchia.\nStoria.\nIl complesso monastico, gi\u00e0 esistente nell'VIII secolo, era sin da subito dotato di una chiesa, Santa Maria Donnaregina Vecchia, costruita nel XIV secolo grazie alle donazioni della regina di Napoli Maria d'Ungheria.\nAgli inizi del Seicento proprio dinanzi alla chiesa Vecchia venne costruita quella Nuova con lo scopo di riservarla alle monache clarisse, costituendo in questo modo un unico grande complesso monastico di Donnaregina, formato per l'appunto dalla Vecchia e la Nuova chiesa, entrambe direttamente collegate tra loro tramite le rispettive zone absidali. Il nuovo edificio, iniziato nel 1617, fu costruito da Giovan Giacomo di Conforto. La facciata fu gi\u00e0 conclusa nel 1626; il portale marmoreo, opera di Bernardino Latini, venne aggiunto nel 1647 mentre la cupola venne costruita nel 1654 in sostituzione di una copertura provvisoria decorata con una grande tela del 1626 di Aniello de Vico. La volta della navata centrale era stata affrescata da Francesco Maria De Benedictis a partire dal 1654 e nel 1655 la nuova cupola venne affrescata da Agostino Beltrano. La nuova chiesa venne infine consacrata nel 1669 dal cardinale Innico Caracciolo.\nIl progetto che prevedeva la costruzione di un nuovo campanile era stato avviato nel 1681 ma fu presto abbandonato in seguito all'opposizione delle monache agostiniane del vicino monastero di San Giuseppe dei Ruffi. I lavori di decorazione proseguirono fino al Settecento: nel 1684 Francesco Solimena affresc\u00f2 il coro delle monache e nel 1686-1687 Luca Giordano la volta del coro delle converse. Le cappelle laterali furono decorate con stucchi nel 1693 e l'altare maggiore venne realizzato nel 1701. Nel 1727 il trecentesco \"sepolcro della regina Maria d'Ungheria\" fu trasportato dalla chiesa Vecchia al comunichino delle monache, ambiente questo che due anni dopo, nel 1729, venne affrescato con il \"Miracolo della manna\" da Santolo Cirillo, un pittore seguace del Solimena che affresc\u00f2 anche la volta della sacrestia nel 1735.\nIl portale di ingresso del monastero su vico Donnaregina venne realizzato nel 1771. Davanti alla facciata della chiesa si provvide a realizzare il largo Donnaregina e nel 1780 una grande scalinata, su progetto di Angelo Barone, colleg\u00f2 la facciata alla piazza.\nL'ampliamento di via Duomo decretato nel 1860 a seguito dell'approvazione del grande progetto di riqualificazione urbana denominato Risanamento di Napoli richiese l'abbattimento di una parte del complesso religioso. Il monastero venne pertanto soppresso nel febbraio del 1861 e la chiesa Nuova venne mantenuta aperta al culto dall'arciconfraternita di Santa Maria della Visitazione sino al 1972, mentre la chiesa Vecchia pass\u00f2 al comune di Napoli.\nLe due chiese di Donnaregina, originariamente collegate tramite il portale monumentale posto nel coro delle monache della chiesa Nuova e che portava alla zona presbiteriale di quella Vecchia, furono separate nel 1928-1934 in occasione dei lavori di Gino Chierici: per la ricostruzione dell'abside gotica della chiesa Vecchia fu infatti accorciato di sei metri il coro di quella pi\u00f9 recente facendo perdere cos\u00ec il punto di congiunzione dei due edifici; il \"sepolcro di Maria d'Ungheria\" in questa occasione fu nuovamente spostato nella chiesa Vecchia.\nDescrizione.\nEsterno.\nLa facciata, sollevata rispetto all'asse stradale, \u00e8 preceduta da una scalinata in piperno e marmo.\nQuesta \u00e8 ripartita in due ordini con lesene corinzie marmoree e presenta un timpano traforato di coronamento. Al primo ordine si apre un portale con colonne corinzie al di sopra delle quali poggia un timpano arcuato spezzato con una piccola edicola al centro; ai lati del prospetto sono ricavate due nicchie entro le quali sono collocate sculture datate 1647 che raffigurano \"Sant'Andrea\" e \"San Bartolomeo\". Al secondo ordine, in corrispondenza delle nicchie laterali e del portale d'accesso, si aprono tre finestre inquadrate all'interno di semplici decorazioni marmoree.\nInterno.\nL'interno \u00e8 a navata unica senza transetto con sei profonde cappelle, tre per lato, ornate con marmi barocchi.\nLa volta, decorata con stucchi dorati tipici del barocco napoletano, fu affrescata da Francesco Maria De Benedictis nel 1654. Nei grandi cicli centrali, partendo dall'ingresso fino alla zona absidale, sono raffigurati: l\"Incoronazione della Vergine\", l\"Assunzione\", gli \"Apostoli che guardano il sepolcro vuoto della Madonna\" e \"San Francesco in gloria\"; nei riquadri laterali invece sono riprese scene del \"Vecchio\" e \"Nuovo Testamento\", sempre dello stesso autore e dello stesso anno.\nL'altare maggiore in breccia di Sicilia e verde antico del presbiterio \u00e8 opera di Giovanni Ragozzino e Giovanni di Filippo su disegno del Solimena; ai lati si trovano due grandi dipinti di Luca Giordano (400\u00d7800 cm) su \"Nozze di Cana\" e \"Moltiplicazione dei pani e dei pesci\", entrambi firmati e datati 1705 e considerati le ultime opere dell'artista napoletano. Alle spalle dell'altare maggiore \u00e8 collocato un grande riquadro marmoreo del 1636 di Jacopo Lazzari, padre del pi\u00f9 noto Dionisio, al centro del quale \u00e8 un polittico trecentesco di ignoto autore napoletano, gi\u00e0 in Donnaregina Vecchia, ritraente la \"Morte\", l\"Assunzione\" e l\"Incoronazione della Vergine\", con ai lati figure di \"Santi\". Integrazioni decorative in marmo policromo con motivi floreali nella zona presbiteriale, sulle colonne, sulle pareti e sul pavimento, furono compiute anche dal Sacco su disegno sempre del Vinaccia intorno all'ultimo decennio del Seicento, nel mentre i due lavoravano alla terza cappella di destra della stessa chiesa. La cupola conserva invece resti di affreschi di Agostino Beltrano del 1654, il quale riprese scene del \"Paradiso\" al centro, \"figure allegoriche\" tra le finestre del tamburo e il \"Cristo e la Maddalena\" e i \"Santi Giovanni Battista ed Evangelista\" sui lunettoni; i pennacchi vedevano invece ritratti quattro \"evangelisti\", poi trafugati dopo il 1950 quando furono staccati e messi in deposito per effettuare lavori di consolidamento della struttura.\nLe cappelle della navata, anch'esse decorate con stucchi dorati, vedono nella prima di sinistra, dedicata all'Immacolata, due tele di Charles Mellin sull\"Annunciazione\" e l\"Immacolata concezione\" del 1646 circa ed una cinquecentesca tavola attribuita Cristoforo Faffeo del \"San Michele Arcangelo\". Nella seconda cappella, della Madonna del Rosario, i dipinti alle pareti laterali della \"Madonna e San Michele che proteggono i cristiani durante la battaglia di Lepanto\" e dell\"Incontro fra San Domenico e San Francesco e altri Santi\", cos\u00ec come i due affreschi sulle lunette soprastanti riprendenti le scene delle \"Nozze mistiche\" e della \"Visione di Santa Rosa\" e quello centrale sulla volta con l\"Assunzione della Vergine e santi\" sono tutte opere di Giovan Tommaso Fasano, allievo del Giordano, mentre la \"Madonna e Santi\" nella parete principale \u00e8 invece del Santafede. Nella terza cappella, infine, dedicata alla Madonna del Carmine, gli stucchi dorati di Nicola Sartori decorano la volta mentre alla parete frontale \u00e8 un affresco staccato della \"Madonna in trono col Bambino\" del XIV secolo di artista ignoto e proveniente dalla chiesa di Donnaregina Vecchia; ancora del Fasano sono invece i due grandi dipinti ai lati raffiguranti la \"Madonna che consegna l'abito a San Simone Stock\" e la \"Madonna del Carmine invocata contro la peste del 1656\", sopra i quali sono due lunette affrescate dallo stesso autore con \"Episodi della vita di santa Teresa\".\nLe tre cappelle di destra sono caratterizzate invece, nella prima, a Sant'Antonio, oltre che dal \"Noli me tangere\" attribuito ad Andrea del P\u00f2 posto sulla parete frontale, anche da decorazioni pittoriche a tela del XVIII secolo realizzate dal siciliano Antonio Guastaferro, che esegu\u00ec per l'occasione un \"Sant'Antonio resuscita un morto\" e un \"Miracolo della giumenta che si piega davanti all'ostia consacrata\" sulle pareti laterali, una tela raffigurante la \"Gloria di Sant'Antonio posta\" sulla volta e infine, nelle lunette delle pareti laterali, una \"Morte di Sant'Antonio\" e il \"Miracolo di Sant'Antonio\". Nella seconda cappella, dedicata all'Annunziata, una decorazione barocca a stucchi fa da cornice ad un affresco del XVII secolo di ignoto autore sulla \"Madonna della Libera\", mentre la volta e le pareti sono decorate da Tommaso Fasano con ai lati le due grandi tele dello \"Sposalizio della Vergine\" e della \"Presentazione al tempio della Vergine\", mentre in alto sono collocati l'affresco sull\"Assunzione\" al centro della volta e \"Il sogno di Giuseppe\" e la \"Sacra Famiglia e angeli\" nelle due lunette laterali. La terza cappella di destra infine, a San Francesco, presenta decorazioni marmoree sulla volta di Gaetano Sacco su disegno di Giovan Domenico Vinaccia, una tela su \"San Francesco riceve i simboli della beatificazione e della santit\u00e0\" di Francesco Solimena posta nella parete centrale e pitture del Fasano ritraenti le scene delle \"Stimmate di San Francesco\" e la \"Gloria dei Santi francescani e delle monache clarisse\" nelle tele alle pareti laterali sopra le quali sono affrescati un \"San Francesco in preghiera con visione di angeli musicanti\" e un\"Estasi di San Francesco\".\nSacrestia e sala del comunichino.\nAi lati del presbiterio due porte conducono ad altri ambienti della chiesa che espongono le pitture della scuola napoletana costituenti il Museo diocesano, tra cui spiccano la sacrestia e la sala del comunichino, che succedendosi tra loro ruotano alle spalle della zona absidale. Da questi corridoi \u00e8 possibile giungere inoltre alla chiesa di Donnaregina Vecchia e ad altre sale del secondo piano della chiesa Nuova dove, oltre ai cori delle monache e delle converse, \u00e8 possibile visitare ulteriori ambienti allestiti per fini museali.\nNella sacrestia, alle spalle a destra del presbiterio, sono disposti dipinti quasi tutti provenienti da altri edifici di culto chiusi o soppressi: un affresco sulla \"Madonna col Bambino\" staccato dal duomo attribuito a Pietro di Domenico da Montepulciano, opere di Massimo Stanzione, Dirk Hendricksz, Micco Spadaro, Andrea Vaccaro ed altri. Nei due ambienti che precedono la sacrestia, sono presenti in uno, nell'antisacrestia, decorazioni con stucchi, affreschi di Santolo Cirillo con \"Il serpente di bronzo\" ed alcune pitture tra cui due nature morte del Seicento di ignoto napoletano, una \"Adorazione dei Magi\" di Marco da Siena proveniente dalla chiesa di Santa Maria Succurre Miseris ai Vergini ed una \"Presentazione al tempio coi Santi Cosma e Damiano\" di Antonio Rimpatta da Bologna dalla chiesa dei Santi Cosma e Damiano ai Banchi Nuovi; nella sala ancora precedente all'antisacrestia, nel passetto di congunzione con la chiesa, \u00e8 esposta infine una \"Crocifissione con santi\" ancora del da Siena proveniente dalla chiesa di Santa Sofia.\nLa sala del comunichino, dietro la parete a sinistra del presbiterio, vedeva invece esposta prima dell'intervento del Chierici il \"monumento funebre della regina Maria d'Ungheria\"; la sala \u00e8 decorata inoltre da affreschi nella volta sul \"Miracolo della manna\" del 1729 ancora del Cirillo e presenta alle pareti sculture e monumenti sepolcrali nell'ambito del rinascimento napoletano, tutti provenienti dalla chiesa Vecchia e solo successivamente spostati in questa nuova sede assieme al sepolcro di Maria d'Ungheria, che invece poi ritorn\u00f2 appunto nella sua collocazione originaria. Sulle pareti sono quindi i monumenti ai componenti della famiglia Loffredo databili intorno alla seconda met\u00e0 del XVI secolo ed eseguiti da Giovanni Domenico D'Auria; sono presenti nella sala anche dipinti provenienti da altre chiese, tra cui un \"San Gennaro con il cardinale Alfonso Gesualdo\" di Giovanni Balducci proveniente dal duomo, una \"Madonna delle Grazie coi Santi patroni di Napoli\" di Pietro Torres gi\u00e0 presso la chiesa di Ges\u00f9 e Maria, ed una \"Madonna delle Grazie con Santi\" di Fabrizio Santafede proveniente da Santa Sofia. Nel passetto che collega la navata della chiesa e il comunichino \u00e8 invece esposta una tavola di Giovanni Bernardo Lama gi\u00e0 in Santa Maria a Caponapoli raffigurante la \"Crocifissione\" con sopra la \"Resurrezione di Cristo\".\nCori delle monache e delle converse.\nEntrambi i cori della chiesa sono posti al piano superiore della stessa, raggiungibili da una scala dietro la zona absidale.\nIl coro delle monache \u00e8 posto in linea d'aria al livello superiore della zona absidale; il ciclo di affreschi sulla volta con la \"Vita di San Francesco\" ed i santi \"Andrea\", \"Gennaro\" e \"Bartolomeo\" sono datati 1684 e sono firmati da un giovane Solimena, cos\u00ec come la grande scena frontale sopra la porta che un tempo portava al complesso vecchio, raffigurante il \"Miracolo delle rose\" (800x980 cm) e che costituisce di fatto il primo affresco di grandi dimensioni del pittore. Il bassorilievo in marmo del \"San Francesco che riceve le stimmate\" che decora il timpano della porta \u00e8 invece di ignoto napoletano del Cinquecento.\nIl coro delle converse \u00e8 invece posto sopra la controfacciata della chiesa; conserva in maniera pressoch\u00e9 frammentaria affreschi di Luca Giordano del 1687 circa; rimangono superstiti infatti lunette con \"Giaele che uccide Sisara col piolo\", \"Santa Margherita e il drago\" e \"Re Davide\".\nMuseo diocesano.\nLa chiesa di Donnaregina Nuova, cos\u00ec come la Vecchia, appartiene al circuito del Museo diocesano di Napoli.\nI due corridoi che collegano i due cori del piano superiore, cos\u00ec come le sale antistanti il presbiterio nella zona inferiore, vedono il succedersi in sequenza di stanze nelle quali sono esposti dipinti e opere d'arte facenti parte del museo in senso stretto e appartenenti alla Curia, piuttosto che a chiese cittadine soppresse o chiuse nel tempo."}
{"id": "743994", "revid": "339392", "url": "https://it.wikipedia.org/wiki?curid=743994", "title": "Basilica Collegiata (Catania)", "text": ""}
{"id": "743995", "revid": "88295", "url": "https://it.wikipedia.org/wiki?curid=743995", "title": "Basilica Incoronata Madre del buon consiglio", "text": ""}
{"id": "743998", "revid": "88295", "url": "https://it.wikipedia.org/wiki?curid=743998", "title": "Basilica San Pietro ad Aram", "text": ""}
{"id": "744000", "revid": "110157", "url": "https://it.wikipedia.org/wiki?curid=744000", "title": "Cantone di Aubi\u00e8re", "text": "Il Cantone di Aubi\u00e8re \u00e8 un cantone francese dell'Arrondissement di Clermont-Ferrand.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, non ha sub\u00ecto modifiche.\nComposizione.\nComprende i comuni di"}
{"id": "744002", "revid": "77358", "url": "https://it.wikipedia.org/wiki?curid=744002", "title": "Basilica Santa Maria di Piedigrotta", "text": ""}
{"id": "744005", "revid": "767487", "url": "https://it.wikipedia.org/wiki?curid=744005", "title": "Cantone di Billom", "text": "Il Cantone di Billom \u00e8 una divisione amministrativa dell'Arrondissement di Clermont-Ferrand.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 10 a 24 comuni.\nComposizione.\nI 10 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 24:"}
{"id": "744007", "revid": "36426", "url": "https://it.wikipedia.org/wiki?curid=744007", "title": "Filippo IV il Bello", "text": ""}
{"id": "744008", "revid": "984922", "url": "https://it.wikipedia.org/wiki?curid=744008", "title": "Cantone di Bourg-Lastic", "text": "Il Cantone di Bourg-Lastic era una divisione amministrativa dell'Arrondissement di Clermont-Ferrand.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
{"id": "744010", "revid": "36426", "url": "https://it.wikipedia.org/wiki?curid=744010", "title": "Antioco IV Epifane", "text": ""}
{"id": "744012", "revid": "287204", "url": "https://it.wikipedia.org/wiki?curid=744012", "title": "Cantone di Chamali\u00e8res", "text": "Il Cantone di Chamali\u00e8res \u00e8 una divisione amministrativa dell'Arrondissement di Clermont-Ferrand.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 1 a 2 comuni.\nComposizione.\nPrima della riforma del 2014 comprendeva il solo comune di Chamali\u00e8res.\nDal 2015 i comuni appartenenti al cantone sono i seguenti 2:"}
{"id": "744016", "revid": "984922", "url": "https://it.wikipedia.org/wiki?curid=744016", "title": "Cantone di Clermont-Ferrand-Centre", "text": "Il Cantone di Clermont-Ferrand-Centre era una divisione amministrativa dell'Arrondissement di Clermont-Ferrand.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte della citt\u00e0 di Clermont-Ferrand."}
{"id": "744018", "revid": "339392", "url": "https://it.wikipedia.org/wiki?curid=744018", "title": "Sant'Apollinare Nuovo", "text": ""}
{"id": "744019", "revid": "984922", "url": "https://it.wikipedia.org/wiki?curid=744019", "title": "Cantone di Clermont-Ferrand-Est", "text": "Il Cantone di Clermont-Ferrand-Est era una divisione amministrativa dell'Arrondissement di Clermont-Ferrand.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte della citt\u00e0 di Clermont-Ferrand."}
{"id": "744021", "revid": "339392", "url": "https://it.wikipedia.org/wiki?curid=744021", "title": "Santa Giustina in Padova", "text": ""}
{"id": "744022", "revid": "339392", "url": "https://it.wikipedia.org/wiki?curid=744022", "title": "Simon mago", "text": ""}
{"id": "744023", "revid": "984922", "url": "https://it.wikipedia.org/wiki?curid=744023", "title": "Cantone di Clermont-Ferrand-Nord", "text": "Il Cantone di Clermont-Ferrand-Nord era una divisione amministrativa dell'Arrondissement di Clermont-Ferrand.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte della citt\u00e0 di Clermont-Ferrand."}
{"id": "744026", "revid": "984922", "url": "https://it.wikipedia.org/wiki?curid=744026", "title": "Cantone di Clermont-Ferrand-Nord-Ovest", "text": "Il Cantone di Clermont-Ferrand-Nord-Ovest era una divisione amministrativa dell'Arrondissement di Clermont-Ferrand.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte della citt\u00e0 di Clermont-Ferrand."}
{"id": "744027", "revid": "984922", "url": "https://it.wikipedia.org/wiki?curid=744027", "title": "Cantone di Clermont-Ferrand-Ovest", "text": "Il Cantone di Clermont-Ferrand-Ovest era una divisione amministrativa dell'Arrondissement di Clermont-Ferrand.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte della citt\u00e0 di Clermont-Ferrand."}
{"id": "744028", "revid": "124560178", "url": "https://it.wikipedia.org/wiki?curid=744028", "title": "Canale di Bristol", "text": "Il canale di Bristol (; ) \u00e8 un'insenatura dell'oceano Atlantico sulla costa occidentale dell'isola di Gran Bretagna.\nAppartiene amministrativamente al Regno Unito ed \u00e8 diviso tra Galles a nord e Inghilterra a sud: divide le due citt\u00e0 di Cardiff e Bristol.\nGeografia fisica.\nIl canale \u00e8 il prolungamento ideale dell'estuario del fiume Severn ed \u00e8 delimitato a nord dal Galles, a sud dall'Inghilterra sud-occidentale ed a ovest dal mare Celtico. Il limite occidentale va dal promontorio di St Govan's Head nel Pembrokeshire all'isola di Lundy ed al promontorio di Hartland Point nel Devon. Il canale ha una ampiezza che va dagli 8 ai 69 km ed una lunghezza di circa 137 km.\nI fiumi principali che sfociano nel canale di Bristol sono il Severn, il Taff, l'Avon e l'Usk. Il canale di Bristol \u00e8 caratterizzato dalle alte maree che possono superare i 12 metri. Le maree particolarmente alte possono invertire il corso del fiume Severn risalendone l'estuario.\nCitt\u00e0 portuali.\nIl canale prende il nome dalla citt\u00e0 di Bristol sull'estuario del fiume Avon. Storicamente il porto di Bristol \u00e8 stato uno dei pi\u00f9 importanti della Gran Bretagna. Col tempo le attivit\u00e0 portuali sono state trasferite alla foce dell'Avon e Bristol conserva il solo porto turistico. Lungo la costa gallese sono situati i porti di Milford Haven, Swansea, Barry, Cardiff e Newport posta sull'estuario del fiume Usk. Sul fiume Severn \u00e8 posta la citt\u00e0 di Gloucester che tramite un canale \u00e8 collegata con l'estuario del fiume Severn e quindi con il canale.\nInfrastrutture e trasporti.\nUna galleria di circa 7 km, costruita sotto l'estuario del Severn tra il 1873 ed il 1886, permette il collegamento ferroviario tra il Galles meridionale e l'Inghilterra sud-occidentale. Due ponti autostradali aperti al traffico rispettivamente nel 1966 e nel 1996 scavalcano l'estuario del Severn."}
{"id": "744029", "revid": "124824364", "url": "https://it.wikipedia.org/wiki?curid=744029", "title": "Wacky Races", "text": "Wacky Races \"(La corsa pi\u00f9 pazza del mondo)\" \u00e8 il titolo di due serie televisive a cartoni animati statunitensi prodotte dalla Hanna-Barbera. La prima debutt\u00f2 negli Stati Uniti nel 1968, ispirata al film \"La grande corsa\" di Blake Edwards, incentrata su un campionato di corse automobilistiche con bizzarre vetture guidate da particolari personaggi. Il successo della serie e di alcuni personaggi in particolare port\u00f2 alla successiva produzione di altre serie a cartoni animati, spin-off della serie principale, come \"Dastardly e Muttley e le macchine volanti\" e \"Le avventure di Penelope Pitstop\". La seconda serie \u00e8 del 2017 ed \u00e8 il reboot della serie originale.\nAl Goodwood Festival of Speed, una competizione automobilistica annuale nel circuito di Goodwood, dal 2008 vengono esposte riproduzioni dei veicoli a grandezza naturale.\nProduzione e distribuzione.\nNegli USA la prima serie \u00e8 composta da trentaquattro episodi e fu trasmessa sul canale CBS dal 14 settembre 1968. La seconda serie, sempre prodotta dalla Hanna-Barbera \u00e8 un reboot della serie originale composta da settantotto episodi e pubblicato dal servizio on demand del canale americano di Boomerang dal 14 agosto 2017; realizzata in computer grafica in questa serie sono stati mantenuti 4 personaggi storici su 11 ed aggiunti nuovi personaggi, invece le gare sono ambientate in diverse epoche temporali in giro per il mondo e persino nel corpo di Dastardly.\nIn Italia la prima serie (conosciuta anche come Le corse pazze o Corsa senza limiti), fu trasmessa per la prima volta nei primi anni ottanta su Rai 1 per diciassette puntate contenenti due episodi ciascuna. Il reboot del 2017 \u00e8 stato trasmesso su Boomerang dal 6 novembre 2017 al 14 novembre 2019 usando lo stesso titolo. In chiaro \u00e8 andato in onda su Cartoonito dal 17 giugno 2019.\nTrama.\nUn gruppo di coloriti personaggi, ciascuno con una propria particolare autovettura, partecipa a una gara automobilistica a tappe itinerante per gli Stati Uniti d'America. Fra questi il cattivo Dick Dastardly, per riuscire a vincere attua una serie di stratagemmi volti a ostacolare gli altri concorrenti, ma inevitabilmente i suoi progetti gli si ritorcono contro, facendolo arrivare ultimo nonostante le elevate prestazioni della sua automobile. Gli altri piloti sono i fratelli Slag, due cavernicoli alla guida del Macigno-Mobile, Il Diabolico Coup\u00e9 pilotata dai fratelli Big e Li'l Gruesome, Il professor Pat Pending alla guida della Multiuso, Red Max alla guida dello Scarafaggio Volante, Penelope Pitstop alla guida della vettura 5, il Vezzoso Coup\u00e9. L'Armata Speciale, la vettura 6, \u00e8 un carro armato guidato dal soldato Meekly agli ordini del sergente Blast, Clyde e la sua banda di gangster alla guida della vettura numero 7, la Macchina Antiproiettile, una vettura d'epoca degli anni venti, l'Insetto Scoppiettante, vettura \u00e8 di legno mossa da una rudimentale caldaia, guidato da Luke con il nervosissimo e freddoloso orso Blubber, Peter Perfect, un damerino sempre galante con Penelope e dotato di un'incredibile forza fisica, alla guida della vettura 9 denominata Sei Cilindri o anche Turbo Terrific, l'unica vera auto da corsa che si riprende da ogni incidente con una semplice scrollata, Rufus Roughcut alla guida della Spaccatutto, vettura 10, occupata da un rude boscaiolo e dal suo castoro Sawtooth. Ogni episodio coincide con la tappa di una gara.\nPersonaggi.\nOgni squadra \u00e8 composta da uno o pi\u00f9 membri alla guida di una propria autovettura:\nDoppiaggio.\nNella serie del 1968, la voce del narratore dei primi 14 episodi \u00e8 quella di Ferruccio Amendola poi sostituito da Pino Locchi.\nTuttavia, durante l'introduzione agli episodi 24, 26, 32 e 34 \u00e8 ancora possibile udire la voce di Amendola.\nRisultati delle corse della prima serie.\nIn ogni episodio la voce di uno speaker annuncia il vincitore della gara, il secondo ed il terzo classificato. Solo in alcuni episodi \u00e8 anche possibile vedere il passaggio di tutti gli altri piloti sulla linea del traguardo; non \u00e8 mai fatta menzione di un particolare sistema di punti o di una modalit\u00e0 per stabilire il vincitore dell'intero circuito delle corse. Di seguito sono indicati i podi cumulativi di ogni partecipante.\nSpin-off.\nI personaggi di Penelope Pitstop e di Clyde e la sua banda vennero poi impiegati l'anno successivo, il 1969, per un'altra serie televisiva animata, \"Le avventure di Penelope Pitstop\", seguita lo stesso anno da Dick Dastardly e Muttley che vennero impiegati nella serie \"Dastardly e Muttley e le macchine volanti\"; entrambe le serie vennero prodotte per due stagioni.\nNel 2006 fu prodotto per Cartoon Network l'episodio pilota di una nuova serie spin-off, intitolata \"Wacky Races Forever\". La serie avrebbe visto confrontarsi sia nuovi concorrenti che concorrenti della prima serie. Penelope Pitstop e Peter Perfect erano sposati ed avevano fondato la \"Perfect Industries\", sponsor delle nuove Wacky Races, mentre i loro figli Parker e Piper gareggiavano come concorrenti. Tra gli altri personaggi figuravano i fratelli Slag, il Professor Pat Pending, una versione giovanile del Diabolico Coup\u00e9 ed ovviamente Dick Dastardly e Muttley (al soldo di un nuovo personaggio cattivo chiamato Mr. Viceroy, il cui obiettivo era impadronirsi delle Perfect Industries). Cartoon Network non compr\u00f2 la serie, in quanto trov\u00f2 che lo humour tradizionale dell'episodio pilota mal si sposava con quello delle nuove generazioni.\nRiproduzioni dei veicoli.\nSono state costruite in Gran Bretagna delle repliche dei veicoli a grandezza naturale e sin dal 2008, presenziano annualmente al Goodwood Festival of Speed, aggiungendo ogni anno un nuovo veicolo.\nAltri media.\nGiochi da tavolo.\nNel 2019 la CMON pubblica il gioco da tavolo \"Wacky Races\" di Andrea Chiarvesio e Fabio Tola, distribuito in Italia da Asmodee ."}
{"id": "744031", "revid": "984922", "url": "https://it.wikipedia.org/wiki?curid=744031", "title": "Cantone di Clermont-Ferrand-Sud", "text": "Il Cantone di Clermont-Ferrand-Sud era una divisione amministrativa dell'Arrondissement di Clermont-Ferrand.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte della citt\u00e0 di Clermont-Ferrand."}
{"id": "744032", "revid": "984922", "url": "https://it.wikipedia.org/wiki?curid=744032", "title": "Cantone di Clermont-Ferrand-Sud-Est", "text": "Il Cantone di Clermont-Ferrand-Sud-Est era una divisione amministrativa dell'Arrondissement di Clermont-Ferrand.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte della citt\u00e0 di Clermont-Ferrand."}
{"id": "744034", "revid": "984922", "url": "https://it.wikipedia.org/wiki?curid=744034", "title": "Cantone di Clermont-Ferrand-Sud-Ovest", "text": "Il Cantone di Clermont-Ferrand-Sud-Ovest era una divisione amministrativa dell'Arrondissement di Clermont-Ferrand.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte della citt\u00e0 di Clermont-Ferrand."}
{"id": "744037", "revid": "767487", "url": "https://it.wikipedia.org/wiki?curid=744037", "title": "Cantone di Cournon-d'Auvergne", "text": "Il Cantone di Cournon-d'Auvergne \u00e8 una divisione amministrativa dell'Arrondissement di Clermont-Ferrand.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 1 a 2 comuni.\nComposizione.\nPrima della riforma del 2014 comprendeva il solo comune di Cournon-d'Auvergne.\nDal 2015 i comuni appartenenti al cantone sono i seguenti 2:"}
{"id": "744039", "revid": "2014155", "url": "https://it.wikipedia.org/wiki?curid=744039", "title": "Re di Borgogna", "text": "Questo \u00e8 un elenco di sovrani del Regno di Borgogna, secondo la successione dei vari casati."}
{"id": "744041", "revid": "287204", "url": "https://it.wikipedia.org/wiki?curid=744041", "title": "Cantone di Gerzat", "text": "Il Cantone di Gerzat \u00e8 una divisione amministrativa dell'Arrondissement di Clermont-Ferrand e dell'Arrondissement di Riom.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 6 a 4 comuni.\nComposizione.\nI 6 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 4:"}
{"id": "744043", "revid": "984922", "url": "https://it.wikipedia.org/wiki?curid=744043", "title": "Cantone di Herment", "text": "Il Cantone di Herment era una divisione amministrativa dell'Arrondissement di Clermont-Ferrand.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
{"id": "744044", "revid": "125837246", "url": "https://it.wikipedia.org/wiki?curid=744044", "title": "Leandro Grimi", "text": "Caratteristiche tecniche.\nMancino; considerato all'inizio della carriera un giocatore di fascia, ha saputo poi adattarsi anche a giocare al centro della difesa.\nCarriera.\nInizia nel 2004, nelle giovanili dell'Hurac\u00e1n, formazione con cui debutta in prima squadra nel calcio professionistico. Nell'aprile 2006 \u00e8 acquistato dal Racing Avellaneda, con cui scende in campo per la prima volta nell'agosto dello stesso anno. Col Racing gioca 11 partite nel campionato argentino di massima divisione.\nA dicembre 2006 arriva a Milano per firmare un contratto con il Milan, il quale lo acquista per 2 milioni di euro. L'11 gennaio 2007 Grimi firma con il Milan un contratto di 4 anni e mezzo. Esordisce in maglia rossonera nella partita di Coppa Italia Milan- 2-0. In campionato debutta, invece, il 18 aprile 2007, giocando gli ultimi 10 minuti di -Milan 2-5.\nNon trovando adeguato spazio nella prima squadra del Milan, \u00e8 ceduto in prestito al Siena il 9 luglio 2007. A gennaio 2008 si trasferisce, nuovamente in prestito, allo Sporting Lisbona.\nIl 16 luglio 2008 \u00e8 acquistato dallo Sporting Lisbona per 2,5 milioni di euro pi\u00f9 il 35% del costo dell'eventuale successivo trasferimento del giocatore."}
{"id": "744046", "revid": "78273", "url": "https://it.wikipedia.org/wiki?curid=744046", "title": "Aleksandr Pushkin", "text": ""}
{"id": "744049", "revid": "1534511", "url": "https://it.wikipedia.org/wiki?curid=744049", "title": "Dissociazione (neuropsicologia)", "text": "La dissociazione \u00e8 un principio metodologico neuropsicologico per scoprire la multicomponenzialit\u00e0 dei processi cognitivi usando diversi compiti.\nSe alla base della mente vi sono diversi moduli, ognuno specifico per una data funzione, la lesione di uno specifico modulo causer\u00e0 un deficit nei compiti cognitivi in cui si ritiene sia implicato il modulo, e solo in quelli. Altri compiti invece non saranno deficitari poich\u00e9 non viene danneggiato il modulo implicato. \nDissociazione semplice.\nSi verifica quando un paziente (o un gruppo di pazienti) presenta risultati diversi in due compiti diversi (C1 e C2). Se il paziente ha una prestazione nettamente patologica per C1 e una prestazione normale per C2, si ha una \"dissociazione forte\" e si pu\u00f2 concludere che i due compiti dipendono da due sottosistemi separati e isolabili (questa inferenza \u00e8 per\u00f2 ingiustificata nel caso in cui i due compiti differiscano molto per risorse richieste nell'esecuzione, cio\u00e8 se un compito \u00e8 molto facile e l'altro \u00e8 molto difficile). Se il paziente ha una prestazione nettamente patologica per C1 e una prestazione migliore ma comunque sotto la norma per C2, si ha una \"dissociazione debole\" e non si pu\u00f2 trarre la conclusione diretta del caso precedente.\nDissociazione doppia.\nSi verifica quando, sottoponendo due pazienti (o due gruppi di pazienti) alle stesse due prove (C1 e C2), entrambi i pazienti presentano dissociazione semplice, ma un paziente presenta una dissociazione semplice opposta rispetto all'altro, cio\u00e8 in pratica il paziente P1 esegue bene C1 e male C2, e il paziente P2 esegue male C1 e bene C2. Se la dissociazione semplice \u00e8 \"forte\" per entrambi, allora si ha una \"dissociazione doppia forte\". Questa situazione consente di concludere che i compiti C1 e C2 soggiaciono a funzioni distinte e indipendenti l'una dall'altra e presentano una localizzazione cerebrale differente.\nLa doppia dissociazione \u00e8 la prova pi\u00f9 evidente e significativa dell'esistenza di due sistemi separati, due moduli cognitivi per l'esecuzione dei due compiti che possono essere compromessi singolarmente da una lesione.\nLa doppia dissociazione \u00e8 lo strumento pi\u00f9 potente per dimostrare la specializzazione funzionale cerebrale."}
{"id": "744050", "revid": "125787604", "url": "https://it.wikipedia.org/wiki?curid=744050", "title": "Giovanni Floris", "text": " \nConduce dal 2014 il programma televisivo \"Dimarted\u00ec\" su LA7. Ha condotto \"Ballar\u00f2\" su Rai 3 ed \u00e8 stato corrispondente dagli Stati Uniti d'America.\nBiografia.\nSi \u00e8 diplomato al liceo classico Torquato Tasso di Roma con il voto di 58/60 e si \u00e8 poi laureato con lode in Scienze politiche alla LUISS di Roma, dove \u00e8 stato allievo di Luciano Pellicani, di Dario Antiseri, oltre che dei futuri ministri Domenico Fisichella e Antonio Martino. Successivamente ha lavorato nello studio del giuslavorista Gino Giugni, e ha collaborato con diverse riviste e giornali, tra cui \"l'Espresso\", l\"Avanti!\", \"Il Messaggero\". Vincitore del concorso d'accesso, frequenta il biennio sostitutivo del praticantato della Scuola di Giornalismo Radiotelevisivo di Perugia.\nSuperata la prova di idoneit\u00e0 professionale, dopo un periodo di precariato (in cui ha lavorato anche presso l'agenzia di stampa AGI) \u00e8 stato assunto dal Giornale Radio Rai nel 1996, dove \u00e8 stato redattore economico, inviato e conduttore. In particolare ha condotto i GR del mattino, \"Radio anch'io\" e \"Baobab\", oltre a essere inviato in Indonesia, Giappone, Thailandia, Cina per seguire la crisi delle Tigri Asiatiche, negli Stati Uniti, Cile, Argentina, Brasile per reportage sull'economia americana, in Irlanda, Inghilterra, Svezia, Spagna, Belgio, Paesi Bassi, Lettonia, Ungheria per seguire il processo di integrazione delle economie europee. In Germania scov\u00f2 un documento riservato del Governo che promuoveva i conti pubblici italiani.\nPer il Giornale Radio segu\u00ec la nascita dell'euro, i principali summit internazionali e l'intero sviluppo del movimento no-global, fino ai fatti del G8 di Genova che raccont\u00f2 come inviato e come conduttore di \"Radio anch'io\". Si trovava a New York al momento degli attacchi terroristici dell'11 settembre 2001. Dopo quell'esperienza, fu nominato corrispondente per la RAI dagli Stati Uniti d'America, con sede a New York, dove si trasfer\u00ec.\nDopo un anno, nel 2002, divenne conduttore del nuovo talk-show di Rai 3 \"Ballar\u00f2\", che lo ha portato alla notoriet\u00e0. \"Ballar\u00f2\" alterna servizi inchiesta a dibattito tra gli ospiti in studio, ed \u00e8 protagonista del dibattito politico degli ultimi anni. \u00c8 autore di diversi saggi, tra cui \"Monopoli\" (Rizzoli 2005), \"Mal di Merito\" (Rizzoli 2007), \"La Fabbrica degli Ignoranti\" (Rizzoli 2008), \"Separati in patria\" (Rizzoli 2009), \"Decapitati\" (Rizzoli 2011), \"Oggi \u00e8 un altro giorno\" (Rizzoli 2013), \"Ultimo banco\" (Solferino 2018), \"L'Alleanza\" (Solferino 2020). Autore anche di romanzi: \"Il confine di Bonetti\" (Feltrinelli 2014), \"La prima regola degli Shardana\" (Feltrinelli 2016), \"Quella notte sono io\" (Rizzoli 2016), \"L'invisibile\" (Rizzoli 2019).\nIl passaggio a LA7.\nIl 3 luglio 2014 viene comunicato che Floris lascia la RAI e che a partire dalla stagione 2014-2015 passer\u00e0 sull'emittente LA7, con un contratto che lo legher\u00e0 all'azienda fino al 2019, prolungato fino al 2024. Il giornalista abbandona cos\u00ec la televisione pubblica dopo 12 anni di \"Ballar\u00f2\" e quasi venti di esperienza nell'azienda.\nNella rete di Urbano Cairo condurr\u00e0 la trasmissione \"Dimarted\u00ec\", il marted\u00ec sera in prima serata in concorrenza con \"Ballar\u00f2\", e la trasmissione quotidiana \"Diciannovequaranta\", in onda venti minuti prima del \"Tg La7\".\nIl 22 settembre 2014 Floris sostituisce Lilli Gruber alla conduzione di \"Otto e mezzo\", a cui diventer\u00e0 di seguito ospite, sospendendo il programma \"Diciannovequaranta\" dopo solo due settimane di messa in onda, e il programma non sar\u00e0 pi\u00f9 ripreso. \nNel 2014 esce il primo romanzo di Floris, \"Il confine di Bonetti\", edito da Feltrinelli. Nel 2016 \u00e8 la volta del secondo romanzo: \"La prima regola degli Shardana\" sempre per Feltrinelli. Sempre nel 2016 esce per Rizzoli \"Quella notte sono io\". Nel 2019 pubblica \"L'invisibile\", per Rizzoli.\nDa luned\u00ec 17 aprile 2017 inizia a condurre \"Arted\u00ec\", un programma per scoprire l'arte italiana, in onda il luned\u00ec alle 23.10.\nVita privata.\nFiglio di Bachisio Floris, bancario ma anche scrittore e autore di cabaret (Nuoro, 4 giugno 1934 \u2013 Roma, 25 novembre 2012) e Pergentina Pedaccini, \u00e8 sposato con Beatrice Mariani e padre di due figli maschi, Valerio e Fabio Floris. Ha interpretato una piccola parte nel film \"Questa notte \u00e8 ancora nostra\". Quando era studente ha anche lavorato come animatore nei villaggi turistici."}
{"id": "744051", "revid": "767487", "url": "https://it.wikipedia.org/wiki?curid=744051", "title": "Cantone di Montferrand", "text": "Il Cantone di Montferrand era una divisione amministrativa dell'Arrondissement di Clermont-Ferrand.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva solo parte della citt\u00e0 di Clermont-Ferrand."}
{"id": "744053", "revid": "320578", "url": "https://it.wikipedia.org/wiki?curid=744053", "title": "Racing Club (Argentina)", "text": ""}
{"id": "744054", "revid": "287204", "url": "https://it.wikipedia.org/wiki?curid=744054", "title": "Cantone di Pont-du-Ch\u00e2teau", "text": "Il Cantone di Pont-du-Ch\u00e2teau \u00e8 una divisione amministrativa dell'Arrondissement di Clermont-Ferrand.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 5 a 3 comuni.\nComposizione.\nI 5 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 3:"}
{"id": "744057", "revid": "716642", "url": "https://it.wikipedia.org/wiki?curid=744057", "title": "Racing Club de Avellaneda", "text": "Il Racing Club de Avellaneda, conosciuto come Racing Club oppure come Racing de Avellaneda, \u00e8 una societ\u00e0 polisportiva con sede nella citt\u00e0 di Avellaneda, nella Provincia di Buenos Aires, in Argentina.\nFondata il 25 marzo 1903, la squadra di calcio della polisportiva ha vinto 18 campionati argentini ufficiali, 13 coppe nazionali e 6 titoli internazionali: una Coppa Libertadores, una Coppa Intercontinentale, una Supercoppa Sudamericana, due Coppa Aldao e una Copa de Honor Cousenier.\nIl Racing Club \u00e8 storicamente considerata come una delle \"cinque sorelle\" del calcio argentino (insieme a , , ed ). Nella sua storia il Racing ha vinto ben 18 titoli nazionali (di cui 7 consecutivi, anche se ottenuti durante la cosiddetta \"era amatoriale\" del calcio argentino) e diverse coppe nazionali. Il soprannome \"La Academia\", appunto, fa riferimento alla grande tradizione vincente della squadra, in cui si identificano tifosi e giocatori.\nA livello internazionale, nel 1967 il Racing ha vinto sia la Coppa Libertadores che la Coppa Intercontinentale (contro gli scozzesi del di Glasgow), mentre nel 1988 si \u00e8 aggiudicata la Supercoppa Sudamericana: grazie a queste vittorie \"La Academia\" \u00e8 la seconda squadra argentina ad essersi fregiata del titolo di campione sudamericano per club e il primo club argentino a vincere la Coppa Intercontinentale.\nIl Racing Club gioca le sue partite casalinghe nell\"'Estadio Presidente Per\u00f3n\", soprannominato \"El Cilindro de Avellaneda\" (letteralmente \"il cilindro di Avellaneda\").\nStorica \u00e8 la rivalit\u00e0 con l'altra grande squadra di Avellaneda, l': le due squadre si sfidano nel caldissimo \"Cl\u00e1sico de Avellaneda\", reso ancora pi\u00f9 acceso dal fatto che gli stadi delle due squadre si trovano a una distanza in linea d'aria di poco pi\u00f9 di 300 metri.\nIl Racing Club, data la sua esistenza come polisportiva, \u00e8 impegnata in diversi sport oltre al calcio, come la ginnastica artistica, il basket, il pugilato, l'hockey su prato, la pallamano, le arti marziali, il pattinaggio, il tennis e la pallavolo.\nStoria.\nFondata il 25 marzo 1903 la squadra vinse 7 campionati consecutivi tra il 1913 e il 1919, imponendosi come uno dei principali club argentini dell'epoca non professionistica. Nel 1919 si aggiudic\u00f2 il titolo vincendo tutte le partite, e nel 1914, 1915 e 1918 vinse il campionato senza subire alcuna sconfitta. Ancora nel 1921 e nel 1925 vinse due titoli nazionali.\nL'avvento del professionismo limit\u00f2 per qualche anno le fortune del club, che torn\u00f2 al successo solo nel 1949. L'anno seguente venne inaugurato il nuovo stadio, che prese il nome dal presidente della Repubblica argentina Juan Domingo Per\u00f3n. L'impianto \u00e8 soprannominato \"El Cilindro de Avellaneda\", o semplicemente \"El Cilindro\". Anche nel 1950 e nel 1951 il Racing si laure\u00f2 campione nazionale, ottenendo quindi tre titoli consecutivi.\nNel 1958 vinse il suo quarto campionato dall'introduzione del professionismo. Il quinto campionato arriv\u00f2 nel 1961. Tra il 1965 ed il 1966, allenati da Juan Jos\u00e9 Pizzuti, il Racing rimase imbattuto per 39 partite, serie interrotta perdendo 2-0 fuori casa con il River. Ciononostante, il Racing conquist\u00f2 un nuovo titolo argentino vincendo il campionato del 1966. Questo permise al club di disputare, l'anno seguente, la Coppa Libertadores, poi vinta, e divenire la prima squadra argentina a vincere la Coppa Intercontinentale, ai danni degli scozzesi del .\nDopo alcune stagioni di tranquillit\u00e0, nel 1983 \"la Academia\" venne retrocessa in seconda divisione, rimanendovi fino al 1985. Nel 1988 vinse la prima edizione della Supercoppa Sudamericana, torneo al quale partecipavano tutti i club gi\u00e0 campioni del Sudamerica, e inoltre la Supercopa Interamericana, torneo quest'ultimo non riconosciuto ufficialmente dalla CONMEBOL e dalla CONCACAF.\nNel 1999 il Racing and\u00f2 in bancarotta e fall\u00ec, ma i tifosi aiutarono la societ\u00e0 a sopravvivere, con donazioni e raccolte fondi. Il Racing \u00e8 stata la prima squadra d'Argentina ad essere gestita da una compagnia, la \"Blanquiceleste S.A.\", diretta da Fernando Mar\u00edn. Due anni dopo, nel 2001, vinse il torneo di Apertura interrompendo un periodo di digiuno dalle vittorie nazionali durato 35 anni.\nL'8 luglio 2008 cessa di essere gestito dalla \"Blanquiceleste S.A.\". A fine ottobre 2009, dopo dieci gare di campionato, viene ingaggiato Lothar Matth\u00e4us come tecnico, al posto di Ricardo Caruso Lombardi. Dopo due giorni per\u00f2 l'allenatore tedesco cambia idea e si licenzia via sms. A quel punto viene ingaggiato Miguel \u00c1ngel Russo.\nIl 22 giugno 2011 l'ex centrocampista Diego Simeone diventa il nuovo allenatore del club. Sotto la sua guida, l'Academia giunge al secondo posto nel torneo di Apertura con 31 punti e al quindicesimo nel torneo di Clausura con 23 punti.\nA fine stagione, Simeone lascia il Racing per andare all'Atletico Madrid.\nNegli anni successivi, il Racing cambia vari allenatori vivendo stagioni di alti e bassi, corredate comunque da una finale di Copa Argentina nel 2012 e dalla retrocessione dei rivali storici dell'Independiente nel 2013.\nL'anno successivo, Reinaldo Merlo si siede sulla panchina dell'Academia ottenendo per\u00f2 scarsi risultati e portando la squadra al 18\u00ba posto nel Torneo Final e venendo dunque esonerato in favore di Fabio Radaelli che guider\u00e0 la squadra nelle ultime due giornate di campionato.\nNel Torneo Transicion 2014 arriva Diego Cocca come allenatore. Grande ritorno della stagione \u00e8 quello del Principe Diego Milito, che former\u00e0 un valido tridente con i giovani Gustavo Bou e Ricardo Centuri\u00f3n. Il Racing vince il campionato laureandosi per la 17\u00aa volta campione d'Argentina con 41 punti.\nUn nuovo successo in campionato \u00e8 colto nella stagione 2018-2019, dopo un duello con il risolto alla penultima giornata, prima dello scontro diretto.\nOrganico.\nRosa 2020-2021.\n\"Aggiornata al 25 gennaio 2021.\""}
{"id": "744058", "revid": "104458", "url": "https://it.wikipedia.org/wiki?curid=744058", "title": "Cantone di Rochefort-Montagne", "text": "Il Cantone di Rochefort-Montagne era una divisione amministrativa dell'Arrondissement di Clermont-Ferrand.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
{"id": "744059", "revid": "88740", "url": "https://it.wikipedia.org/wiki?curid=744059", "title": "Roscoe Arbuckle", "text": "La sua comicit\u00e0 apr\u00ec la strada a molti altri \u201cgrassoni\u201d dell\u2019epoca (su tutti Oliver Hardy); seppur raggiungendo una notevole fama alla fine degli anni '10 e diventando uno degli attori pi\u00f9 pagati del periodo, il suo nome \u00e8 giunto fino ai nostri giorni, pi\u00f9 che per le sue doti artistiche e recitative, peraltro notevoli, soprattutto per lo \"scandalo Fatty Arbuckle\" in cui rimase coinvolto nel 1921.\nBiografia.\nGli inizi.\nRoscoe, primo dei nove figli di Mollie e William Goodrich Arbuckle, 13 libbre (poco meno di 5,9 chili) alla nascita secondo l'anagrafe, all'et\u00e0 di un anno si trasfer\u00ec con la famiglia in California. Ad otto debutt\u00f2 sul palcoscenico nel ruolo di un grasso bambinetto di colore. Al 1904 risale il suo primo vero impegno artistico come raccontastorie, a 17,50 dollari la settimana, grazie al quale prese parte ad una \"tourn\u00e9e\" in Cina e Giappone.\nOttenne il suo primo contatto cinematografico nel 1908, ma la sua carriera non decoll\u00f2 e lavor\u00f2 anche come garzone di un idraulico: in tale veste lo vide nel 1913 Mack Sennett, che lo volle seduta stante nella sua troupe alla \"Keystone\" per 400$ la settimana, impersonando per i primi tre anni il grasso poliziotto dei \"Keystone Cops\", per assumere, successivamente, anche ruoli da protagonista, nel ruolo di \"Fatty\" (soprannome che egli sempre odi\u00f2 e adott\u00f2 solo professionalmente). A fianco di Mabel Normand lavor\u00f2 alle \"Fatty's Flirtations\", con Charlie Chaplin in \"The Rounders\", con Buster Keaton in \"The Butcher Boy\", e ancora con Ford Sterling o Chester Conklin. Si trattava di filmetti comici di gran successo, in cui \"Fatty\" recitava la parte dell'allegro pasticcione, vero e proprio clown cinematografico.\nDal suo primo regista, Henry Lehrman, apprese i rudimenti della direzione. A dispetto della sua mole (contrattualmente il suo peso non sarebbe dovuto scendere sotto i 110 chilogrammi), Fatty era un uomo gentile e distinto anche fuori dal set, e non sfrutt\u00f2 mai il suo peso come mero espediente per strappare facili risate, bens\u00ec la sua sorprendente agilit\u00e0.\nLa carriera nelle comiche.\nNel 1915 diresse i suoi primi film (sfornando vari capolavori, di comicit\u00e0 ma anche nella messa in scena e nel montaggio) e, nel 1917, fond\u00f2 una casa di produzione propria, la \"Comique\", grazie alla quale pot\u00e9 esercitare il pieno controllo sulle sue pellicole. Seppe anche riconoscere i segni distintivi del vero talento in un giovane attore che scrittur\u00f2, per il quale scrisse i primi soggetti e svilupp\u00f2 le gag per trarne commedie comiche: Buster Keaton, al quale fu sempre legato, ricambiato, da sincera amicizia anche al di fuori del set.\nLa collaborazione con Buster Keaton.\nIl connubio fra i due artisti, che prosegu\u00ec per 15 pellicole, in cui si assisteva alle avventure di uno \"smilzo\" stralunato ed un \"grassone\" comicamente dignitoso ed irascibile ebbe un ottimo successo e fu d'ispirazione per la formazione della celeberrima coppia Stanlio e Ollio\nL'incontro fra Arbuckle e Keaton avvenne grazie a Natalie Talmadge, all'epoca segretaria di produzione di Arbuckle, questi offr\u00ec a Keaton di lavorare con lui nel cinema con un contratto di 40 dollari la settimana (all'epoca Charlie Chaplin ne guadagnava 1250 la settimana e Arbuckle addirittura 1000 al giorno). Keaton accett\u00f2 ed il suo primo film fu Fatty Macellaio, cui seguirono altri 14 cortometraggi tra il 1918 e il 1919, tra i quali Chiaro di luna, Il fattorino, Fatty alla festa, Il cuoco. I due diventarono presto amici, un'amicizia che dur\u00f2 tutta la vita; per lavorare con Arbuckle, Keaton rinunci\u00f2 a un'importante parte che gli era stata offerta per una rivista a Broadway.\nStar del cinema.\nAll'apice della sua carriera, Arbuckle fu scritturato dalla \"Paramount Pictures\" con un lauto contratto di ben 5.000 dollari a settimana (1919): uno striscione venne messo ai cancelli degli studios in quell'occasione, che recitava \"Paramounts welcome the Prince of Whales\" (\"La Paramount d\u00e0 il benvenuto al principe delle balene\", giocando sull'assonanza tra \"Prince of Wales\" - principe del Galles - e \"whales\" ovvero balene). La festa con cui Fatty festeggi\u00f2 il nuovo contratto, il 6 marzo 1919 alla taverna di Brownie Kennedy a Mishawn Manor, nei pressi di Boston, rischi\u00f2 di trasformarsi in un pubblico scandalo per la presenza di dodici \"party girls\", pagate 1050 dollari l'una, che erano state viste attraverso la lunetta della porta fare lo spogliarello in piedi sul tavolo, avvertendo la polizia per \"offesa alla decenza\". I magnati del cinema presenti alla festa, Adolph Zukor, Jesse Lasky e Joseph Schenk pagarono sottobanco centomila dollari al procuratore distrettuale e al sindaco di Boston per mettere tutto a tacere.\nLa stella di Arbuckle nel frattempo era seconda solo a quella di Charlie Chaplin, ma di l\u00ec a poco si offusc\u00f2 per non risplendere mai pi\u00f9.\nLo scandalo.\nPer festeggiare il rinnovo del suo contratto triennale con la Paramount per la cifra stratosferica di un milione di dollari all'anno, il 3 settembre 1921, approfittando di una pausa delle riprese del film a cui stava lavorando, Roscoe si rec\u00f2 a San Francisco in compagnia di due amici e prese alloggio in tre appartamenti comunicanti al dodicesimo piano del St. Francis Hotel, dove organizz\u00f2 il party da darsi due giorni dopo, il 5 settembre, festa del lavoro. Alla festa, a cui Fatty aveva dichiarato l'ingresso libero, parteciparono una cinquantina di persone tra cui gli amici Freddy Fishback, Lowell Sherman, Maude Delmont e la giovane stella della Fox Virginia Rappe (ufficialmente fidanzata del regista Henry Lehrman), conosciuta da Arbuckle nella troupe di Mack Sennett.\nIl party ebbe inizio, con la radio sintonizzata su una trasmissione jazz e un ampio consumo di alcol che, nonostante il proibizionismo, non mancava. In quest'atmosfera via via pi\u00f9 licenziosa, verso le tre del pomeriggio quando la festa pareva appena incominciata, Fatty, che gironzolava in pigiama e accappatoio, prese Virginia, gi\u00e0 piuttosto ubriaca, e la port\u00f2 nella camera da letto dell'appartamento 1221. Secondo la testimonianza resa poi da Maude Delmont, la festa si interruppe bruscamente quando dalla camera da letto vennero delle grida laceranti. Arbuckle si affacci\u00f2 dalla porta con un risolino noncurante, col pigiama a brandelli e il cappellino di Virginia in testa, dicendo alle ragazze di andare a rivestire la donna e riportarla al Palace dove erano alloggiate poich\u00e9 \"fa troppo chiasso\". Maude e un'amica showgirl, Alice Blake, trovarono Virginia sul letto praticamente nuda che si contorceva urlando \u00abMuoio.. muoio.. mi ha fatto male\u00bb e a stento riuscirono a rivestirla con gli abiti ridotti in stracci. Il medico dell'hotel, che la visit\u00f2, diagnostic\u00f2 un'intossicazione da miscuglio alcolico e stupefacenti; ma ci\u00f2 non spiegava i dolori lancinanti al basso ventre. Fu portata all'ospedale di Pine Street e a un'infermiera avrebbe detto: \u00ab\u00c8 stato Fatty Arbuckle a ridurmi cos\u00ec... vi prego, fate che non la passi liscia\u00bb. Mor\u00ec il 10 settembre.\nUfficialmente la causa di morte non \u00e8 mai stata accertata. Insospettito da una telefonata dall'ospedale, in cui si chiedevano vaghi ragguagli sull'autopsia, il vice-medico legale di San Francisco Michael Brown, si rec\u00f2 personalmente sul luogo, dove constat\u00f2 una frenetica attivit\u00e0 di copertura: un dottore venne sorpreso mentre si avviava all'inceneritore dell'ospedale con un barattolo contenente i resti degli organi femminili lesionati della ragazza, in cui la vescica era stata lacerata da un atto di violenza imprecisato, che aveva poi condotto al decesso per peritonite. La polizia, avvisata del fatto, avvi\u00f2 subito le indagini, giungendo presto a un'accusa formale per Arbuckle di violenza carnale e omicidio.\nLa stampa fece dell'incidente uno scandalo sulla lussuriosa vita hollywoodiana. Roscoe Arbuckle fu incriminato, nonostante il patologo che esamin\u00f2 il corpo della vittima non avesse rilevato segni di violenza carnale. Si scrisse di uno stupro contro natura, eseguito con una bottiglia o con una scheggia di ghiaccio, oppure di un tuffo di Fatty sulla donna, che l'avrebbe schiantata. Lo scandalo, che prima interess\u00f2 San Francisco, invocante un'esemplare punizione per il \"folle maniaco sessuale hollywoodiano\" che aveva infangato la citt\u00e0, crebbe fino a spargersi a macchia d'olio per tutto il paese.\nA Hartford, nel Connecticut, un gruppo di donne vigilantes distrusse uno schermo su cui si proiettava una farsa di Arbuckle, e a Thermopilis, nel Wyoming, alcuni cowboy crivellarono di colpi lo schermo durante una sua comica finale; non si contavano poi gli episodi di lancio di uova e bottiglie; tutti i film di Arbuckle vennero cos\u00ec ritirati. Lo scalpore fu tale che gran parte dell'opinione pubblica arriv\u00f2 a costituire comitati per chiedere la pena di morte.\nI processi.\nNel frattempo il protagonista era stato rinchiuso nel palazzo di Giustizia di Kearny Street e i suoi legali si battevano per far declassare l'accusa di omicidio di primo grado a omicidio preterintenzionale. Adolph Zukor e altri importanti personaggi di Hollywood cercarono di fare pressione sul procuratore distrettuale di San Francisco, ma senza successo, anzi creando ancora maggior clamore. Il processo si apr\u00ec a novembre. Arbuckle respinse tutte le accuse, proponendo una versione completamente diversa della scena, secondo cui egli aveva udito delle grida provenire dal bagno e vi aveva trovato la Rappe in preda a lancinanti dolori allo stomaco. L'avrebbe quindi aiutata a distendersi sul letto, prima di chiamare il medico, rimanendo solo con lei per non pi\u00f9 di dieci minuti complessivamente.\nI suoi avvocati orchestrarono inoltre una ricostruzione infangante dei costumi di Virginia Rappe, che sarebbe stata amante di numerosissimi uomini. Dopo testimonianze contrastanti la giuria assolse l'attore per dieci voti contro due, ma il processo fu invalidato per un difetto di procedura. Il secondo processo, nel febbraio del 1922, dapprima giudic\u00f2 Arbuckle colpevole, ma il verdetto fu immediatamente rovesciato in assoluzione per la non unanimit\u00e0 della giuria; il terzo e ultimo processo, conclusosi il 12 aprile 1922, grazie alle testimonianze di circa quaranta testimoni e alla mancanza di prove materiali, lo scagion\u00f2 definitivamente. Tuttavia, le conseguenze dello scandalo stroncarono la carriera dell'attore e lo provarono gravemente dal punto di vista psicologico. La Paramount annull\u00f2 il suo contratto e mand\u00f2 al macero tutti i suoi film non ancora distribuiti, perdendo un milione netto di dollari.\nArbuckle trov\u00f2 conforto nell'amicizia con Buster Keaton, uno dei pochi artisti rimastogli fedele, e l'unico ad infrangere le \"direttive\" dello \"star-system\" di Hollywood, che viet\u00f2 ai propri membri di presentarsi a qualsiasi titolo ai processi. Durante il dibattimento, Keaton descrisse l'amico come una delle anime pi\u00f9 candide mai conosciute, esprimendo la totale certezza della sua innocenza. Gli storici cinematografici descrivono oggi la fine della carriera di \"Fatty\" come una delle pi\u00f9 gravi tragedie di Hollywood, che spavent\u00f2 a morte la colonia cinematografica e ne ritard\u00f2 lo sviluppo di dieci anni.\nAllo scandalo Arbuckle, segu\u00ec l'anno successivo l'assassinio del direttore della Paramount, William Desmond Taylor, col coinvolgimento di Mabel Normand e Mack Sennett; sempre nel 1923 ebbe tragica eco il caso dell'attore-regista Wallace Reid, morto per droga. Hollywood, con i suoi fasti e con l'esistenza sregolata dei suoi protagonisti, fu al centro di una campagna moralizzatrice che port\u00f2 all'istituzione di un codice di decenza (Codice Hays), al quale tutti gli artisti furono invitati ad attenersi. I film di Roscoe Arbuckle furono boicottati e nessun produttore gli propose pi\u00f9 di lavorare. Il suo primo matrimonio con Minta Durfee, sposata nel 1908, si concluse con il divorzio nel 1925. Nello stesso anno si rispos\u00f2 con Doris Deane, dalla quale divorzi\u00f2 tre anni pi\u00f9 tardi, nel 1928.\nGli ultimi film.\nRifugiatosi nell'alcool, Arbuckle fu sostenuto, anche economicamente, da Buster Keaton che lo coinvolse nella propria attivit\u00e0. Roscoe ricorse allo pseudonimo di \"Will B. Good\" (che suona come \"far\u00f2 il bravo\") per potersi presentare nuovamente in pubblico. In seguito scelse \"William Goodrich\", con cui lavor\u00f2 come \"gangman\" regista di comiche. Avrebbe voluto per\u00f2 tornare a recitare e nel marzo del 1931 implorava dalle pagine di \"Photoplay\": \u00abLasciatemi lavorare, voglio tanto tornare sullo schermo. Credo di poter dare gioia e serenit\u00e0 alla gente che mi verr\u00e0 a vedere. Desidero soltanto questo. Se torner\u00f2 a recitare sar\u00f2 grande. Se no... be' pazienza\u00bb. Ma le folle lo avevano ormai abbandonato: il suo carattere divenne estremamente irascibile, rendendogli alquanto difficoltoso l'autocontrollo.\nNel 1932, poco prima del suo terzo matrimonio con Addie McPhail, Arbuckle firm\u00f2 un contratto per la realizzazione di sei cortometraggi con la \"Warner Bros.\"\nEpilogo.\nIl 28 giugno 1933, terminato di girare l'ultimo corto previsto, gli venne proposto un contratto da protagonista in un lungometraggio in fase di allestimento, per il quale avrebbe potuto tornare a usare il proprio nome. La notte successiva, il 29 giugno, Roscoe Arbuckle mor\u00ec d'infarto. Aveva 46 anni.\nSecondo Buster Keaton fu il crepacuore la vera causa della morte dell'amico, al quale era sempre rimasto vicino anche nei momenti peggiori. Il corpo dell'attore fu cremato, e le sue ceneri sparse nell'Oceano Pacifico dalla moglie.\nOmaggi e citazioni.\nPer anni a Hollywood si \u00e8 parlato di produrre un film sulla vita di Arbuckle, ma mai nessuno ha potuto trasformare la sceneggiatura in pellicola; John Belushi prima, John Candy e Chris Farley poi, furono indicati come possibili interpreti, ma per ironia della sorte tutti e tre morirono prima di poter intraprendere il progetto.\nDavid Yallop ha rievocato la vicenda di Arbuckle nel libro \"The Day the Laughter Stopped\" (1976), pubblicato in Italia con il titolo \"Quel giorno smettemmo di ridere\" (Napoli, Tullio Pironti, 1987). Jerry Stahl ha pubblicato una immaginaria autobiografia dell'attore, \"I, Fatty\" (2005), tradotta in Italia col titolo \"Io, ciccione\" (Milano, Mondadori, 2008).\nIl gruppo punk statunitense NOFX ha dedicato ad Arbuckle la canzone \"I, Fatty\", presente nell'album del 2012 Self Entitled.\nIl personaggio di Fatty.\nFatty \u00e8 un ragazzo corpulento che agisce proprio in base alla sua stazza: a volte \u00e8 un ragazzo gentile e pasticcione, che rischia di fracassare cose e persone, mentre in altri casi \u00e8 un feroce che usa la sua possanza fisica per abbattere i nemici. Spesso litiga con persone come Charlot o ha amici con cui si ritrova in situazioni assurde e tragicomiche, come con Buster Keaton. Nei confronti delle ragazze Fatty \u00e8 gelosissimo e questo \u00e8 uno dei motori delle sue gag."}
{"id": "744060", "revid": "984922", "url": "https://it.wikipedia.org/wiki?curid=744060", "title": "Cantone di Royat", "text": "Il Cantone di Royat era una divisione amministrativa dell'Arrondissement di Clermont-Ferrand.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
{"id": "744061", "revid": "984922", "url": "https://it.wikipedia.org/wiki?curid=744061", "title": "Cantone di Saint-Amant-Tallende", "text": "Il Cantone di Saint-Amant-Tallende era una divisione amministrativa dell'Arrondissement di Clermont-Ferrand.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
{"id": "744063", "revid": "984922", "url": "https://it.wikipedia.org/wiki?curid=744063", "title": "Cantone di Saint-Dier-d'Auvergne", "text": "Il Cantone di Saint-Dier-d'Auvergne era una divisione amministrativa dell'Arrondissement di Clermont-Ferrand.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
{"id": "744064", "revid": "984922", "url": "https://it.wikipedia.org/wiki?curid=744064", "title": "Cantone di Vertaizon", "text": "Il Cantone di Vertaizon era una divisione amministrativa dell'Arrondissement di Clermont-Ferrand.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
{"id": "744065", "revid": "104458", "url": "https://it.wikipedia.org/wiki?curid=744065", "title": "Cantone di Veyre-Monton", "text": "Il Cantone di Veyre-Monton era una divisione amministrativa dell'Arrondissement di Clermont-Ferrand.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
{"id": "744068", "revid": "827882", "url": "https://it.wikipedia.org/wiki?curid=744068", "title": "John Foxx", "text": "\u00c8 stato il leader fondatore degli Ultravox che abbandon\u00f2 nel 1979 per abbracciare la carriera solistica. Con l'album Metamatic (1980) diventa uno dei pionieri della musica elettronica stile new wave, sebbene con altri tre album negli anni ottanta si allontana dalle sonorit\u00e0 cold wave del debutto. Torna sulle scena musicale negli anni novanta, di nuovo con la musica elettronica, ma anche con la serie di album \"ambient\" Cathedral Oceans. Foxx continua tutt'oggi a produrre musica seguendo i due generi che a volte si incrociano. Fra le collaborazioni pi\u00f9 riuscite, quella con Harold Budd, Louis Gordon, Robin Guthrie, Jori Hulkonnen e infine con il produttore Benge sotto il nome di John Foxx and the Maths. Foxx continua con un approccio multimediale producendo non solo musica ma anche fotografie e filmati per accompagnare i brani da lui composti. \u00c8 stato anche autore di una serie di racconti brevi sotto il titolo di \"The Quiet Man\". Nel 2014 gli \u00e8 stato dato il titolo onorario di Honorary Doctor of Philosophy dall'universit\u00e0 di Edge Hill in Inghilterra.\nCarriera.\nUltravox.\nNel 1973 Foxx forma un gruppo denominato Tiger Lily che nell'agosto del 1974 tengono il loro primo concerto al Marquee Club di Londra. Il 14 marzo 1975 esce il singolo \"Ain't Misbehavin\". Tra il 1974 ed il 1976 i Tiger Lily suonarono spesso a Londra in vari locali, per quanto il loro sound glam rock alla Bowie cominci\u00f2 a essere soppiantato dall'avvento del punk. In una intervista alla BBC, Foxx racconta che ebbe l'opportunit\u00e0 di entrare a far parte come cantante dei London SS, gruppo che poi, con l'ingresso di Joe Strummer al suo posto, cambi\u00f2 il nome in The Clash.\nDopo numerosi altri cambi di nome tra cui Fire of London e The Zips, i Tiger Lily finalmente si trasformano in Ultravox! col punto esclamativo. Lo stile del gruppo fonde insieme punk, glam rock, musica elettronica e new wave creando un proprio stile. \u00c8 in questo periodo che Leigh assume il nome d'arte di John Foxx.\nI componenti del gruppo oltre allo stesso Foxx alle tastiere, voce e compositore della maggior parte dei testi, erano Billy Currie al violino e al sintetizzatore, Chris Cross al basso, Warren Cann alla batteria e Stevie Shears alla chitarra. \nFirmano un contratto con la Island Records con cui, tra il 1977 ed il 1978, pubblicheranno tre album.\n\u00c8 del 19 gennaio 1977 l'uscita del loro primo singolo \"Dangerous Rhythm\" (\"My Sex\" la facciata B), mentre il loro primo album semplicemente intitolato \"Ultravox!\", prodotto da Steve Lillywhite con l'assistenza di Brian Eno dei Roxy Music, \u00e8 di poco successivo. L'album attir\u00f2 molta attenzione, ma non vendette bene. Fu velocemente seguito dal secondo album \"Ha! Ha! Ha!\", con un sound pi\u00f9 marcatamente punk e contenente il singolo \"Rockwrok\". Sebbene considerato a posteriori una delle pietre miliari del techno rock, anche il terzo album \"Systems of Romance\" non vendette molto. Fu durante le prime sessioni di prove di questo disco che Foxx si accorse di non sentirsi pi\u00f9 realizzato nella musica degli Ultravox, ma ne attese la pubblicazione e la fine della tourn\u00e9e promozionale per comunicare agli altri membri la sua decisione di abbandonare il progetto per dedicarsi ad una musica elettronica pi\u00f9 \"pura\".\nPrima parte della carriera solista e temporaneo ritiro dalle scene.\nLasciati gli Ultravox, John Foxx firma un contratto con la Virgin Records e pubblica il suo primo singolo \"Underpass\". Nel gennaio 1980 esce il primo album \"Metamatic\" in cui suona gran parte dei sintetizzatori e delle \"rhythm machines\" (cos\u00ec come vengono chiamate sulle note di copertina). \u00c8 il primo album totalmente elettronico di un artista solista britannico.\nIl successivo album \"The Garden\", vede un allontanamento dal suono elettronico del lavoro precedente e un avvicinamento alle atmosfere di \"Systems of Romance\".\nNel 1982, Foxx inaugura il proprio studio di registrazione \"The Garden\", ideato da Andy Munro, a Shoreditch nell'East London, in un ex-magazzino sede di un collettivo di artisti (scultori, pittori, musicisti, cineasti). \nProduce alcuni demo per il primo album di Virginia Astley \"From Gardens Where We Feel Secure\" e utilizzano il suo studio per registrazioni e demo anche i Depeche Mode (Construction Time Again), i British Electric Foundation, Brian Eno, Trevor Horn, The Cure, Nick Cave and the Bad Seeds, Tina Turner, Siouxsie and the Banshees e i Tuxedomoon.\nSempre nel 1982, Foxx produce della musica inedita per la colonna sonora del film \"Identificazione di una donna\" di Michelangelo Antonioni.\nDopo altri due album da solista, \"The Golden Section\" (1983) e \"In Mysterious Ways\" (1985), Foxx si ritira dalla scena musicale e si concentra sul lavoro di grafica sotto il suo vero nome Dennis Leigh. Con il ritorno in voga della musica elettronica, Foxx collabora nei primi anni novanta con i Nation 12 di Tim Simenon producendo due dischi 12\" \"Remember\" e \"Electrofear\". Tutti i brani con i Nation 12 sono stati pubblicati in CD solo nel 2004 sotto il titolo \"Electrofear\".\nIl ritorno.\nDopo la breve parentesi con i Nation 12 e il progetto \"Electrofear\" Foxx sparisce di nuovo dalla scena per emergere ancora nel 1997 con la prima collaborazione con il musicista di Manchester Louis Gordon. \nIl loro primo album insieme \"Shifting City\" esce a marzo dello stesso anno presentando di nuovo un suono totalmente elettronico come ai tempi di \"Metamatic\" mostrando anche l'influenza della musica psichedelica amata da Foxx negli anni sessanta. La musica viene definita dalla coppia come \"modern urban blues\". \nIn completo contrasto con la nuova musica elettronica e a dimostrazione della sua versatilit\u00e0 musicale Foxx fa uscire nello stesso giorno di \"Shifting City\" un altro album intitolato \"Cathedral Oceans\", musica \"ambient\" con una forte impronta religiosa e spirituale ricordando l'atmosfera di cattedrali gothiche. Foxx \ninfatti ha ricevuto la prima ispirazione per il progetto \"Cathedral Oceans\" visitando il Duomo di Milano e ricordandosi i suoi anni da corista in giovent\u00f9.\nAd ottobre del 1997 Foxx e Gordon intraprendono un breve tour della Gran Bretagna con sei date, e di nuovo nel 1998 con altre diece date. Nei due \"Exotour\" vengono presentati brani dall'album \"Shifting City\" e anche rivisitazioni di brani da \"Metamatic\" e canzoni eseguite con gli Ultravox.\nUn secondo album della coppia Foxx Gordon \"The Pleasures of Electricity\" viene pubblicato nel 2001.\nI due continuano a collaborare sia in studio che \"live\" fino al 2008. Escono altri sette album, con i loro nomi congiunti. La coppia si \u00e8 esibita tre volte dal vivo in Italia: a Cento (FE) e a Milano in aprile 2007 e a Marghera (VE) in ottobre del 2008.\nIl 2009 \u00e8 anno particolarmente proficuo per Foxx. Nel febbraio esce \"My Lost City\" che comprende composizioni inedite di Foxx risalenti agli anni ottanta e ne spiega in modo affascinante l'origine scrivendo un testo molto toccante su quegli anni.\nNello stesso mese esce l'album strumentale \"A Secret Life\", il primo con la collaborazione di Steve Jansen (Japan) e Steve D'Agostino. Con Robin Guthrie dei Cocteau Twins pubblica \"Mirrorball\" nel maggio 2009.\nNel luglio del 2009 una mostra multimediale DNA a Londra celebra la musica e l'arte di John Foxx con contributi da musicisti (Gary Numan, Nick Rhodes), video-artists (Karborn, Jonathan Barnbrook), registi (Alex Proyas), architetti (Antonino Cardillo) ed artisti vari che hanno tratto ispirazione dalla carriera di Foxx per la loro arte. Nello stesso mese esce \"The Quiet Man\" che contiene le letture di alcune novelle scritte da Foxx durante un lungo periodo, e presentate in anteprima anche al 14\u00b0 \"Festival internazionale di poesia di Genova\". Le opere sono lette dall'attore britannico Justin Barton con musiche originali di Foxx. Ad ottobre escono le riedizioni speciali degli album \"The Pleasures of Electricity\" e \"Shifting City\", quest'ultimo completamente remixato e abbinato ad un secondo disco che comprende \"The Omnidelic Exotour\". Allo stesso tempo esce \"In the Glow\" un doppio CD live del tour del 1983 per promuovere \"The Golden Section\". A dicembre escono i due brani inediti \"Destination\" e \"September Town\" scritti e registrati in collaborazione con il musicista Benge, specializzato nella musica elettronica di stampo analogico, sotto il nome di John Foxx &amp; The Maths.\nIl 5 giugno 2010, al Roundhouse di Londra si \u00e8 tenuto un evento speciale per celebrare i 30 anni di carriera solitsa di Foxx, denominato Short Circuit. Fra gli eventi DJ Set del collaboratore finlandese di Foxx Jori Hulkonnen, DJ e speaker radiofonico Mark Jones, seguito da un concerto live di Foxx con un gruppo di musicisti creato ad hoc per l'evento usando solo strumenti elettronici analogici. La serata si \u00e8 conclusa con un altro DJ set dei musicisti Gary Numan e Ade Fenton. La settimana prima dell'evento esce l'album solista di Foxx \"D.N.A.\", con un CD di brani strumentali inediti e un DVD con alcuni filmati per accompagnare dei brani sul CD insieme a dei filmati inediti creati con suoni ripresi dal repertorio di Foxx.\nL'album di debutto con Benge sotto il nome John Foxx &amp; The Maths intitolato \"Interplay\" esce il 21 marzo 2011. Seguono \"The Shape of Things\" e \"Evidence\" (entrambi nel 2012) e vari concerti dal vivo, fra cui una performance alla Mole Vanvitelliana di Ancona . Nella primavera del 2013 esce \"Rhapsody\", una raccolta di brani eseguiti dal vivo (fra cui alcuni scritti da Foxx con gli Ultravox e da solista) e l'assegnazione prestigiosa come band di supporto sul tour degli Orchestral Manoeuvres in the Dark. Il gruppo di Liverpool pubblica per l'occasione un remix di John Foxx &amp; the Maths di un loro brano intitolato Dresden. Nel 2017 esce \"The Machine\", colonna sonora di una rappresentazione teatrale del novello \"The Machine Stops\" di E.M. Forster, scritto nel 1909.\nA febbraio 2020 viene pubblicata la notizia di un nuovo album \"Howl\", in uscita a maggio dello stesso anno. Viene anticipata in streaming e download il brano omonimo in due versioni. Pubblicato a luglio del 2020, l'album vede la partecipazione di Robin Simon, collaboratore di Foxx ai tempi degli Ultravox.\nDiscografia (singoli).\n\"tutti singoli 7\" vinile se non specificato diversamente\""}
{"id": "744069", "revid": "104458", "url": "https://it.wikipedia.org/wiki?curid=744069", "title": "Cantone di Vic-le-Comte", "text": "Il Cantone di Vic-le-Comte \u00e8 una divisione amministrativa dell'Arrondissement di Clermont-Ferrand e dell'Arrondissement di Issoire.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 13 a 19 comuni.\nComposizione.\nI 13 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 19:"}
{"id": "744072", "revid": "110157", "url": "https://it.wikipedia.org/wiki?curid=744072", "title": "Cantone di Ardes", "text": "Il Cantone di Ardes era una divisione amministrativa dell'Arrondissement di Issoire.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
{"id": "744073", "revid": "107262378", "url": "https://it.wikipedia.org/wiki?curid=744073", "title": "Arrigo da Settimello", "text": "Fu di origini modeste e studi\u00f2 a Bologna. Fu autore nel 1193 del poema latino in distici elegiaci \"De diversitate fortunae et philosophiae consolatione\" noto anche col nome di \"Liber Henrici o Elegia (sive miseria)\" (nell'antica traduzione italiana \"Trattato contro all'avversit\u00e0 della fortuna\"). Quest'opera tratta della volubilit\u00e0 della sorte messa in contrapposizione al fermo e sicuro sollievo che viene dalla filosofia. \u00c8 composta da mille versi e fu molto popolare nel Medioevo."}
{"id": "744074", "revid": "984922", "url": "https://it.wikipedia.org/wiki?curid=744074", "title": "Cantone di Besse-et-Saint-Anastaise", "text": "Il Cantone di Besse-et-Saint-Anastaise era una divisione amministrativa dell'Arrondissement di Issoire.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
{"id": "744076", "revid": "716642", "url": "https://it.wikipedia.org/wiki?curid=744076", "title": "Colchester United Football Club", "text": "Il Colchester United Football Club, meglio noto come Colchester United, \u00e8 una societ\u00e0 calcistica inglese della citt\u00e0 di Colchester. Milita in Football League Two, la quarta serie del calcio inglese.\nStoria.\nNata nel 1937, fu ammessa alla Southern League ma dovette attendere l'ampliamento da 88 a 92 squadre della Football League nel 1950 per entrare nel calcio professionistico inglese.\nSenza mai riuscire ad andare oltre la Third Division, la squadra fu retrocessa in Conference nel 1990, dopo 40 campionati consecutivi da membro della Football League.\nNel 1992 riusc\u00ec a tornare nella Football League vincendo il campionato di Conference e il FA Trophy. Nel 1998 \u00e8 arrivata la promozione in Second Division (terza serie) e nel 2006 il secondo posto in Football League One che \u00e8 valso la promozione nel Football League Championship, grazie ad una serie di 10 vittorie consecutive (20 in 22 gare). Tra i protagonisti di queste 2 promozioni vi \u00e8 Gavin Johnson, autore di quasi 200 presenze tra campionati e coppe tra il 1999 ed il 2006.\nI colori sociali sono il blu e il bianco, la maglia ha questi due colori in strisce verticali: il primo presidente della squadra era un tifoso dell'Huddersfield Town F.C..\nNel 1992 ha realizzato la cosiddetta \"non-League\" Double vincendo campionato di Conference e FA Trophy.\nI migliori risultati sia in FA Cup sia in League Cup sono stati i quarti di finale raggiunti entrambi negli anni settanta (1971 nel primo caso, 1975 nel secondo). Nella stagione 1996-1997 il club ha inoltre raggiunto la finale di Football League Trophy, competizione nella quale \u00e8 stato inoltre semifinalista nelle stagioni 2003-2004 e 2005-2006.\nOrganico.\nRosa 2020-2021.\n\"Rosa aggiornata al 8 dicembre 2020\"\n \nRosa 2019-2020.\n\"Rosa aggiornata al 5 settembre 2019\"\n \nRosa 2018-2019.\n\"Rosa aggiornata al 2 settembre 2018\"\n \nRosa 2017-2018.\n\"Rosa aggiornata al 28 febbraio 2018\"\n \nRosa 2016-2017.\n\"Rosa aggiornata al 20 febbraio 2017\"\n \nRosa 2015-2016.\n\"Rosa aggiornata al 20 gennaio 2016\"\n \nRosa 2014-2015.\n\"Rosa aggiornata al 23 gennaio 2015\"\n \n \nRosa 2012-2013.\n "}
{"id": "744077", "revid": "110157", "url": "https://it.wikipedia.org/wiki?curid=744077", "title": "Cantone di Champeix", "text": "Il Cantone di Champeix era una divisione amministrativa dell'Arrondissement di Issoire.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
{"id": "744078", "revid": "307923", "url": "https://it.wikipedia.org/wiki?curid=744078", "title": "Cantone di Issoire", "text": "Il Cantone di Issoire \u00e8 una divisione amministrativa dell'Arrondissement di Issoire.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 16 a 11 comuni. Dal 1\u00ba gennaio 2016 i comuni si sono ridotti a 10 a seguito di una fusione.\nComposizione.\nI 16 comuni facenti parte prima della riforma del 2014 erano:\nDal 2015 i comuni appartenenti al cantone sono passati ad 11, ridottisi poi a 10 dal 1\u00ba gennaio 2016 a seguito della fusione dei comuni di Aulhat-Saint-Privat e Flat a formare il nuovo comune di Aulhat-Flat:"}
{"id": "744080", "revid": "984922", "url": "https://it.wikipedia.org/wiki?curid=744080", "title": "Cantone di Jumeaux", "text": "Il Cantone di Jumeaux era una divisione amministrativa dell'Arrondissement di Issoire.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
{"id": "744083", "revid": "287204", "url": "https://it.wikipedia.org/wiki?curid=744083", "title": "Barry Scratchy Myers", "text": "Apr\u00ec infatti tutti i concerti dei Clash del periodo 1978-1980 nei tour \"Sort It Out Tour\" ed anche al \"Pearl Harbour Tour\". Dal 2002 fece da tour dj a Joe Strummer e i Mescaleros. Il suo \u00e8 uno stile ibrido, eclettico, antagonista al tecnicismo che prevarr\u00e0 negli anni ottanta.\nBiografia.\nPrima dell'esperienza con i Clash, Myers fu resident dj alla Dingwalls Dancehall di Camden Town, Londra. Apriva anche le serate della maggior parte dei concerti che si tenevano al Roundhouse, al Rainbow, all'Electric Ballroom, all'Hammersmith Odeon ed al Lyceum, facendo da apripista a gruppi come i Ramones, The Cramps, Blondie, Black Uhuru e Iggy Pop. And\u00f2 in tour in Inghilterra per 2 volte con i Dr. Feelgood.\nDopo il periodo con i Clash, trasmise per un certo periodo in radio con il suo programma Scratchy Sounds, prima di prendersi una pausa per dedicarsi a suonare insieme ad un gruppo. I gruppi con i quali milit\u00f2 furono i Snivelling Shits, Khmer Rouge e i Trash County Dominators. Negli anni novanta si ciment\u00f2 anche nell'arte della fotografia, e i suoi scatti furono pubblicati sulle riviste Mojo e Q Magazine.\nTorn\u00f2 quindi nel 2002 insieme a Joe Strummer ed ai suoi Mescaleros, oltre ad aprire per altri artisti come Jah Wobble, Joe Ely, Jon Spencer Blues Explosion e Tony Joe White. Negli ultimi tre anni (2004-2006) ha seguito in tour il gruppo dei Pogues nel periodo natalizio in Inghilterra ed Irlanda.\nHa inoltre partecipato a numerosi festival musicali, tra i quali Glastonbury per tre anni (2003-2005). Nel 2006 ha iniziato a collaborare con il gruppo Gogol Bordello."}
{"id": "744084", "revid": "348618", "url": "https://it.wikipedia.org/wiki?curid=744084", "title": "Cantone di Saint-Germain-Lembron", "text": "Il Cantone di Saint-Germain-Lembron era una divisione amministrativa dell'Arrondissement di Issoire.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "744085", "revid": "984922", "url": "https://it.wikipedia.org/wiki?curid=744085", "title": "Cantone di Sauxillanges", "text": "Il Cantone di Sauxillanges era una divisione amministrativa dell'Arrondissement di Issoire.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
{"id": "744086", "revid": "767487", "url": "https://it.wikipedia.org/wiki?curid=744086", "title": "Non prendere impegni stasera", "text": "Non prendere impegni stasera \u00e8 un film del 2006 diretto da Gianluca Maria Tavarelli.\nTrama.\nRoma, notte del 23 dicembre: un uomo si getta nel Tevere. Tre mesi prima, piccole storie d'amore si sviluppano: in un appartamento Alessandro e Irene conversano della claustrofobia di lui, mentre in quello adiacente Giorgio e Mariella litigano dopo aver fatto l'amore.\nPer strada Pietro confessa alla sua amante Cinzia di avere un tumore, Nanni bacia Paola gi\u00e0 promessa a un altro, il maturo Andrea ama la pi\u00f9 giovane Veronica tradendo la propria moglie, Vittorio si innamora di una massaggiatrice cinese, e infine Iole consuma incensi e mangia vegetariano in attesa di una storia che spezzi la sua solitudine.\nNell'arco di tre mesi le vicende dei personaggi si incrociano, si risolvono, finiscono, anche tragicamente. Alessandro si far\u00e0 truffare da una maga, Giorgio sar\u00e0 lasciato da Mariella e finir\u00e0 per incontrare Iole, Pietro subir\u00e0 un'operazione chirurgica per rimuovere il tumore e salver\u00e0 la vita all'aspirante suicida del Tevere, Nanni avr\u00e0 come unica consolazione l'abbraccio dell'amico Vittorio, Andrea lascer\u00e0 la moglie ma morir\u00e0 durante una gita in barca con Veronica.\nProduzione.\nIl film \u00e8 stato prodotto dalla Lama Film e Taodue Film.\nDistribuzione.\nIl film \u00e8 stato presentato il 5 settembre 2006 al Mostra internazionale d'arte cinematografica; il 27 settembre al Annecy Italian Film Festival; il 13 aprile 2007 al Toulouse Rencontres du Cin\u00e9ma Italien. Nelle sale cinematografiche italiane \u00e8 stato distribuito il 15 giugno.\nAccoglienza.\nNel primo week-end di programmazione il film incassa \u20ac 7.731. Il film non viene accolto molto positivamente dalla critica: su IMDb riceve un punteggio di 5.6/10; su MYmovies 2.35/5; su Comingsoon 5.5/10."}
{"id": "744087", "revid": "110157", "url": "https://it.wikipedia.org/wiki?curid=744087", "title": "Cantone di Tauves", "text": "Il Cantone di Tauves era una divisione amministrativa dell'Arrondissement di Issoire.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
{"id": "744088", "revid": "984922", "url": "https://it.wikipedia.org/wiki?curid=744088", "title": "Cantone di La Tour-d'Auvergne", "text": "Il Cantone di La Tour-d'Auvergne era una divisione amministrativa dell'Arrondissement di Issoire.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
{"id": "744090", "revid": "1632387", "url": "https://it.wikipedia.org/wiki?curid=744090", "title": "Tatone", "text": "Biografia.\nFiglio di Claffone ed esponente della dinastia letingia, Tatone nei primi anni del V secolo guid\u00f2 i Longobardi nello spostamento dalla Rugilandia (l'odeirna Bassa Austria) al Feld (il Marchfeld, regione compresa tra Vienna e Bratislava). Probabilmente si tratt\u00f2 di un movimento migratorio imposto dagli Eruli, potente popolazione gi\u00e0 da tempo stanziata in quell'area del Norico e che imponevano tributi ai Longobardi.\nGiunto nel Feld, tuttavia, Tatone guid\u00f2 la rivolta del suo popolo contro gli Eruli e, nella sanguinosa battaglia che ne segu\u00ec nel 508, sconfisse e uccise in combattimento il suo omologo erulo, Rodolfo. La disfatta degli Eruli segn\u00f2 la scomparsa di questo popolo dalla storia; i Longobardi di Tatone, al contrario, emersero come nuova potenza locale: si impossessarono del tesoro dei vinti, rafforzarono l'esercito inglobando guerrieri di altra stirpe gi\u00e0 sottomessi agli Eruli (o gli stessi superstiti eruli) e occuparono una vasta area intorno al medio corso del Danubio. Per secoli i Longobardi serbarono memoria di questo momento (nella loro Origo gentis Langobardorum) come del punto di svolta della loro storia.\nIntorno al 510 un nipote di Tatone, Vacone, si ribell\u00f2 allo zio, lo imprigion\u00f2 e ne usurp\u00f2 il trono. Ebbe un figlio, Ildichi che, sconfitto, si rifugi\u00f2 presso i Gepidi."}
{"id": "744093", "revid": "104458", "url": "https://it.wikipedia.org/wiki?curid=744093", "title": "Rodolfo (re)", "text": "Fu alleato del re degli Ostrogoti Teodorico il Grande. Nel 508, fu ucciso in battaglia dal re dei Longobardi, Tatone. La sua sconfitta, nel \"Feld\" (presso l'antico Norico), segn\u00f2 la scomparsa degli Eruli dalla storia. "}
{"id": "744094", "revid": "287204", "url": "https://it.wikipedia.org/wiki?curid=744094", "title": "Cantone di Aigueperse", "text": "Il Cantone di Aigueperse \u00e8 una divisione amministrativa dell'Arrondissement di Riom e dell'Arrondissement di Clermont-Ferrand.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 12 a 24 comuni.\nComposizione.\nI 12 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 24:"}
{"id": "744095", "revid": "23390", "url": "https://it.wikipedia.org/wiki?curid=744095", "title": "Mammelucchi", "text": ""}
{"id": "744096", "revid": "10728", "url": "https://it.wikipedia.org/wiki?curid=744096", "title": "Laure Junot, duchessa d'Abrant\u00e8s", "text": ""}
{"id": "744097", "revid": "23390", "url": "https://it.wikipedia.org/wiki?curid=744097", "title": "Mammalucchi", "text": ""}
{"id": "744098", "revid": "984922", "url": "https://it.wikipedia.org/wiki?curid=744098", "title": "Cantone di Combronde", "text": "Il Cantone di Combronde era una divisione amministrativa dell'Arrondissement di Riom.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
{"id": "744100", "revid": "984922", "url": "https://it.wikipedia.org/wiki?curid=744100", "title": "Cantone di Ennezat", "text": "Il Cantone di Ennezat era una divisione amministrativa dell'Arrondissement di Riom.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
