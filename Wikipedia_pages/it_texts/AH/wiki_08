{"id": "657801", "revid": "110157", "url": "https://it.wikipedia.org/wiki?curid=657801", "title": "Palazzo dell'Arte dei Giudici e Notai", "text": "Il Palazzo dell'Arte dei Giudici e Notai o del Proconsolo \u00e8 un edificio storico di Firenze, situato in via del Proconsolo 6 e 16 rosso, con affaccio anche su via dei Pandolfini 50 rosso e un accesso staccato al 34.\nStoria e descrizione.\nPer quanto la letteratura offra indicazioni contrastanti sulla data di fondazione dell'edificio, ora collocandola nel XIII secolo (in relazione alla nascita nel 1282 delle corporazioni), ora nel XIV secolo, magari su una torre dell'XI secolo, \u00e8 certo che questa era nel XV secolo la sede dell'Arte dei Giudici e dei Notai e di conseguenza residenza del Proconsolo (da cui la denominazione storica dell'edificio, del canto e della strada). \nIn particolare, negli ambienti al piano terreno \u00e8 da riconoscere l'antica sala d'udienza, dove erano stati nel Trecento e quindi nel Quattrocento realizzati affreschi in memoria di fiorentini illustri. Nel 1498 l'Arte affitt\u00f2 parte del palazzo alla famiglia dei Pandolfini e quindi, nel 1581, lo vendette a Filippo Giunti, la cui famiglia aveva sulla cantonata opposta la sede della celebre libreria. \nNel 1832, oramai passato alla famiglia Landini, il palazzo fu oggetto di un radicale intervento di trasformazione da parte dell'architetto Giuseppe Martelli. Sempre a questo periodo risale l'inserimento sulla facciata dell'arme in terracotta della famiglia Landini gi\u00e0 del Lasca, con tre pesci abboccati per la coda, e, molto probabilmente, dei gigli in pietra coronati da una stella a otto punte (in riferimento all'Arte dei Giudici e dei Notai). \nA questa data l'edificio, che gi\u00e0 aveva subito nel corso dei secoli manomissioni alla struttura originaria, perse del tutto il carattere proprio dell'architettura medioevale, trasformandosi in una palazzina peraltro dal tono sufficiente anonimo, quale oggi possiamo osservare. Il successivo proprietario, il notaio fiorentino Costantino Puccianti, professionalmente interessato a rivalutare l'antica storia dell'edificio dove aveva posto la sede del proprio studio, fece applicare (1878) un'epigrafe e altri stemmi in terracotta ai lati dell'arme dei Landini in ricordo dell'Arte, con il giglio del Comune, la stella a otto punte dei Giudici e dei Notai, la croce del Popolo, l'aquila di parte Guelfa. Probabilmente fu in questo periodo che venne creato l'accesso monumentale su via dei Pandolfini 34.\nSempre in questo periodo furono scoperte, nel 1882, tracce degli antichi affreschi e segnalato il fatto alla Soprintendenza. Tra il 1933 e il 1935, anni nei quali l'antica sala dell'udienza era stata adibita a negozio di propriet\u00e0 Genazzani (negozio di tessuti, che aveva purtroppo scaffalature poggianti direttamente sulle pareti), la Soprintendenza provvide a riportare alla luce quanto rimaneva delle antiche pitture, che sono state oggetto di un pi\u00f9 mirato intervento in questi ultimi anni per le cure del nuovo proprietario, che ha provveduto anche a valorizzarle adeguatamente. \nOggi il palazzo appartiene a privati che, nel pieno rispetto del valore storico e culturale del sito, lo utilizzano anche per l'attivit\u00e0 ristorativa.\nGli affreschi.\nNell'edificio si conserva un prezioso ciclo di affreschi realizzati sotto il console dell'Arte Domenico Silvestri, poeta e amico di Coluccio Salutati. Sebbene molto compromesso, il ciclo conserva alcune tracce della Firenze medievale altamente significative: innanzitutto il ciclo sui poeti fiorentini, dove \u00e8 raffigurato il pi\u00f9 antico ritratto documentato sia di Dante che di Giovanni Boccaccio. In particolare il ritratto dantesco ha suscitato un largo interesse perch\u00e9, assieme al ritratto di pochi anni precedente nella cappella del Bargello, dimostrerebbe che le fattezze del poeta sono ben lontane dall'iconografia tradizionale derivata dal Rinascimento in poi, con il naso pronunciato e aguzzo e la fronte accigliata. Dante doveva avere s\u00ec un naso lungo, ma non aquilino come siamo abituati a immaginarlo dopo la celebre serie di incisioni per illustrare la Divina Commedia di Gustave Dor\u00e9.\nLa celebrazione degli scrittori fiorentini rientrava nel programma espresso da Coluccio Salutati, umanista famoso e cancelliere fra il 1375 e il 1406, che aveva commissionato per Palazzo Vecchio un ciclo di poeti, condottieri ed eroi fiorentini a voler testimoniare il primato culturale della citt\u00e0 come \"nuova Roma\".\nPerduto il ciclo di Palazzo Vecchio, ecco che la versione in scala ridotta di questo palazzo rappresenta un'importante testimonianza di quella cultura.\nPer quanto riguarda l'autore e la datazione, i documenti sul palazzo riportano come fosse stato incaricato Jacopo di Cione, fratello dell'Orcagna, nel 1366 di affrescare le volte e le pareti di quella che era la sala maggiore dell'Arte. Nella lunetta dei poeti, oltre a Dante e Boccaccio, si vedono le gambe (i busti e i volti sono andati perduti) di altre due figure identificate con Francesco Petrarca e Zanobi da Strada. Boccaccio era il pi\u00f9 giovane del gruppo e mor\u00ec nel 1375, per cui sono stati avanzati dei dubbi sulla reale datazione del lavoro.\nSuccessivamente, nel 1406, Ambrogio di Baldese veniva incaricato di aggiungere al gruppo dei quattro poeti Claudiano, un poeta latino che si riteneva fiorentino e l'appena scomparso Coluccio Salutati stesso. Nel 1444 il giovane Andrea del Castagno fu chiamato a dipingere la figura di Leonardo Bruni nella prima stanza e in seguito Piero Pollaiolo avrebbe rappresentato Poggio Bracciolini e Giannozzo Manetti, opere oggi perdute.\nAl centro della volta resta ben conservato una raffigurazione \"araldica\" di Firenze: un cerchio di mura, quelle di Arnolfo di Cambio delinita un campo con decorazioni stemmi disposti a raggiera: a partire dal quello del Comune al centro, si diramano attorno quelli del giglio fiorentino, dell'aquila di parte guelfa e della croce, poi dei quartieri fino a quelli delle ventuno Arti. La forma della circonferenza richiama anche la perfezione e l'armonia di una \"nuova Gerusalemme\".\nNelle vele si trovano le raffigurazioni della \"Giustizia\", della \"Fortezza\", della \"Prudenza\", della \"Temperanza\" e una immagine barbuta non meglio identificata. Nelle altre tre lunette, oltre a quella gi\u00e0 citata dei poeti, tutte pi\u00f9 deteriorate della volta, si riconoscono un santo con cinque figure, le personificazioni delle qualit\u00e0 della Dialettica e della Retorica e altre, infine una con i resti di quattro teste senza elementi che aiutino l'interpretazione.\nI resti archeologici.\nSotto il palazzo inoltre sono stati condotti alcuni scavi archeologici, in parte ancora in corso, che hanno ritrovato alcune tracce della Florentia romana, addirittura risalenti al I secolo fino alle fondamenta di altri edifici alto medievali fino al IX secolo circa. Suggestivi sono una serie di pali in legno conficcati nel terreno, che dovevano appartenere a una \"fullonica\", utilizzati in conche per la tintura della lana."}
{"id": "657804", "revid": "486946", "url": "https://it.wikipedia.org/wiki?curid=657804", "title": "Giglio fiorentino", "text": ""}
{"id": "657805", "revid": "110157", "url": "https://it.wikipedia.org/wiki?curid=657805", "title": "Federation of American Scientists", "text": "La Federation of American Scientists (FAS; in italiano: Federazione degli scienziati americani) \u00e8 un'organizzazione fondata nel 1945 da scienziati del Progetto Manhattan che ritenevano che gli scienziati, ingegneri e altri tipi di innovatori avessero l'obbligo etico di portare la loro conoscenza ed esperienza a sostegno di chi avesse dovuto prendere cruciali decisioni riguardanti la sicurezza nazionale. I primi progetti della FAS si focalizzarono sul controllo delle armi nucleari e sulla ricerca relativa all'energia nucleare per usi pacifici.\nNel 2010 era sostenuta da 86 Premi Nobel appartenenti ai campi della chimica, economia, medicina e fisica. La FAS attualmente si occupa di un gran numero di questioni dove il contributo di analisi basate sulla scienza e la tecnologia \u00e8 fondamentale.\nProgetti.\nLo \"\"Strategic Security Program\" (programma di sicurezza strategica) porta avanti progetti che possano ridurre eventuali minacce agli Stati Uniti, i loro alleati, ed il mondo intero, costituite da un novero di armi biologiche, chimiche, convenzionali e nucleari. Gli U.S.A. si confrontano un ampio raggio di potenziali minacce in ambito di sicurezza che sono cambiate enormemente sin dalla fine della Guerra Fredda.\nI legislatori e gli amministratori del denaro e delle strutture pubbliche che sono impegnati in questioni concernenti la sicurezza militare e civile, devono affrontare in modo consapevole e ben informato un'enorme quantit\u00e0 di questioni tecniche caratterizzate da una crescente complessit\u00e0, che implica la necessit\u00e0 di un accesso rapido a rapporti evidenzianti i fatti rilevanti e le analisi ed implicazioni di questi eventi eseguiti da esperti della massima competenza possibile. Il FAS continua a dare grande priorit\u00e0 a progetti aventi come scopo il cercare di ridurre il numero ed il ruolo delle armi nucleari, la messa in sicurezza delle armi, dei materiali e dei centri nucleati esistenti, il rafforzamento delle politiche di non-proliferazione internazionale e la sorveglianza su tutte le modalit\u00e0 e meccanismi che possano portare alla diffusione di tecnologie pericolose, in modo che non possano arrivare nelle mani di stati inaffidabili e/o gruppi terroristici.\nRecentemente il FAS ha tenuto rapporti e conferenze presso il Congresso degli Stati Uniti d'America, che hanno portato all'affossamento del progetto di sviluppo di una mini-bomba nucleare (la RNEP, acronimo di \"Robust Nuclear Earth Penetrator\"\") ad esplosione sotterranea, dimostrando teoricamente che i suoi effetti in superficie non sarebbero stati affatto limitati, e che la contaminazione risultante sarebbe stata quasi identica a quella dovuta ad una (gi\u00e0 disponibile) mini-bomba nucleare ad esplosione superficiale."}
{"id": "657807", "revid": "77358", "url": "https://it.wikipedia.org/wiki?curid=657807", "title": "Federazione degli scienziati americani", "text": ""}
{"id": "657813", "revid": "1718925", "url": "https://it.wikipedia.org/wiki?curid=657813", "title": "Esposito", "text": ""}
{"id": "657814", "revid": "838137", "url": "https://it.wikipedia.org/wiki?curid=657814", "title": "Generics Java", "text": "Il JDK 1.5 ha introdotto alcune estensioni al linguaggio Java. Una di questa \u00e8 l'introduzione dei generics o tipi generici.\nUn generics \u00e8 uno strumento che permette la definizione di un tipo parametrizzato, che viene esplicitato successivamente in fase di compilazione secondo le necessit\u00e0; i generics permettono di definire delle astrazioni sui tipi di dati definiti nel linguaggio.\nCaratteristiche.\nVi sono svariati vantaggi nell'uso dei generics:\nInvece di utilizzare (codice che potrebbe generare un errore di casting):\nString title=((String) words.get(i)).toUppercase();\no pi\u00f9 correttamente per evitare errori\nObject o=words.get(i);\nString title=\"\";\nif(o instanceof String)\n title=((String) o.get(i)).toUppercase();\nverr\u00e0 utilizzato:\nString title=words.get(i).toUppercase();\nVi sono per\u00f2 anche degli svantaggi:\nSi definisce:\nList&lt;String&gt; words=new ArrayList&lt;String&gt;();\ninvece di:\nList words=new ArrayList();\nL'esempio pi\u00f9 comune del loro utilizzo \u00e8 nella definizione/uso dei cosiddetti \"contenitori\". Prima dell'uscita del JDK 1.5 per poter gestire in modo trasparente tipi di dati differenti si doveva ricorrere al fatto che in Java ogni classe deriva in modo implicito dalla classe \"Object\". Per esempio se si doveva implementare una lista concatenata il codice era il seguente:\nList myIntList = new LinkedList();\nmyIntList.add(new Integer(0));\ne invece per recuperare l'elemento appena inserito si doveva scrivere\nInteger x = (Integer) myIntList.iterator().next();\nSi noti il cast a \"Integer\" necessario poich\u00e9 \"myIntList\" in realt\u00e0 lavora su oggetti \"Object\".\nDall'introduzione del JDK 1.5 invece \u00e8 possibile utilizzare un codice come il seguente:\nList&lt;Integer&gt; myIntList = new LinkedList&lt;Integer&gt;();\nmyIntList.add(new Integer(0));\ndove viene esplicitamente espresso che la lista \"myIntList\" lavorer\u00e0 solo su oggetti di tipo \"Integer\". Per recuperare l'elemento appena inserito il codice \u00e8 il seguente:\nInteger x = myIntList.iterator().next();\nSi noti che ora il cast non \u00e8 pi\u00f9 necessario visto che la lista \u00e8 di interi.\nImplementazione.\nJava 5 non ha esteso il linguaggio bytecode per implementare i generics. Questo vuol dire che i generics sono in realt\u00e0 solo dei costrutti sintattici, emulati a livello di bytecode tramite il solito meccanismo della classe Object (descritto sopra). Dichiarare\nList&lt;Integer&gt; myIntList = new LinkedList&lt;Integer&gt;();\nequivale a livello di codice a dichiarare\nList myIntList = new LinkedList(); // Lista di Object\ne ad eseguire implicitamente le conversioni \"Object-&gt;Integer\" e \"Integer-&gt;Object\" per leggere e scrivere gli elementi.\nI generics hanno quindi eliminato i problemi riguardanti la tipizzazione; adesso gli elementi della lista devono essere \"Integer\" e non (per esempio) \"String\" e tale controllo \u00e8 eseguito a tempo di compilazione.\nErasure.\nL'Erasure \u00e8 il processo che converte il programma codificato con i generici nella forma senza di essi, che rispecchia pi\u00f9 da vicino il bytecode prodotto. Questo termine non \u00e8 del tutto corretto in quanto vengono s\u00ec rimossi i generici, ma vengono anche aggiunti i cast.\nL'aggiunta di questi cast non \u00e8 esplicita e il linguaggio di progetto fornisce la Cast-iron guarantee: ossia il cast implicito aggiunto alla compilazione dei generici: non pu\u00f2 mai fallire. Questa \u00e8 una regola che si applica per il codice che non presenta \"unchecked warnings\".\nI vantaggi dell'implementazione via Erasure, sono:\nSe un elemento Y deriva da un elemento X, non si pu\u00f2 dire che una collezione di elementi di Y derivi dalla collezione di elementi X, perch\u00e9 in generale ci\u00f2 risulta un'operazione impossibile; solo alcune di questo potrebbero essere anche sicuri, soprattutto per ci\u00f2 che riguarda gli array e la lettura, ma ci\u00f2 non \u00e8 vero in generale.\nConsideriamo la classe generica \"LinkedList &lt;T&gt;\":\nprendiamo due sue istanziazioni: \"LinkedList &lt;Number&gt;\" e \"LinkedList&lt;Integer&gt;\".\nSono due tipi differenti, incompatibili fra loro, anche se \"Integer\" estende \"Number\"; situazione in contrasto a quella che si verifica negli array, dove \"Integer[]\" \u00e8 un sottotipo di \"Number[]\".\nPer verificarlo, creiamo due liste:\n LinkedList&lt;Number&gt; l1 = new LinkedList&lt;Number&gt;();\n LinkedList&lt;Integer&gt; l2 = new LinkedList&lt;Integer&gt;();\nE consideriamo i due possibili assegnamenti l1 = l2 e l2 = l1; si\nottiene in ogni caso errore perch\u00e9\n\"LinkedList&lt;Integer&gt;\" non estende \"LinkedList&lt;Number&gt;\".\nGli assegnamenti in precedenza sono impossibili perch\u00e9 viene violato il principio di sostituzione: Ad una variabile di un certo tipo pu\u00f2 essere assegnato un valore di ogni sottotipo; un metodo con un argomento di un certo tipo pu\u00f2 essere chiamato con un argomento di ogni sottotipo.\nList&lt;Number&gt; numbers = new ArrayList&lt;Number&gt;();\nnumbers.add(2);\nnumbers.add(3.14d);\nassert numbers.toString().equals(\"[2, 3.14]\");\nQui il principio vale fra \"List\" e \"ArrayList\" e fra \"Number\" e \"Integer Double\" in maniera rispettiva.\n\"List&lt;Integer&gt;\" invece non \u00e8 un sottotipo di \"List&lt;Number&gt;\" in quanto viene violato nuovamente il principio di sostituzione, ad esempio:\nList&lt;Integer&gt; integers = Arrays.asList(1, 2);\nList&lt;Number&gt; numbers = integers; // non compila\nnumbers.add(3.14d);\nassert integers.toString().equals(\"[1, 2,3.14]\");\nTipi parametrici varianti (Wildcard).\nNon pu\u00f2 esistere una compatibilit\u00e0 generale fra i tipi parametrici. Se si \u00e8 alla ricerca della compatibilit\u00e0, bisogna prendere in considerazione casi specifici e tipi di parametri di singoli metodi. Quindi, alla normale notazione dei tipi generici List&lt;T&gt;, usata per creare oggetti, si affianca una nuova notazione, pensata per esprimere i tipi accettabili come parametri in singoli metodi.\nSi parla quindi di tipi parametrici varianti, in Java detti wildcard.\nPosto che la notazione \"List&lt;T&gt;\" denota il normale tipo generico, si introducono le seguenti notazioni wildcard:\nDefinizione di una classe generica.\nEcco un esempio di classe generics\npublic class Gen&lt;X,Y&gt; {\n private final X var1;\n private final Y var2;\n public Gen(X x,Y y) { \n var1 = x;\n var2 = y; \n public X getVar1() {\n return var1;\n public Y getVar2() {\n return var2;\n \n public String toString() { \n return \"(\" + var1 + \", \" + var2 + \")\"; \nQuesta classe non serve a nulla da sola, deve essere quindi utilizzata un'altra struttura, come nell'esempio successivo:\nGen&lt;String, String&gt; esempio1 = new Gen&lt;String, String&gt;(\"esempio\", \"uno\");\nGen&lt;String, Integer&gt; esempio2 = new Gen&lt;String, Integer&gt;(\"esempio\", 2);\nSystem.out.println(\"primo esempio: \" + esempio1);\nSystem.out.println(\"secondo esempio: \" + esempio2);"}
{"id": "657818", "revid": "287204", "url": "https://it.wikipedia.org/wiki?curid=657818", "title": "Credit spread", "text": "Credit spread, in finanza, \u00e8 l'espressione con cui si indica tutta una serie di misure che servono per determinare quanto un investitore viene pagato per compensare l'assunzione del rischio di credito intrinseco nel titolo. Tra le ben conosciute misure di credito ci sono \"yield spread, asset swap spread, option adjusted spread (OAS), zero volatility spread, discount margin, default swap spread, hazard rate\".\nL\"interest spread\" \u00e8 invece il divario tra il tasso d'interesse su strumenti di debito emessi dal paese debitore e un tasso d'interesse di riferimento, costituito dal rendimento di obbligazioni emesse dal paese creditore, con la stessa denominazione valutaria e la stessa maturit\u00e0. \nCaratteristiche.\nI paesi industrializzati, dotati generalmente di un sistema economico e finanziario stabile ed affermato, godono di una situazione creditizia migliore dei paesi in via di sviluppo e, in generale, di un minore rischio paese; ci\u00f2 rende meno rischiosi gli investimenti nei titoli di questi paesi e un minore tasso d'interesse. Viceversa, secondo la stessa logica, i tassi d'interesse sul debito dei paesi emergenti sono pi\u00f9 elevati e comportano un maggiore costo del debito. \nUna delle misure pi\u00f9 utilizzate per l\"interest spread\" \u00e8 lo \"spread\" sui \"Brady bond\". Negli anni '90, il mercato di questi titoli \u00e8 stato molto pi\u00f9 attivo rispetto ai mercati di altri tipi di obbligazioni dei paesi emergenti, suggerendo una loro maggiore affidabilit\u00e0 nell'indicazione del valore delle attivit\u00e0 sottostanti; inoltre i dati relativi agli spread su \"Brady bond\" sono disponibili con un'alta frequenza di rilevazione. \nSuccessivamente, il passaggio dei paesi emergenti a diverse fonti di finanziamento come prestiti bancari e, soprattutto, nuove emissioni obbligazionarie, ha messo in secondo piano i \"Brady bond\"; il nuovo debito era generalmente non garantito (a differenza dei \"Brady bond\" che erano parzialmente garantiti), e con scadenze pi\u00f9 brevi, caratteristiche che hanno garantito \"spread\" minori e costi di finanziamento pi\u00f9 ridotti. Per questo motivo gli \"spread\" su \"Brady bond\" possono non essere pi\u00f9 rappresentativi del costo di finanziamento dei paesi emergenti e si rendono necessarie nuove tecniche di misurazione.\nDue possibili alternative sono costituite dagli \"spread\" su \"Eurobond\" di mercati emergenti e l'EMBI+ (\"Emerging Markets Bond Index\"), un indice dei rendimenti delle obbligazioni dei mercati emergenti, compresi gli \"Eurobond\" e i \"Brady bond\"."}
{"id": "657823", "revid": "287204", "url": "https://it.wikipedia.org/wiki?curid=657823", "title": "Heavy metal classico", "text": "Heavy metal classico o tradizionale (in inglese classic metal o traditional metal, o semplicemente heavy metal) \u00e8 il genere musicale dell'heavy metal riferito alle sue forme classiche. Esso indica quindi il primo stile di heavy metal degli anni settanta, fortemente influenzato dalle radici dell'hard rock e del blues (tanto da essere considerato come una parte dell'hard rock stesso), ma anche altre forme di heavy metal successive nate tra la fine degli anni settanta e l'inizio degli anni ottanta, a partire dall'ondata NWOBHM, che si distaccarono parzialmente o completamente da queste sonorit\u00e0.\nStoria.\nAnni sessanta: le origini.\nLe origini dell'heavy metal possono essere ritrovate all'interno del movimento british blues degli anni sessanta, in particolare tra quelle band che trovarono difficile riadattare il proprio sound a quello del classico blues americano. Durante questo periodo, le ritmiche divennero pi\u00f9 essenziali, e gli strumenti elettrici amplificati cominciarono ad assumere maggiore importanza, soprattutto grazie alle innovazioni dei primi gruppi hard rock dei met\u00e0 anni sessanta come the Kinks, the Who, Jimi Hendrix, Cream, the Jeff Beck Group, Yardbirds e Eric Clapton, i quali anticiparono il genere sia nel sound che nell'attitudine.\nTuttavia, le band riconoscibili come \"proto-metal\" non furono una realt\u00e0 prettamente britannica; se le band inglesi dei met\u00e0 anni sessanta posero le basi per il futuro genere, quelle americane della fine del decennio vennero riconosciute come coloro che ne anticiparono il vero e proprio sound poco prima della sua nascita. Si pu\u00f2 dire che diversi gruppi della scena psychedelic/acid rock californiana, come Blue Cheer o Iron Butterfly, suonavano heavy metal, o qualcosa di molto vicino, gi\u00e0 dal primo 1968. Molti gruppi acid rock, tra cui appunto Blue Cheer, Iron Butterfly, Steppenwolf e The Amboy Dukes, vennero infatti riconosciuti come \"proto-metal\".\nI primi accenni allo sviluppo del genere avvennero nello stesso '68, e possono essere ritrovati in diverse incisioni chiave risalenti a quel periodo. Tra questi si pu\u00f2 sicuramente citare \"Summertime Blues\" dei Blue Cheer, una vecchia cover di Eddie Cochran. Nel brano, la chitarra acustica della versione originale veniva sostituita con il suono metallico della chitarra elettrica, accompagnata da percussioni martellanti.\nNello stesso anno, gli Steppenwolf realizzarono il famoso brano \"Born to Be Wild\", il loro terzo singolo pubblicato per la ABC/Dunhill (estratto dal loro album di debutto), nel quale il riferimento alla frase \"heavy metal thunder\" diede finalmente un nome al genere crescente. Sembra infatti che fu proprio il gruppo americano a coniare il termine (pare ispirati dal romanzo di William Burroughs \"Pasto nudo\"), dando inavvertitamente il nome ad un genere di musica nel quale saranno riconosciuti, e che si stava gi\u00e0 manifestando con altre band come Vanilla Fudge e gli emergenti Led Zeppelin.\nAnni settanta: Early heavy metal era (1970-'79).\nPrima ondata: la nascita (1970-'73).\nSe nei tardi anni sessanta il termine heavy metal poteva essere usato in alcuni casi come aggettivo per definire parte della \"popular music\", nei primi anni settanta cominci\u00f2 a diventare un vero e proprio sostantivo e quindi un genere riconosciuto, sviluppandosi come una costola dell'hard rock ulteriormente appesantita. Infatti una tendenza molto diffusa tra le prime band heavy metal era proprio quella di riprendere l'hard rock rendendolo pi\u00f9 semplice, accessibile, e spesso melodico. L'heavy metal si present\u00f2 come una chiara evoluzione dei cosiddetti power trio degli anni sessanta come Jimi Hendrix Experience e Cream: un rock fortemente incentrato sulla chitarra elettrica amplificata, ed il basso di accompagnamento a dare spessore al suono. Questo suono era fortemente legato al blues rock, e allo psychedelic/acid rock.\nScena britannica.\nContrariamente all'ondata dei gruppi precursori, la prima scena heavy metal pi\u00f9 prolifica fu sul versante britannico: a dare ufficialmente inizio alla nascita dell'heavy metal furono molto probabilmente gli inglesi Led Zeppelin. Inizialmente indirizzati su brani di ispirazione blues suonati pi\u00f9 pesantemente ed energicamente che ogni altro, crearono uno stile epico ispirato da molte fonti musicali. I Led Zeppelin erano caratterizzati da un suono potente ed energico, ritmiche originali, il cantato piangente di Robert Plant, e la chitarra pesantemente distorta di Jimmy Page. I loro brani erano spesso costruiti attorno a parti cantate che seguivano i riff, una pratica derivante dalla musica blues, ed estesa anche agli imitatori britannici (riconosciuti nella corrente british blues) come Eric Clapton (es. \"Sunshine of your Love\" dei Cream). Nella loro musica, gli Zeppelin introdussero il misticismo tramite evocazioni all'occulto, al soprannaturale e alla leggenda celtica.\nMeno raffinati ma forse pi\u00f9 influenti furono i Black Sabbath, che come parte dei Led Zeppelin provenivano da Birmingham. Essi riuscirono a creare un suono ancora pi\u00f9 pesante e rumoroso, con riff di chitarra oscuri e profondi che degenerarono in un mondo di fantasia ossessionato da droghe. Dai loro testi menzionando tematiche religiose, furono catalogati come band satanista, anche se pi\u00f9 volte loro dichiararono che erano le persone a non capire il loro messaggio, anche per questo che portano sempre una croce intorno al collo; infatti Ozzy Osbourne e gli altri membri della band ribadirono diverse volte il concetto di ci\u00f2 che volle significare le loro canzoni. Il loro album di debutto omonimo, pubblicato nel 1970, raggiunse l'8\u00aa posizione nella classifica album nel Regno Unito, e permase 3 mesi nella rispettiva classifica americana, nonostante fosse odiato da molti critici.I \"Black Sabbath\" influenz\u00f2 profondamente il crescente sviluppo del genere, ed i loro primi quattro album (quelli con Ozzy Osbourne alla voce) sono considerati delle pietre miliari del metal.\nIl terzo gruppo da citare tra i principali pionieri furono i Deep Purple. In realt\u00e0 questi esordirono nei tardi anni sessanta come gruppo pop progressivo influenzato dalla musica classica. Fu a partire dalla pubblicazione del quarto album in studio, \"Deep Purple in Rock\" (1970), che la formazione diede origine ad un suono pi\u00f9 rumoroso, pesante e diretto, accentuato dagli assoli di Ritchie Blackmore e dalle urla di Ian Gillan. Brani come \"\"Speed King\" e \"Child in Time\"\" rappresentavano perfettamente questo nuovo stile, permettendo al gruppo di diventare tra le formazioni di punta del primo heavy metal. Il loro sound era ulteriormente arricchito dall'aggiunta dell'organo e da una maggiore enfasi verso le influenze classiche; oltre ad una frequente presenza di rappresentazioni barocche negli assoli del chitarrista Blackmore e del tastierista Jon Lord. Blackmore diede un grande contributo allo stile heavy metal negli anni tra il '70 e il '74, ovvero nel periodo in cui militava ancora nei Deep Purple prima della sua dipartita. Egli popolarizz\u00f2 lo stile heavy metal ed influenz\u00f2 molti importanti chitarristi dei tardi anni settanta e ottanta tra cui Eddie Van Halen e Yngwie Malmsteen.\nAltro gruppo importante emerso nella prima ondata furono gli Uriah Heep. Con la pubblicazione del loro primo album, \"Very 'eavy...Very 'umble\", dimostrarono di saper coniugare il sound heavy metal con il progressive rock, una contaminazione gi\u00e0 accennata dai connazionali Deep Purple. Tra le prime formazioni heavy metal della scena britannica, bisogna citare anche i Warhorse, fondati nel 1970 dall'ex bassista dei Deep Purple Nick Simper. Il loro sound era molto vicino a quello dei Purple, ed assieme agli Uriah Heep, furono tra i primi esempi di gruppi heavy metal influenzati dal progressive rock, uno stile che pu\u00f2 essere sentito nel loro album omonimo, pubblicato nel '70. Spesso paragonati anche ai Black Sabbath, non riuscirono per\u00f2 a raggiungere la stessa popolarit\u00e0. Un'altra importante band inglese furono i Budgie, provenienti da Cardiff. Anche la loro popolarit\u00e0 non poteva essere paragonata a quella dei contemporanei Led Zeppelin, Black Sabbath, Uriah Heep, e Deep Purple, tuttavia furono tra i migliori esempi di heavy metal della prima met\u00e0 degli anni settanta. Questo power trio, formato nel 1968, con l'album di debutto omonimo, pubblicato nel 1971, venne chiaramente influenzato dallo stile dei Sabbath e Zeppelin.\nIl sound definitivamente riconosciuto come heavy metal venne definito quindi nel 1970 con la pubblicazione di \"Led Zeppelin II\" dei Led Zeppelin, \"Paranoid\" dei Black Sabbath, e \"In Rock\" dei Deep Purple. Bench\u00e9 esistano alcuni dibattiti, questi tre gruppi musicali sono generalmente considerati come le prime band heavy metal, sebbene anche altre band avessero proposto questo nuovo sound durante quello stesso periodo. L'enorme successo commerciale di queste formazioni, e della loro controparte statunitense, capeggiata da gruppi come Grand Funk Railroad e Mountain, consolid\u00f2 il mercato dell'heavy metal nei primi anni settanta, e ne fond\u00f2 una vera e propria subcultura giovanile.\nScena americana.\nIn effetti, anche la scena americana vedeva un ampio sviluppo nel primo periodo: i newyorkesi Mountain, ed il loro chitarrista Leslie West, contribuirono senza dubbio alla definizione dell'heavy metal, grazie a brani come \"\"Theme for an Imaginary Western\", \"Mississippi Queen\" (1970) e \"Nantucket Sleighride\"\" (1971). Il loro album di debutto del 1970, \"Climbing!\", venne bene accolto dalla critica e dai fan del primo heavy metal, mentre lo stile inventivo di West pose le basi per il genere nascente. Altrettanto importanti furono il trio di Flint, Michigan Grand Funk Railroad. Essi simboleggiarono la diffusione e dimostrarono la crescente richiesta di quello stile di rock pi\u00f9 pesante che stava cominciando solo in quel momento ad essere definito heavy metal. Citati come una delle band pi\u00f9 rumorose, non ottennero per\u00f2 una popolarit\u00e0 paragonabile ai loro contemporanei nel primo periodo, prima di spostarsi su strade commerciali abbandonando l'heavy metal attorno al 1973 con l'album \"We're an American Band\". Anche Alice Cooper si spost\u00f2 verso il suono heavy metal a partire dal 1971 con il terzo album \"Love It to Death\" (dal quale venne estratta la famosa hit \"I'm Eighteen\"), ma \u00e8 da menzionare anche il successivo \"Killer\", pubblicato lo stesso anno. Cooper si rivel\u00f2 come l'unico artista statunitense che nel primo periodo dimostr\u00f2 un'affinit\u00e0 con l'occulto assieme ai britannici Led Zeppelin e Black Sabbath, tuttavia la sua attitudine era pi\u00f9 sarcastica, e si basava su bizzarre ed orrorifiche esibizioni dal vivo, divenendo un idolo per gli adolescenti dell'era post-psichedelica.\nSono da citare anche i Blue \u00d6yster Cult di New York, i quali pi\u00f9 di ogni altro definirono il genere. Essi assimilarono una serie di sonorit\u00e0, tra rock &amp; roll, swing, beat, blues rock, hard rock, rock psichedelico, southern rock, honky tonk, combinandole con lo stile dei the Who, Deep Purple, Led Zeppelin, e Black Sabbath, divenendo tra i portabandiera dell'heavy metal degli anni settanta, meno urbano ma pi\u00f9 fantasioso. I loro riferimenti verso il satanico e gotico sull'omonimo \"Blue \u00d6yster Cult\" (1972), ed il successivo \"Tyranny and Mutation\" (1973) erano accuratamente avvolti da un intreccio di riff crudi e ritmi minacciosi.\nIn realt\u00e0 i primi a fare uso del termine heavy metal in ambito musicale furono i giornalisti del periodico \"Creem\", tra cui Mike Saunders, Lester Bangs e Dave Marsh nei primi anni settanta. Infatti il primo uso documentato della parola heavy metal per descrivere le sonorit\u00e0 di una band risale al maggio del 1971, quando il giornalista del Creem magazine Mike Saunders in una recensione dell'epoca defin\u00ec con tale denominazione l'album di debutto dei newyorkesi Sir Lord Baltimore, intitolato \"Kingdom Come\". Il gruppo di Brooklyn fu uno tra i primi gruppi heavy metal americani, tuttavia la band stessa non se ne accorse prima che il genere si affermasse, e prima di ottenere un discreto successo all'interno della scena. Vista la loro precocit\u00e0, il loro talento venne compromesso dalla loro immaturit\u00e0 e dalla completa mancanza di senso del business. La loro carriera sub\u00ec un declino dopo la pubblicazione di due album, \"Kingdom Come\" (1970), e \"Sir Lord Baltimore\" (1971), che passarono inosservati.\nSeconda ondata: la diffusione e il successo (1973-'76).\nNell'arco del decennio si svilupp\u00f2 una \"seconda generazione di heavy metal\", la prima ad essere definita in modo chiaro con questo termine. Dopo il grande successo ottenuto dai gruppi della prima ondata, diverse band americane cominciarono a modificare l'heavy metal in una forma pi\u00f9 accessibile. I primi gruppi heavy metal ad emergere in questo periodo sul versante americano furono Kiss, Aerosmith, e Montrose, i quali pubblicarono tutti il loro debutto tra il 1973 e il 74.\nGli Aerosmith, con il loro grezzo boogie, rappresentarono il collegamento tra l'heavy metal ed un rozzo e degenerato rhythm &amp; blues, proposto in precedenza dai Rolling Stones e i The Stooges. Dopo i primi due album, \"Aerosmith\" (1973) e \"Get Your Wings\" (1974), la vera ascesa per la band avvenne con \"Toys in the Attic\" (1975) e \"Rocks\" (1976), contraddistinti da uno stile differente dal classico clich\u00e9 creato dai gruppi hard rock britannici, gettando le basi per l'heavy metal dei due decenni successivi.\nI Montrose di San Francisco, furono uno tra i primi gruppi heavy metal californiani, nonch\u00e9 tra i primi a sfidare il dominio dei gruppi britannici. Il loro debutto discografico, \"Montrose\" (1973), \u00e8 tutt'oggi considerato uno dei migliori, e pi\u00f9 influenti album del decennio. Il loro passaggio, seppur breve, avrebbe contribuito allo sviluppo dell'intera generazione di gruppi californiani dei fine anni settanta, tra cui spiccano per primi i Van Halen, ed avrebbe posto le basi per la futura proliferazione dell'heavy metal in California negli anni ottanta.\nI Kiss al contrario, si presentarono come opposti rispetto ai loro contemporanei. Assecondarono gli stereotipi del genere, caratterizzati dal loro stile musicale molto movimentato e da assoli di chitarra non aggressivi, infatti furono uno dei inventori del genere Hair Metal. Dall'omonimo \"Kiss\" (1974), si ispirarono al glam rock di Alice Cooper, rendendolo addirittura meno credibile, esaltando in ogni aspetto la loro presenza teatrale con accattivanti ed emozionanti spettacoli dal vivo.\nGli australiani AC/DC furono uno dei pi\u00f9 grandi gruppi heavy metal di tutti i tempi. Essi impersonarono l'essenza selvaggia e ribelle del rock come poche altre band prima dell'avvento del punk rock. Si presentarono in opposizione ai cantautori intellettuali, al complesso progressive rock, e al decadente glam rock degli anni settanta. Una voce rauca e febbrile, e sporchi giri di chitarra blueseggiante delineavano il sound del quintetto, che esord\u00ec su scala mondiale nel 1976 con l'album \"High Voltage\".\nI Judas Priest furono uno dei pi\u00f9 influenti gruppi heavy metal degli anni settanta. Vestiti con pelle nera, borchie e catene, rielaborarono e fusero i toni oscuri e gotici dei Blue \u00d6yster Cult e Black Sabbath, con i riff e la velocit\u00e0 dei Led Zeppelin, aggiungendo due chitarre soliste. Grazie a queste caratteristiche, essi posero le basi per l'heavy metal dalla met\u00e0 degli anni settanta fino al decennio successivo. In realt\u00e0 il loro album di debutto, \"Rocka Rolla\" (1974) pass\u00f2 inosservato, ma l'album successivo \"Sad Wings of Destiny\" viene generalmente riconosciuto come tra i pi\u00f9 influenti del decennio, portando l'heavy metal verso toni pi\u00f9 oscuri ed alti livelli di precisione tecnica.\nI Rainbow, fondati dal celebre ex chitarrista dei Deep Purple Ritchie Blackmore, presto si affermarono come uno dei maggiori gruppi heavy metal degli anni settanta, dietro il carismatico frontman Ronnie James Dio. Assieme, la coppia dar\u00e0 alla luce una serie di album considerati tutt'oggi dei classici del genere.\nAltri portabandiera emersi in questo periodo furono Ted Nugent (ex chitarrista degli Amboy Dukes), Rush, Mot\u00f6rhead. L'heavy metal fu una sonorit\u00e0 adottata spesso anche da alcuni gruppi del movimento glam rock: oltre a Kiss, e Alice Cooper, anche i britannici Queen e Sweet, o gli americani Angel, composero diversi brani su questo stile.\nAnche la scena australiana vedeva un crescente sviluppo: gli AC/DC ottennero maggior popolarit\u00e0 internazionale, tuttavia i Buffalo precedettero la band dei fratelli Young quando nel 1972 esordirono con il disco \"Dead Forever...\", fortemente influenzato dallo stile dei Black Sabbath figurando probabilmente come la prima metal band australiana.\nLe esibizioni dei gruppi heavy metal cominciarono a divenire pi\u00f9 elaborate e spettacolari, con l'introduzione di effetti pirotecnici, luci, ed altri effetti speciali. Gli incessanti tour con spettacoli di questo tipo contribuirono a stabilire il pubblico heavy metal negli anni settanta. I Kiss, tra il 1974 e il 1984, pubblicarono 19 album, 17 dei quali guadagnarono il disco d'oro (di cui 13 il platino), praticamente senza sponsorizzazione radiofonica.\nComunque, lo sviluppo di questo genere musicale si present\u00f2 in contemporanea con la nascita del criticismo rock professionale, ma le relazioni tra i due non furono mai buone. Presi dall'entusiasmo per l'importanza artistica della musica rock, i critici erano profondamente diffidenti verso la musica dal grande successo commerciale. I critici erano anche ostili verso il fenomeno degli spettacoli visivi, da loro interpretato come una trovata commerciale che poteva compromettere l'\"autenticit\u00e0\" dei musicisti rock. Con l'eccezione di alcuni giornalisti del Creem magazine, questi ripudiavano i volti pitturati e i costumi fantastici dei Kiss, la teatralit\u00e0 macabra di Alice Cooper, ed in genere gli effetti pirotecnici, ed altre attrazioni adottate da molti gruppi heavy metal. Le asserzioni negative degli specialisti tuttavia non influenzarono i fan di questa musica, per i quali l'esperienza di assistere ad un'esibizione di questo tipo di bands dal vivo rimaneva primaria: il tour dei Led Zeppelin del 1973 negli States decret\u00f2 un nuovo record di presenze, battendo il precedente primato stabilito dai Beatles. I critici comunque contribuirono a stabilire e definire l'heavy metal come genere, poich\u00e9 questi dovettero adottare delle etichette musicali che vennero poi tramandate all'industria musicale, e che si rivelarono utili in un periodo di crescita commerciale e diversificazione della musica rock (incluso l'aumento dei format radiofonici specializzati).\nIl declino (1976-'79).\nLe vendite dei dischi heavy metal iniziarono a crollare drasticamente verso la seconda met\u00e0 degli anni settanta a causa delle attenzioni verso nuovi fenomeni musicali come la disco, il punk rock e gruppi di rock commerciale come i Fleetwood Mac. Il parere di molti giornali musicali riguardo al declino del genere, venne ulteriormente confermato dal letargo dei \"dinosauri\" del metal come Black Sabbath, Led Zeppelin, e gli ormai defunti Deep Purple durante la fine degli anni settanta. Il critico musicale Lester Bangs nel 1977 scrisse: \"Con il finire degli anni settanta, pare chiaro che l'heavy metal abbia dato\".\nSi ritiene infatti che se non fosse stato per l'avvento del punk, probabilmente l'heavy metal avrebbe continuato a rimanere uno dei generi di rock pi\u00f9 prominenti degli anni settanta. Fu a partire dal 1976 che il punk si fece strada rubando la popolarit\u00e0 del metal: caratteristiche come i brani di breve durata, scarsa tecnica strumentale, pochi assoli, sonorit\u00e0 grezze, resero il punk come la sua antitesi all'interno della scena rock. Anche l'aspetto ed il \"look\" delle due subculture poteva sembrare contrastante: i capelli corti e colorati, i piercing, i vestiti strappati, le borchie, e abiti feticisti erano in contrapposizione con gli indumenti tipici dei loro \"rivali\", sebbene condividessero alcuni elementi stilistici. L'unico complesso che in un primo momento riusc\u00ec a conciliare il pubblico dei due generi furono i Mot\u00f6rhead: fondati nel 1975 dall'ex bassista degli Hawkwind Lemmy Kilmister, con il loro stile rumoroso e veloce, furono tra i gruppi pi\u00f9 innovativi del genere nella seconda parte degli anni settanta. La loro particolarit\u00e0 per\u00f2 fu quella di incorporare nell'heavy metal la velocit\u00e0 del punk rock, risultando il ponte naturale tra i due generi in un periodo in cui potevano essere visti come rivali. Il loro album d'esordio, l'omonimo \"Mot\u00f6rhead\", venne pubblicato in piena epoca punk (1977), ed ottenne un moderato successo nelle classifiche britanniche, venendo addirittura rifiutato dal mercato americano.\nComunque il punk ebbe un impatto inferiore negli Stati Uniti, dove godeva di un pubblico pi\u00f9 limitato, venendo quasi ignorato ed evitato dalle radio commerciali. Solo due gruppi apportarono delle novit\u00e0 nella musica heavy metal rispetto alla vecchia formula dei cosiddetti \"dinosauri\", e non erano gruppi britannici.\nUno di questi erano i Van Halen di Los Angeles, scoperti dal bassista/cantante dei Kiss Gene Simmons in un locale di Hollywood. Essi enfatizzarono considerevolmente il livello energico e tecnico, mentre stabilirono nuovi clich\u00e9 nello \"show business\". Queste loro caratteristiche contribuirono a definire i precetti base per la futura nascita di MTV, per cui divennero senza dubbio dei modelli, ponendo anche le basi per il fenomeno hair metal di Los Angeles negli anni ottanta. Ancora pi\u00f9 di rilevanza fu il loro aspetto tecnico ed innovativo: il chitarrista di origini olandesi Eddie Van Halen rivoluzion\u00f2 la tecnica della chitarra heavy metal con la realizzazione del debutto omonimo nel 1978, permettendo la rinascita degli studi sulla chitarra elettrica e sulle sperimentazioni, rimasti in sospeso dall'epoca di Eric Clapton e Jimi Hendrix attorno alla fine degli anni sessanta. Il loro omonimo debutto \"Van Halen\" riusc\u00ec a vendere ben due milioni di copie nell'arco di un solo anno.\nL'altro gruppo furono gli australiani AC/DC, gi\u00e0 giunti sul mercato internazionale nella met\u00e0 degli anni settanta, le quali sonorit\u00e0 prevedevano colpi di feroce staccato costruiti su ritmi molto semplici ed orecchiabili, arricchiti da alti livelli di testosterone. La loro reale ascesa venne sancita nel 1977, con la realizzazione del terzo album \"Let There Be Rock\", il primo ad entrare nelle chart statunitensi. \"Powerage\", realizzato nella primavera del 1978, espanse ulteriormente il loro pubblico. Ci\u00f2 che segn\u00f2 per\u00f2 la vera esplosione fu il successivo \"Highway to Hell\", che si piazz\u00f2 alla 17\u00aa posizione negli States e all'ottava nel Regno Unito, diventando il primo lavoro della band a superare il milione di copie.\nLa decadenza dell'heavy metal in effetti non interess\u00f2 troppo la scena americana, dato che molti dei suoi interpreti proprio in questo periodo raggiungevano il picco di popolarit\u00e0: Ted Nugent, grazie al suo terzo album del 1977, \"Cat Scratch Fever\" (dal quale venne estratta la famosa hit omonima), divenne uno degli artisti dal maggior successo sul territorio statunitense; i Kiss, che con il live album \"Alive!\" (1975) avevano gi\u00e0 raggiunto la vetta delle classifiche e confermarono il loro successo con una serie di album fino a \"Love Gun\" (1977). Entrambe le band tuttavia iniziarono a declinare verso gli ultimi anni dei settanta.\nParallelamente in Europa, l'heavy metal riviveva nelle band della classe operaia, che suonavano ai piccoli concerti e nei club sostenuti dai fan pi\u00f9 accaniti. Il termine \"heavy metal underground\" inizi\u00f2 ad essere diffuso per riconoscere questa generazione, una schiera di giovani sostenitori per i quali l'heavy metal non era affatto morto. La Germania abbracci\u00f2 questa scena musicale con fervore come non si era mai visto in nessun altro paese europeo. Il quintetto heavy metal tedesco degli Scorpions inizi\u00f2 ad ottenere un grande successo in tutta Europa e riusc\u00ec anche ad imporsi nel mercato giapponese dove incise il famoso live album \"Tokyo Tapes\" nel 1978. Gli Scorpions divennero infatti il primo gruppo heavy metal proveniente da un paese non anglofono ad ottenere il successo internazionale. Michael Schenker, il primo guitar hero tedesco noto internazionalmente (nonch\u00e9 fratello del chitarrista degli Scorpions Rudolf Schenker), trov\u00f2 anch'egli consensi internazionali dopo anni di militanza nella metal band britannica UFO, che aveva addirittura polverizzato l'ormai stanco pubblico americano con l'album \"Lights Out\" (1977).\nAlcuni giornali britannici riconobbero la formazione di questa scena underground e diedero visibilit\u00e0 a gruppi emergenti come Judas Priest e Mot\u00f6rhead. Effettivamente in Gran Bretagna, dopo il declino del punk, si assistette ad un accenno di rinascita dell'heavy metal inglese; nel '78 i Judas Priest cominciarono ad ottenere un certo impatto commerciale in patria con gli album \"Stained Class\" e \"Killing Machine\" (rinominato in seguito \"Hell Bent for Leather\" negli USA), quando scalarono le classifiche con il singolo \"Take On the World\". Si ritiene che questi due album abbiano dato inizio all'ondata New Wave of British Heavy Metal (\"Nuova Ondata di Heavy metal britannico\") la quale si manifester\u00e0 appieno nel nuovo decennio. Tra i primi gruppi che vennero riconosciuti in questa ondata gi\u00e0 nel 1979 figurano i Gillan con l'album \"Mr. Universe\", ritenuto da certi il disco che diede il via a questo nuovo fenomeno. Comunque, anche alcuni pochi gruppi NWOBHM come Saxon e Samson pubblicarono i loro rispettivi debutti discografici nello stesso anno, senza contare i Mot\u00f6rhead, che, assieme ai Judas Priest, furono considerati i massimi ispiratori ed esponenti di questa ripresa, nonostante fossero gi\u00e0 pienamente in attivit\u00e0 dalla seconda ondata.\nQuesta nuova ventata di heavy metal europeo provoc\u00f2 e rinnov\u00f2 l'interesse per il genere da parte di molti fan della musica rock sparsi per il mondo, permettendo a molte band underground di arrivare al successo negli anni ottanta.\nAnni ottanta.\nLa rinascita.\nDagli anni ottanta l'heavy metal pass\u00f2 da essere la musica sorpassata di una subcultura in declino, al genere dominante all'interno della scena musicale americana divenendo uno degli stili di musica pi\u00f9 popolari di tutto il mondo.\nGi\u00e0 dal '78, i Van Halen divennero il gruppo rock pi\u00f9 popolare dei fine anni settanta e primi ottanta, e grazie soprattutto al contributo del loro chitarrista, posero le basi per le nuove forme di hard rock e heavy metal che iniziarono a prendere piede negli anni ottanta. Durante il nuovo decennio, era impossibile non notare la tecnica strumentale di Van Halen che spaziava dal metal pi\u00f9 duro al pop pi\u00f9 leggero.\nAltro personaggio fondamentale per la rinascita del genere fu l'ex frontman dei Black Sabbath Ozzy Osbourne con il nuovo progetto solista sorto nel 1980. Egli venne allontanato dal gruppo due anni prima, dopo la pubblicazione del disco \"Never Say Die!\". Con il suo nuovo esordio, Ozzy lanci\u00f2 la carriera di Randy Rhoads, chitarrista di Los Angeles gi\u00e0 attivo dagli anni settanta negli allora sconosciuti Quiet Riot (che raggiungeranno la celebrit\u00e0 pochi anni dopo). Molti sostennero che il merito del grande successo della band di Osbourne dovesse essere attribuito pi\u00f9 al suo chitarrista che al leader stesso. Rhoads fu uno dei pochi chitarristi dell'epoca a creare uno stile personale ed un proprio marchio di fabbrica; mentre gli altri suoi colleghi contemporanei cercavano di imitare spudoratamente la tecnica di Eddie Van Halen, egli fu uno dei primi musicisti heavy metal ad incorporare nel proprio sound elementi di musica classica (poi ripresi qualche anno dopo da Yngwie Malmsteen), in realt\u00e0 preceduto solo da Ritchie Blackmore nei primi anni settanta. Il debutto solista di Osbourne \"Blizzard of Ozz\" (1980), divenne uno dei pi\u00f9 grandi album heavy metal di tutti i tempi, in gran parte grazie al contributo di Randy Rhoads.\nLa nuova ondata di metal europeo, combinata con la comparsa dei Van Halen e con la resurrezione di Ozzy Osbourne, provoc\u00f2 in tutto il mondo la nascita di un revival della musica heavy metal, un revival che contribu\u00ec al declino del southern rock, della disco e del punk rock.\nNew Wave of British Heavy Metal (1979-'83).\nNon fu facile conciliare l'heavy metal con i costumi del periodo punk: sembrava difficile rivitalizzare un genere che stava gradualmente declinando sotto la spinta di valori che per definizione erano l'esatto opposto. Tuttavia il genere ad un certo punto riusc\u00ec a sfruttare la nascita delle etichette indipendenti, facendo coincidere la propria resurrezione con il periodo new wave. Il merito andava attribuito senza dubbio al versante britannico, quando venne compresa la possibilit\u00e0 di lanciare anche una new wave relativa all'heavy metal, proprio negli anni della new wave della musica rock.\nLa vera rinascita venne quindi segnata dalla cosiddetta New Wave of British Heavy Metal (\"nuova ondata di heavy metal britannico\", abbreviata in NWOBHM); nei tardi anni settanta e primi ottanta, dopo l'ondata iniziale di gruppi come Led Zeppelin e Black Sabbath, origin\u00f2 questa nuova esplosione nel quale alcuni gruppi - tra cui Judas Priest, Iron Maiden, e Mot\u00f6rhead - rivitalizzarono il genere rendendolo pi\u00f9 veloce e semplice, e ponendosi in modo pi\u00f9 duro e minaccioso. Mot\u00f6rhead e Judas Priest sono generalmente ritenuti i principali pionieri della \"nuova ondata\" inglese. Si ritiene inoltre che il punk rock stesso avesse influenzato parte di questa nuova corrente: oltre ai Mot\u00f6rhead, secondo molti anche gli Iron Maiden sposarono l'heavy metal con i riff di ispirazione punk nel loro primo album omonimo del 1980. Sembra che la new wave del metal avesse ereditato dal punk anche un altro aspetto, ovvero il supporto delle etichette discografiche indipendenti, tra cui la Neat Records, ma anche la Heavy Metal Records, la Ebony Records, la Music for Nations e molte altre. Per molti gruppi, un album indipendente rappresentava il trampolino di lancio per una carriera di successo e un contratto con una \"major\".\nIl termine \"New Wave of British Heavy Metal\" venne coniato ed utilizzato per la prima volta il 19 maggio del 1979 sul giornale \"Sounds\", in una recensione, scritta dal giornalista Geoff Barton, di un concerto tenutosi al rock club Music Machine di Camden, a Londra in cui si esibirono Angel Witch, Iron Maiden e Samson.\nComunque la NWOBHM non poteva essere riconosciuta come uno stile particolare e definito: si trattava di un termine che simboleggiava la forte rinascita dell'heavy metal avvenuta nel paese europeo in una fase precisa, ovvero dopo il declino del punk rock. Era quindi un'etichetta applicata pi\u00f9 per la provenienza geografica in relazione ad un determinato periodo storico. Alcuni gruppi ad esempio potevano riscontrare influenze progressive o epiche, mentre altri potevano presentarsi con un suono pi\u00f9 puro, ed altri ancora comunque vicini alle radici dell'hard rock e del blues. Una cosa che accomunava le band dell'ondata poteva essere il senso della melodia. Gruppi come Iron Maiden e Mot\u00f6rhead suonavano stili di musica molto differenti, ma furono entrambi essenziali per la rinascita del genere heavy metal. Per la maggior parte, le band NWOBHM proponevano spesso brani pi\u00f9 brevi e accattivanti, tecniche di produzione pi\u00f9 sofisticate, e una tecnica strumentale maggiormente sviluppata. Tutte queste caratteristiche posero le basi per il successo di massa che riuscir\u00e0 a raggiungere in questi anni.\nDiversi gruppi emersi in questa ondata iniziarono a differenziarsi dai canoni degli anni settanta, spesso abbandonando elementi di stampo hard rock e influenze blues che avevano caratterizzato il genere nel primo periodo. Si pu\u00f2 dire che mentre le prime band heavy metal degli anni settanta ponevano le loro radici in genere nel blues e rhythm &amp; blues presentandosi come una forma di hard rock pi\u00f9 dura e pesante, dai tardi anni settanta al contrario molti gruppi iniziarono a prendere ispirazione prevalentemente dal metal stesso dei loro predecessori. Fu la fase in cui l'heavy metal cominci\u00f2 a venire identificato con uno stile ed un'identit\u00e0 propria, raggiungendo la massima definizione di genere. Questo nuovo modello venne considerato heavy metal puro, laddove la purezza stava ad indicare la frequente assenza di contaminazioni derivanti da altri stili di rock, contrariamente alle prime band del genere. Bench\u00e9 molti gruppi NWOBHM continuarono a ribadire nella loro musica elementi hard rock, ad esempio Def Leppard, Saxon, Tygers of Pan Tang, Samson, Girlschool, Diamond Head, per altri, tra cui Iron Maiden, Angel Witch, Venom, Blitzkrieg o Grim Reaper, non fu pi\u00f9 riconoscibile tale influenza.\nIl distacco dall'hard rock da parte di alcuni di questi gruppi, oltre a delineare una nuova forma di heavy metal classico che sar\u00e0 tipico degli anni ottanta, permise in seguito lo sviluppo di nuovi derivati dallo stile ancora pi\u00f9 estremo. Gli anni ottanta infatti segnarono il periodo in cui la musica heavy metal cominci\u00f2 a diramarsi, e dal primo heavy metal evolsero nuovi sottogeneri. A questo punto si pot\u00e9 iniziare ad usare l'espressione \"classic\" o \"traditional heavy metal\" (o in italiano heavy metal classico o tradizionale), per distinguere appunto lo stile originario dai nuovi sottogeneri da esso derivati. Questi nuovi sottogeneri potevano essere inizialmente raggruppati principalmente in due categorie distinte: il pop/lite metal e lo speed/thrash metal, ognuno dei quali si concentr\u00f2 su differenti tematiche di diversi fondatori degli anni settanta.\nDopo questa ondata, che si concluse nella prima met\u00e0 degli anni ottanta, gli States vennero invasi da quella che poteva essere vista come una \"nuova\" british invasion, importante per la scena metal come lo erano stati Beatles e Rolling Stones per la scena pop rock di 15 anni prima.\nIl successo commerciale.\nL'ondata di heavy metal successiva infatti emerse a Los Angeles attorno al biennio 83/84. Fu in realt\u00e0 la nascita del canale televisivo MTV, nato nel 1982, a dare un grande contributo alla crescente popolarit\u00e0 del genere. Gruppi come M\u00f6tley Cr\u00fce, Ratt, Quiet Riot, Dokken e W.A.S.P. lanciarono il revival del \"glam\" in chiave heavy metal durante questo decennio ottenendo consensi internazionali. Il Sud della California divenne l'epicentro della musica heavy metal negli anni ottanta, e molti gruppi provenienti da altre parti degli States come i Poison, si trasferirono in questa localit\u00e0 nella speranza di ottenere un contratto discografico con una grossa \"major\". Nel 1983, \"Pyromania\" dei britannici Def Leppard - l'album che li rese celebri - guid\u00f2 il boom dell'heavy metal negli anni successivi.\nNello stesso anno, le vendite dei dischi heavy metal negli Stati Uniti si aggiravano attorno all'8%. Un anno dopo, incrementarono vertiginosamente arrivando al 20%. Dokken, Iron Maiden, M\u00f6tley Cr\u00fce, Ratt, Twisted Sister e Scorpions cavalcarono l'onda di questo nuovo fenomeno. Ancora un anno dopo, nuove formazioni provenienti da tutto il mondo si aggiunsero a questa esplosione; i Loudness dal Giappone, gli Europe dalla Svezia, e i gi\u00e0 citati Scorpions dalla Germania, per altro gi\u00e0 attivi dagli anni settanta, ottennero una grande popolarit\u00e0 non solo nei rispettivi paesi d'origine, ma anche nei paesi anglofoni.\nIl chitarrista virtuoso svedese Yngwie Malmsteen ottenne un successo commerciale inferiore con i suoi album pubblicati tra l'84 e l'88, ma le influenze neoclassiche presenti nei suoi lavori ebbero un certo impatto su altri chitarristi del genere. La sua fusione tra heavy metal e musica barocca ribad\u00ec la tendenza verso l'abilit\u00e0 tecnica dei chitarristi, e fu da esempio per molti giovani imitatori.\nLe riviste dedicate all'heavy metal iniziarono a proliferare in Francia (\"Hard Force\", \"Hard Rock\"), Italia (\"HM\", \"Metal Shock\", \"Heavy metal\", \"Rockstar\", \"Flash\") e Germania (\"Rock Hard\", \"Horror Infernal\", \"Metalstar\", \"Breakout\"), come nel Regno Unito e Stati Uniti, (\"RIP\", \"Metal Hammer\"), mentre altri che gi\u00e0 erano dedicati alla musica rock e pop, iniziarono a focalizzarsi esclusivamente verso l'heavy metal (\"Hit Parader\", \"Circus\").\nLa popolarit\u00e0 dell'heavy metal continu\u00f2 ad incrementare durante il decennio. Il Billboard magazine riconobbe questa tendenza nell'economia della popular music statunitense come un cambiamento nella sottocultura metal: il genere aveva allargato il suo pubblico. La pubblicazione del terzo album dei Bon Jovi \"Slippery When Wet\" nel 1986 segn\u00f2 una svolta importante per il pubblico heavy metal: i Bon Jovi coniugarono l'intensit\u00e0 e la pesantezza del metal con estrema melodia e l'autenticit\u00e0 del rock, contribuendo ad estendere il genere anche a nuovi ascoltatori. Stessa cosa avvenne nello stesso anno con il terzo album degli Europe \u201c\"The Final Countdown\"\u201d, Il loro successo non solo ridisegn\u00f2 nuove tematiche e provoc\u00f2 delle imitazioni, ma per la prima volta fece guadagnare all'heavy metal una notevole esposizione radiofonica\nNel dicembre del '86, MTV increment\u00f2 notevolmente la diffusione dell'heavy metal avviando un programma speciale chiamato Headbangers Ball, che trasmetteva pi\u00f9 videoclip del genere con una rotazione regolare. La risposta fu incredibile; Headbangers Ball divenne il programma di MTV pi\u00f9 popolare, con 1.3 milioni di spettatori a settimana. Una volta che il genere ottenne questa grande diffusione, la sua popolarit\u00e0 e influenza crebbe vertiginosamente. Nel giugno 1987 il primo posto nella classifica album della Billboard era occupato da un album degli U2, ma i successivi 5 posti erano tenuti da band metal: Whitesnake, Europe, M\u00f6tley Cr\u00fce e Ozzy Osbourne. Per il resto del decennio, il metal si posizionava almeno a met\u00e0 della classifica della TOP 20 album."}
{"id": "657824", "revid": "308552", "url": "https://it.wikipedia.org/wiki?curid=657824", "title": "Fitch Ratings", "text": "Fitch Ratings, Inc. \u00e8 un'agenzia internazionale di valutazione del credito e rating (valutazione), con due quartier generali, a New York e a Londra.\n\"Fitch Ratings\" e \"Fitch Solutions\" sono parte del Fitch Group. Il \"Fitch Group\" \u00e8 una sussidiaria controllata al 100% dalla Hearst Corporation, con sede a New York.\nStoria.\nIl 24 dicembre 1913 nasce, fondata da John Knowles Fitch, Fitch Investor Services, con sede a New York.\nFin dal \"1975\", con la fondazione del Nationally Recognized Statistical Rating Organizations, \"Fitch\" fa parte delle tre agenzie di valutazione del credito, le altre erano Moody's e Standard &amp; Poor's, indicate dalla Securities and Exchange Commission (SEC). A queste tre, nel 2003 si aggiunse la canadese \"Dominion Bond Rating Service\", e nel 2005 la statunitense \"A.M. Best\".\nNel dicembre 1997, la finanziaria francese Fimalac acquisisce \"Fitch Investor Services\" e la fonde con l'agenzia di rating londinese \"IBCA Limited\", nata nel 1978 ed acquisita da \"Fimalac\" nel 1992, creando Fitch IBCA.\nNell'aprile del 2000, \"Fitch IBCA\" ha acquisito la statunitense, nata nel 1932 e con sede a Chicago, Duff &amp; Phelps Credit Rating Co., creando Fitch IBCA Duff &amp; Phelps.\nSempre nel 2000, avviene il cambio del nome da \"Fitch IBCA Duff &amp; Phelps\" in Fitch Ratings.\nNel dicembre del 2000, \"Fitch\" acquista da Thomson Financial la canadese BankWatch, fondata nel 1978.\nNel 2005, avviene l'acquisizione della canadese Algorithmics, fondata nel 1989, e la successiva creazione di Fitch Group.\nNel corso degli anni \"Fimalac\" vende via via quote di \"Fitch Group \"alla Hearst Corporation: nell'aprile del 2006 vende il 20% della societ\u00e0, il 2 novembre 2009 vende un altro 20%, e l'11 aprile 2012 vende un altro 10%, fino ad arrivare a aprile 2018 alla cessione delle quote residue.\nDati.\nBench\u00e9 si sia sviluppato con molte acquisizioni, Fitch rimane la pi\u00f9 piccola delle tre grandi agenzie di rating. Dagli anni '70 e fino al 2003, queste tre agenzie erano le uniche riconosciute dal Nationally Recognized Statistical Rating Organization (NRSRO) degli Stati Uniti d'America.\nAl 2006 la sua quota di mercato \u00e8 del 16%, contro il 40% di \"Standard &amp; Poor's\", il 39% di \"Moody's\", e il 3% di \"A.M. Best\".\nFrequentemente, \"Fitch\" viene usato come ago della bilancia, quando le altre due agenzie (\"Standard &amp; Poor's\" e \"Moody's\") hanno valutazioni simili, ma non uguali.\nIndagini giudiziarie e amministrative.\nFitch, insieme a Standard &amp; Poor's e Moody's \u00e8 sotto inchiesta per l'accusa di aver manipolato il mercato con dati falsi, in modo pluriaggravato e continuato. Gli indagati sono due dirigenti dell'agenzia che ha sede a Parigi e il legale rappresentante in Italia della societ\u00e0 stessa.\nIl presidente dell'Adusbef, Elio Lannutti, ha precisato che:\nLa procura della Repubblica presso il Tribunale di Trani contesta alle agenzie di rating l'aggravante di \u00abaver cagionato alla Repubblica Italiana un danno patrimoniale di rilevantissima gravit\u00e0\u00bb\n, che dovranno risarcire.\nIl processo si \u00e8 concluso il 30 marzo 2017 con l'assoluzione di tutti gli indagati perch\u00e9 il fatto non sussiste.\nValutazione.\nLa societ\u00e0 classifica la capacit\u00e0 di credito usando una scala standardizzata di valutazione."}
{"id": "657825", "revid": "1305772", "url": "https://it.wikipedia.org/wiki?curid=657825", "title": "Star\u00e9 M\u011bsto", "text": "Star\u00e9 M\u011bsto (\"Citt\u00e0 Vecchia\" in lingua ceca) pu\u00f2 riferirsi a diversi toponimi della Repubblica Ceca:"}
{"id": "657826", "revid": "599013", "url": "https://it.wikipedia.org/wiki?curid=657826", "title": "Cal Ripken, Jr.", "text": "Gioc\u00f2 nel ruolo di interbase e terza base per tutta la carriera con i Orioles. Detentore del record per partite giocate consecutivamente nella Major League Baseball con 2.632, \u00e8 stato introdotto nella National Baseball Hall of Fame nel 2007, al suo primo anno di eleggibilit\u00e0.\nCarriera.\nSoprannominato \"Iron Man\", Ripken il 6 settembre 1995 stabil\u00ec il record di partite consecutive giocate (2.131), battendo il primato precedente che resisteva da cinquantasei anni ed era detenuto da Lou Gehrig, soprannominato a sua volta \"The Iron Horse\". La sua striscia si ferm\u00f2 successivamente il 19 settembre 1998 a 2632, ancora oggi record imbattuto. Figlio dell'ex allenatore degli stessi Orioles Cal Ripken Sr., fu uno dei giocatori offensivi pi\u00f9 produttivi di tutti i tempi, terminando la carriera con 3.184 valide, 431 fuoricampo e 1.695 punti battuti a casa. Fu convocato per 19 All-Star Game e premiato per due volte come MVP dell'American League.\nRipken raggiunse le major league nel 1981 come terza base ma l'anno successivo venne spostato nel ruolo di interbase, con cui avrebbe passato il resto della carriera a Baltimora. A fine stagione fu premiato come rookie dell'anno dell'American League. Nel 1983 vinse le World Series e il primo titolo di MVP della lega. Una delle sue migliori stagioni fu quella del 1991, in cui fu nominato All-Star, vinse l'Home Run Derby, fu premiato come MVP dell'All-Star Game e per la seconda volta come MVP della AL, oltre a vincere il suo primo Guanto d'oro. Nel 1999 fu inserito nella formazione del secolo della MLB e nello stesso anno \"Sporting News\" lo inser\u00ec al 78\u00ba posto nella classifica dei migliori cento giocatori di tutti i tempi. La sua ultima stagione fu quella del 2001, in cui venne votato ancora come MVP dell'All-Star Game."}
{"id": "657833", "revid": "1003477", "url": "https://it.wikipedia.org/wiki?curid=657833", "title": "Star\u00e9 M\u011bsto (Zl\u00edn)", "text": "Star\u00e9 M\u011bsto, gi\u00e0 Star\u00e9 M\u011bsto u Uhersk\u00e9ho Hradi\u0161t\u011b (in tedesco \"Altstadt bei Ungarisch Hradisch\", letteralmente \"Citt\u00e0 Vecchia presso la Fortezza Ungherese\"), \u00e8 una citt\u00e0 della Repubblica Ceca nella Regione di Zl\u00edn, nel Distretto di Uhersk\u00e9 Hradi\u0161t\u011b. La popolazione nel 2006 ammontava a 6.853 persone."}
{"id": "657835", "revid": "74173", "url": "https://it.wikipedia.org/wiki?curid=657835", "title": "Stare Mesto", "text": ""}
{"id": "657836", "revid": "36426", "url": "https://it.wikipedia.org/wiki?curid=657836", "title": "Jacopo di Cione", "text": "Biografia.\nNato nel popolo di Santa Maria Novella, si form\u00f2 con i fratelli, con i quali collabor\u00f2 spesso, per tutta la vita. Tra il 1366 e il 1368 lo troviamo da solo come autore degli affreschi nel palazzo dell'Arte dei Giudici e Notai, per il quale dipinse anche una pala d'altare con una \"Crocifissione\" oggi alla National Gallery di Londra.\nDopo la morte del fratello Andrea (1368) egli complet\u00f2 alcune sue commissioni, come i dipinti della \"Vergine\" e di \"San Matteo\" per Orsanmichele. Si iscrisse all'Arte dei Medici e Speziali nel 1369 e fu console della corporazione nel 1384, 1387 e 1392.\nCollabor\u00f2 con regolarit\u00e0 anche con il pittore Niccol\u00f2 di Pietro Gerini, come nel maestoso polittico risalente al 1370-71 per l'altare della chiesa di San Pier Maggiore, probabilmente commissionato dagli Albizi. Tra i pezzi da altare pi\u00f9 grandi dell'epoca, oggi i dodici pannelli principali di questo polittico si trovano alla National Gallery londinese, mentre la predella \u00e8 andata dispersa. Frutto di questa collaborazione fu anche il grande pannello dipinto con l'\"Incoronazione della Vergine\", commissionato dalla zecca fiorentina (1372-73), e l'affresco dell'\"Annunciazione\" nel palazzo dei Priori a Volterra.\nTra il 1378 e il 1380 Jacopo lavor\u00f2 al cantiere di Santa Maria del Fiore con il fratello Matteo, sostituendolo dopo la sua morte nella scelta dei marmi destinati al rivestimento esterno. Probabilmente lavor\u00f2 anche alla decorazione del portale centrale della prima facciata, oggi distrutto.\nTra il 1382 e il 1385 \u00e8 ricordato nel cantiere della loggia della Signoria, accanto al fratello Nardo, e nel 1386 cre\u00f2 quattro pannelli lignei dipinti per la sede avignonese della compagnia del mercante pratese Francesco Datini. L'ultima menzione dell'artista in vita risale al 2 maggio 1398."}
{"id": "657844", "revid": "964", "url": "https://it.wikipedia.org/wiki?curid=657844", "title": "Polovtsy", "text": ""}
{"id": "657847", "revid": "292162", "url": "https://it.wikipedia.org/wiki?curid=657847", "title": "Spinalonga", "text": "Spinalonga \u00e8 una piccola isola fortificata della Grecia situata di fronte alle coste di Creta. L'isola fu di grande importanza militare ai tempi della Repubblica di Venezia e conserva imponenti vestigia dell'epoca.\nGeografia.\nIl forte di Spinalonga \u00e8 situato in posizione strategica all'imbocco del golfo di Mirabello, nella parte orientale dell'isola di Creta, ed occupa in realt\u00e0 l'isolotto di \"Kalidon\", mentre Spinalonga in senso proprio \u00e8 la penisola vicina, di dimensioni maggiori. Dal punto di vista storico, per Spinalonga si \u00e8 per\u00f2 sempre inteso l'isola-fortezza.\nStoria.\nNel 1579 i veneziani costruirono una possente serie di fortificazioni sull'isola sulle rovine di un'antica acropoli, in modo da controllare il traffico marittimo senza concedere possibilit\u00e0 di approdo. Quando l'isola di Creta cadde in mano ai Turchi nel 1669 dopo un lungo assedio, Spinalonga fu - assieme a Suda e Grabusa - uno dei tre forti che i veneziani poterono mantenere in proprio possesso per assicurarsi le rotte commerciali verso il Levante.\nLa presenza veneziana dur\u00f2 per altri 46 anni, e la fortezza rest\u00f2 in mani veneziane per tutto il XVII secolo, offrendo rifugio ai cristiani che fuggivano dai Turchi. La capitolazione avvenne nel 1715, dopo un ultimo assedio di tre mesi , quando durante la guerra di Morea la Serenissima dovette distogliere le forze navali per la difesa dei possedimenti di terraferma. L'isola fu poi trasformata in fortezza ottomana, e tale rest\u00f2 fino all'inizio del XX secolo, quando i Turchi furono a loro volta cacciati da Creta. Fu allora che si decise di sistemarvi le persone colpite dalla lebbra a Creta.\nIl lebbrosario, l'ultimo in Europa, si trovava nel forte veneziano, restaurato dai lebbrosi stessi che vissero l\u00e0 dal 1903 al 1957. La comunit\u00e0 cont\u00f2 fino a 300 o 400 membri e comprendeva tutte le figure che si incontravano in qualsiasi villaggio greco, dal barbiere al pope.\nOggi l'isola \u00e8 disabitata, ma resta uno dei principali siti turistici della regione. \u00c8 facilmente accessibile in battello da San Nicol\u00f2, in un'ora o due di traversata, da Elounda in un quarto d'ora e da Plaka in cinque minuti.\nCuriosit\u00e0.\nIl regista tedesco Werner Herzog, nel 1968, diresse un cortometraggio intitolato \"Letzte Worte - Ultime parole\". Gli abitanti dell'isola si alternano sullo schermo ripetendo la storia del vecchio che, portato via con la forza da Spinalonga, l'isola dei lebbrosi, si rifiuta di parlare e solo di notte esce tra la gente a suonare la lira.\nL'isola di Spinalonga e il villaggio di Plaka, ad essa antistante, costituiscono l'ambientazione del romanzo d'esordio della scrittrice inglese Victoria Hislop, intitolato appunto \"L'isola\". Trattasi di un'opera che narra con molta profondit\u00e0 le vicende di alcuni abitanti del piccolo paesino cretese e dei suoi dintorni, in particolare di coloro che saranno costretti a sperimentare di persona la vita sull'isola dei lebbrosi, lottando fra la vita e la morte, fra le speranze di guarigione e i pregiudizi di chi non conosce la realt\u00e0 di questa devastante malattia."}
{"id": "657848", "revid": "287204", "url": "https://it.wikipedia.org/wiki?curid=657848", "title": "Citt\u00e0 Vecchia (Praga)", "text": "La Citt\u00e0 Vecchia (in lingua ceca \"Star\u00e9 M\u011bsto\") \u00e8 un quartiere di Praga, nella Repubblica Ceca, praghesi abitano nel centro storico.\nStoria.\nSubito dopo la zona del Castello e \"Mal\u00e1 Strana\", la parte di Praga che cominci\u00f2 ad essere popolata fu \"Star\u00e9 M\u011bsto\", la Citt\u00e0 Vecchia. Nel corso del XII secolo si stabilirono in questa parte della citt\u00e0 italiani, ebrei, tedeschi, borgognoni.\nNel XIV secolo, Carlo IV di Lussemburgo espanse ulteriormente la citt\u00e0 con la fondazione della Citt\u00e0 Nuova: le due parti della citt\u00e0 ai tempi erano socialmente e praticamente abbastanza divise e diverse, dato che pare che quest'ultima zona fosse all'epoca abitata dalla parte di popolazione meno abbiente ed era separata dalla Citt\u00e0 Vecchia, Mala Strana e dal Castello Praghese da un grande fossato.\nOggigiorno \u00e8 possibile identificare idealmente un tratto di quel fossato nella via \"Na P\u0159\u00edkop\u011b\", termine che tradotta in lingua italiana indica per l'appunto via \"dalla fossa\" o anche \"del fossatello\".\nA poche decine di metri da \"Na P\u0159\u00edkop\u011b\", non a caso si trova la stazione di linea metropolitana M\u016fstek. Il termine \"m\u016fstek\" infatti si pu\u00f2 tradurre come il \"Ponticello\": proprio in quel punto si trovava il ponte sul fossato che poteva dare l'accesso alla citt\u00e0 di Praga, destinata generalmente solo ai ricchi e ai nobili del tempo.\nSempre nella citt\u00e0 vecchia \u00e8 situata un'altra stazione della metropolitana, quella di Starom\u011bstsk\u00e1.\nPunti d'interesse.\nTra i luoghi da visitare nella citt\u00e0 Vecchia ci sono la Piazza della Citt\u00e0 Vecchia o l'Orologio astronomico. Lungo il fiume Moldava c'\u00e8 il Quartiere Minore, chiamato \"Mal\u00e1 Strana\" in lingua ceca. Queste due parti della citt\u00e0 sono collegate con il Ponte del Re Carlo (\"Karl\u016fv Most\")."}
{"id": "657854", "revid": "77290240", "url": "https://it.wikipedia.org/wiki?curid=657854", "title": "Vltava", "text": ""}
{"id": "657855", "revid": "1437331", "url": "https://it.wikipedia.org/wiki?curid=657855", "title": "Bibliografia", "text": "La bibliografia (termine mutuato dal greco \u03b2\u03b9\u03b2\u03bb\u03b9\u03bf\u03b3\u03c1\u03b1\u03c6\u03af\u03b1, composto di \u03b2\u03b9\u03b2\u03bb\u03af\u03bf\u03bd, \"bibl\u00econ\", \"libro\", e \u03b3\u03c1\u03ac\u03c6\u03c9, \"gr\u00e0pho\", \"io scrivo\", che per\u00f2 aveva il significato di \"(tra)scrizione di libri\", diverso da quello moderno di \"libro sui libri\") enumerativa (o sistematica) si pu\u00f2 intendere:\nInvece la bibliografia definita \"analitica\" o \"critica\", altrimenti detta bibliologia, si occupa degli aspetti fisici dei singoli libri come caratteri, impaginazione, carta, eccetera.\nStoria.\nLe origini del termine.\nIl termine bibliografia venne impiegato per la prima volta nel 1633 da Gabriel Naud\u00e9 col valore di \"descrizione di libri\" nella sua \"Bibliographia politica\"; in tempi precedenti questo significato era infatti tradizionalmente inscritto nel termine \"bibliotheca,\" inteso come descrizione e anche come \"raccolta fisica\" di libri. Nel XVII secolo la proposta dello scrittore e bibliotecario parigino trov\u00f2 conferma nella \"Bibliographia parisina\" e nella \"Bibliographia gallica\" di Louis Jacob de Saint Charles.\nLa diffusione del commercio e dell'antiquariato nel XVIII secolo favor\u00ec la precisazione dei significati del termine: secondo un'esigenza determinata dalla rarit\u00e0 di alcune copie stampate, la bibliografia da disciplina destinata alla descrizione esatta dei libri, delle edizioni e dei luoghi di stampa, divenne una vera e propria scienza che considera il libro, nella sua entit\u00e0 fisica, come un preciso oggetto di studio. Nel XIX secolo l'evoluzione tecnologica delle tecniche di stampa favor\u00ec la crescita della produzione editoriale e lo sviluppo della bibliografia.\nLa citazione bibliografica.\nLa citazione, bibliograficamente intesa, \u00e8 il riferimento di un libro stampato, fornendone gli elementi essenziali, normalmente ricavati dal frontespizio, utili alla sua identificazione, che sono in ordine fisso: l'autore, il titolo e le note tipografiche. Essa non va confusa con la citazione testuale, cui anzi si aggiunge come menzione doverosa dell'autore e dell'opera citati.\nNella tradizione americana e anglosassone, che va diffondendosi anche in Italia, all'interno del testo la citazione bibliografica avviene in maniera abbreviata, col sistema autore-anno (ad es., Valesio 1983), rimandando in nota a pi\u00e8 di pagina o in fondo al capitolo o al volume il riferimento completo (Paolo Valesio, \"Il regno doloroso\", Milano, Spirali edizioni, 1983).\nLa citazione bibliografica pu\u00f2 essere il primo passo della descrizione di un libro in una scheda dettagliata, comprendente anche indicazioni ulteriori come le note bibliografiche (intese come descrizione fisica del libro) relative all'edizione, nonch\u00e9 la localizzazione degli esemplari.\nNote tipografiche.\nSono, nell'ordine:\nSi trovano quasi sempre nel frontespizio (in passato nel colophon) dopo l'autore e il titolo dell'opera.\nNote bibliografiche.\nL'espressione non \u00e8 univoca.\nModelli di citazioni bibliografiche.\nLe seguenti sono modalit\u00e0 di compilazione di un riferimento bibliografico, particolarmente diffuse in Italia:\nLetteratura grigia.\nLa letteratura grigia raccoglie testi e documenti non diffusi commercialmente (come ad esempio brevetti o tesi di laurea)."}
{"id": "657862", "revid": "212348", "url": "https://it.wikipedia.org/wiki?curid=657862", "title": "Application-specific integrated circuit", "text": ""}
{"id": "657864", "revid": "767487", "url": "https://it.wikipedia.org/wiki?curid=657864", "title": "DevilDriver", "text": "I DevilDriver sono un gruppo musicale groove metal/melodic death metal di Santa Barbara, Stati Uniti, creato nel 2002 da Dez Fafara dopo lo scioglimento dei Coal Chamber, deluso dal genere che aveva intrapreso il gruppo.\nStoria del gruppo.\nIl gruppo venne fondato da Dez Fafara, insieme ai chitarristi Evan Pitts e Jeff Kendrick al bassista Jon Miller e al batterista John Boecklin. Originariamente assunsero il nome di Deathride, ma in seguito per problemi di copyright (il nome era gi\u00e0 stato assunto da numerose band) lo cambiarono in DevilDriver.\nIl loro album di debutto fu chiamato appunto \"DevilDriver\", uscito nei negozi il 23 ottobre 2003 prodotto dalla Roadrunner Records; tale album non ebbe per\u00f2 grande fortuna in quanto non apprezzato da numerosi critici musicali. Nel 2004 furono convocati per creare la colonna sonora del film .\nUn nuovo album \"The Fury of Our Maker's Hand\" fu pubblicato nel 2005 e fu ben accettato dai fan e dai critici. Cos\u00ec la band part\u00ec per un tour di supporto all'album che prevedeva tappe negli Stati Uniti, in Europa e in Australia.\nIl 16 giugno 2007 viene commercializzato in Australia e poi in Europa il loro terzo album \"The Last Kind Words\". Durante l'esibizione al Download Festival 2007 la band tent\u00f2 di entrare nel guinness dei primati realizzando il circle pit pi\u00f9 grande del mondo, record rifiutato dall'associazione sostenendo l'impossibilit\u00e0 di determinare l'inizio o la fine fisica di un pit.\nIl 13 luglio 2009 la band pubblica il quarto album di studio dal titolo \"Pray for Villains\" e sotto l'etichetta Roadrunner Records.\nIl loro quinto album in studio, dal titolo \"Beast\" \u00e8 uscito sotto la Roadrunner Records il 22 febbraio 2011; all'inizio del 2011, la band ha dichiarato sul sito che il bassista Jon Miller non prender\u00e0 parte ai progetti della band per i prossimi mesi poich\u00e9, stando a quanto dichiarato dalla band, Jon \u00e8 in disintossicazione per l'abuso di alcool e droghe.\nNel giugno 2012 firmano con la Napalm Records, con la quale pubblicheranno nell'agosto del 2013 il loro sesto album in studio, \"Winter Kills\".\nIl 19 novembre 2015 annunciarono il loro settimo album \"Trust No One\", pubblicato il 13 maggio 2016 con etichetta Napalm Records.\nLogo.\nIl simbolo della band si chiama \"Cross of Confusion\", e ha un significato preciso: mettere in dubbio la validit\u00e0 del cristianesimo. Il simbolo \u00e8 stato scelto dallo stesso Dez che l'ha trovato su un libro che ha ispirato il nome stesso della band \"DevilDriver\"."}
{"id": "657867", "revid": "78273", "url": "https://it.wikipedia.org/wiki?curid=657867", "title": "Psdi-Socialdemocrazia", "text": ""}
{"id": "657868", "revid": "1487880", "url": "https://it.wikipedia.org/wiki?curid=657868", "title": "Cantore", "text": "Nell'antichit\u00e0 e nel Medioevo il cantor, detto anche \"psalmista\", era il termine generico che designava un cantore di musica sacra o profana (in greco, \"psalt\u0113s\").\nA differenza dei lettori, i cantori non erano normalmente annoverati tra gli ordini clericali minori, e dunque non conseguivano l'ordinazione di diacono o presbitero. Tuttavia, Isidoro di Siviglia (560 ca. - 636) assegn\u00f2 al cantore un posto intermedio tra il portiere e il lettore.\nSecondo un canone del IV Concilio di Cartagine del 419, un prete poteva assegnare l'incarico di cantore senza l'approvazione del vescovo, purch\u00e9 lo ammonisse che doveva credere in cuor suo alle parole che cantava (\u00abquod ore cantas, corde credas\u00bb), frase ripetuta nel successivo pontificale (\"Pontificale Romanum: De officio psalmistatus\"). Alcuni pontificali francesi prescrivono per il vescovo che benedice il nuovo cantore di mettere nelle sue mani un Antifonario, simbolo del suo ufficio.\nNei monasteri e nelle cattedrali l'ufficio di cantore acquis\u00ec un'importanza crescente, sino ad assumere responsabilit\u00e0 nella supervisione della liturgia e la formazione di giovani cantori.\nI trattati del periodo medievale indicavano con il termine \"cantor\" il cantante che eseguiva la melodia, alla quale il \"discantor\" aggiungeva un contrappunto. Va comunque detto, che i teorici medievali tendevano a descrivere il cantore come una figura poco edotta circa la complessa conoscenza teorica, posseduta, invece, dal \"musicus\". Uno degli esempi pi\u00f9 celebri in proposito, si trova nelle \"Regulae Rhythmicae\" di Guido, che inizia il suo trattato assimilando il cantore alla bestia: \u00abMusicorum et cantorum magna est distantia: Isti dicunt, illi sciunt, quae componit musica. Nam qui facit, quod non sapit, diffinitur bestia\u00bb.\nNel secondo Quattrocento, Johannes Tinctoris defin\u00ec semplicemente il cantore: \u00abcantor est qui cantum voce modulatur\u00bb.\nDurante il Medioevo, il cantore principale di molte cattedrali inglesi divenne noto come \"precentor\" e in epoca contemporanea continua a svolgere una funzione fondamentale nelle formazioni corali anglicane.\nNella chiesa luterana il compito del cantore (\"Kantor\") era tradizionalmente abbinato a mansioni educative con responsabilit\u00e0 musicali.\nNella chiesa cattolica romana, il Concilio Vaticano II ha ripristinato il ruolo tardo-antico del cantore come guida del canto congregazionale ma, attualmente, la maggior parte di coloro che assumono tale ruolo ha solo una modesta preparazione musicale.\nBibliografia.\nJoseph Dyer, voce \"Cantor\" in New Grove Dictionary"}
{"id": "657872", "revid": "1632387", "url": "https://it.wikipedia.org/wiki?curid=657872", "title": "DevilDriver (album)", "text": "DevilDriver \u00e8 il primo album in studio del gruppo musicale statunitense omonimo, pubblicato il 28 ottobre 2003 dalla Roadrunner Records.\nSi tratta della nuova band creata dal cantante dei Coal Chamber Dez Fafara."}
{"id": "657873", "revid": "1318658", "url": "https://it.wikipedia.org/wiki?curid=657873", "title": "Zanobi da Strada", "text": "Biografia.\nFiglio di Giovanni Mazzuoli da Strada amico fraterno di Niccol\u00f2 Acciaiuoli, fondatore della Certosa di Firenze.\nDal 1335 al 1349 esercit\u00f2 la professione di insegnante di grammatica, in seguito venne nominato segretario reale e si trasfer\u00ec a Napoli.\nFu amico di Francesco Petrarca e di Giovanni Boccaccio, con i quali intrattene una nutrita corrispondenza. Nel 1355 fu incoronato poeta dall'imperatore Carlo IV nel Duomo di Pisa. Dal 1355 al 1357 entr\u00f2 nell'abbazia di Montecassino, come vicario del vescovo Angelo Acciaiuoli. Nella biblioteca studi\u00f2 i numerosi codici antichi conservati e comp\u00ec alcune scoperte straordinarie per l'epoca, trovando alcune opere di Tacito, di Apuleio e di Varrone.\nDopo essere stato nominato segretario apostolico, si trasfer\u00ec ad Avignone a partire dal 1358, dove mor\u00ec di peste nel 1361.\nTalvolta rappresentato nei cicli di affreschi di fiorentini illustri, viene talvolta accostato ai grandi poeti del Trecento, a significare la sua fama un tempo molto superiore a quella odierna."}
{"id": "657877", "revid": "76963", "url": "https://it.wikipedia.org/wiki?curid=657877", "title": "Sean Young", "text": "Biografia.\nSean Young nasce a Louisville, in Kentucky, da Lee Guthrie, una sceneggiatrice, addetta alle pubbliche relazioni e giornalista, e da Donald Young, giornalista e produttore televisivo. Si diploma alla Interlochen Arts Academy e frequenta la School of American Ballet di New York. Prima di intraprendere la carriera di attrice lavora come modella, ballerina e PR.\nGli anni ottanta.\nEsordisce nel 1980 con il film \"Jane Austen a Manhattan\" di James Ivory e, dopo un piccolo ruolo in \"Stripes - Un plotone di svitati\" (1981), ottiene la parte che le d\u00e0 lo status di star, quella dell'ambigua Rachael di \"Blade Runner\" (1982). Nel corso degli anni ottanta prende parte ad altre pellicole importanti, come \"Senza via di scampo\" (1987), in cui interpreta la femme fatale che scatena la guerra tra Gene Hackman e Kevin Costner, \"Wall Street\" (1987), in cui il suo ruolo viene considerevolmente ridotto a causa degli screzi con il regista Oliver Stone, \"Dune\" (1984) di David Lynch e il disneyano \"Baby - Il segreto della leggenda perduta\" (1985).\nNel 1988 interpreta il cupo \"Cocaina\", dove \u00e8 protagonista al fianco di James Woods di una discesa negli inferi della tossicodipendenza. Woods successivamente la denuncia per molestie, accusandola, assieme ad altre discutibili condotte, di aver lasciato una bambola sfigurata davanti alla porta di casa sua. La Young da parte sua nega ogni accusa e rimanda la questione ad un suo rifiuto delle avance di Woods. La causa si chiude con un accordo extragiudiziale nel 1989.\nOccasioni sfumate e declino.\nNel 1989 viene scritturata per il ruolo di Vicki Vale in \"Batman\" di Tim Burton, ma durante le prove si frattura un braccio dopo una caduta da cavallo, venendo cos\u00ec sostituita da Kim Basinger. Alla vigilia delle riprese di \"Batman - Il ritorno\", sempre di Burton, cerca in tutti i modi di ottenere il ruolo di Catwoman (andato poi a Michelle Pfeiffer), arrivando al punto di presentarsi di fronte al regista in costume da Catwoman.\nNel 1990 viene scritturata per il ruolo di Tess Trueheart in \"Dick Tracy\", ma poco dopo viene licenziata perch\u00e9 non appariva abbastanza materna per il ruolo. La Young da parte sua dichiara di essere stata licenziata per avere rifiutato le avance sessuali da parte di Warren Beatty. Nel 1990 Sean Young sposa Robert Lujan, da cui ha due figli. La coppia divorzia nel 2002. Nel 1991 conquista il Razzie Awards quale peggior attrice dell'anno in \"Un bacio prima di morire\", e interpretando un doppio ruolo si aggiudica anche il Razzie Award alla peggior attrice non protagonista.\nDopo qualche commedia di buon successo come il parodistico \"Fatal Instinct\" (1993) e il demenziale \"Ace Ventura - L'acchiappanimali\" (1994), negli anni novanta la sua carriera ha una flessione, causata anche dal fatto che la Young va a vivere lontano da Hollywood, a Sedona, in Arizona. Nel 1997 riprende il ruolo di Rachael per la versione videogame di \"Blade Runner\".\nA partire dagli anni 2000 \u00e8 impegnata sempre pi\u00f9 in televisione, alternando film-tv, miniserie e ruoli da guest-star in popolari serie come \"CSI: Crime Scene Investigation\", \"E.R. - Medici in prima linea\" e \"Squadra Emergenza\". Partecipa a due reality televisivi, \"Gone Country 2\" nel 2008 e \"Skating with the Stars\" nel 2010, e tra il 2010 e il 2011 prende parte a 45 episodi della soap-opera \"Amarsi\". Nel gennaio 2008 la Young si ricovera volontariamente in un centro di riabilitazione per alcolisti. Il giorno prima era stata allontanata dalla serata di premiazione per i \"Directors Guild of America Awards\" dopo avere insistentemente molestato il regista Julian Schnabel.\nNel 2011 ha preso parte al reality \"Celebrity Rehab with Dr. Drew\", che racconta la cronaca della riabilitazione di alcuni VIP in un centro di riabilitazione di Pasadena. Anche in questo caso la Young cerca di curare la sua dipendenza da alcol. Nel 2012 l'attrice \u00e8 stata arrestata dalla polizia di Los Angeles dopo aver tentato di introdursi senza invito a una festa con i partecipanti alla cerimonia di consegna degli Oscar.\nNel 2018 prende parte alla serie televisiva di TNT \"L'alienista\", tratta dall'omonimo romanzo di Caleb Carr, nella quale interpreta il ruolo della signora Van Bergen.\nDoppiatrici italiane.\nNelle versioni in italiano dei suoi film, Sean Young \u00e8 stata doppiata da:"}
{"id": "657880", "revid": "554814", "url": "https://it.wikipedia.org/wiki?curid=657880", "title": "Strada in Chianti", "text": "Strada in Chianti \u00e8 una frazione del comune di Greve in Chianti, in provincia di Firenze.\n\u00c8 il paese pi\u00f9 prossimo a Firenze dell'intero comune grevigiano, da cui dista circa 12\u00a0km. Si \u00e8 molto sviluppato negli ultimi anni, con un forte incremento demografico, dovuto proprio alla sua vicinanza con il capoluogo di provincia. Si trova ad un'altezza di circa 300 metri s.l.m. e perci\u00f2 ha un clima favorevole, anche nei mesi pi\u00f9 torridi, rispetto al centro della citt\u00e0. La terza domenica del mese di settembre ricorre la fiera del Paese.\nIl territorio \"stradese\" comprende le seguenti borgate: la \"Martellina\", \"Mezzano\", la \"Presura\", \"Santa Cristina\" e \"Sezzate\" tutte situate a pochissimi chilometri dal paese.\nStoria.\nStrada prende il nome da \"via strata\", cio\u00e8 lastricata. Che secondo alcuni storici si trattava del tracciato di et\u00e0 Claudia (circa 200 d.C.) della via Cassia. Fino alla fine dell'Ottocento era possibile vedere una parte di questo lastricato in una delle tre corti di origine longobarda.\nLuoghi di interesse.\nNella chiesa dedicata a San Cristoforo si trova un bel crocifisso ligneo (in olivo) decorato da Neri di Bicci (1440 circa). La chiesa dopo i recenti restauri (1990) che ne hanno riportato alla luce l'originario abside sotto l'attuale altare \u00e8 di prima del mille.\nSembra che i Longobardi, allora presenti nel paese con alcuni spedali (nell'attuale borgo) abbiano fatto costruire la Chiesa su un fortilizio etrusco.\nStrada in Fiera.\nLa terza domenica di settembre si celebra la Fiera. Il territorio stradese \u00e8 suddiviso in cinque Rioni: Borgo, Martellina, Palagione, Poggerino e Ruota Cappellina.\nIn passato erano organizzate corse con i cavalli, nella settimana della Fiera, dove si sfidavano le cinque contrade. La tradizione era, per\u00f2, andata via via spegnendosi fino a scomparire. Da qualche anno il paese \u00e8 tornato ad animarsi con \"Strada in Fiera\". Durante la terza settimana di Settembre i Rioni si sfidano nella \"Giostra\": una serie di giochi di vario tipo (dal torneo di briscola, al calciobalilla, al calcetto passando per il ballo e la pallavolo). Le gare iniziano il luned\u00ec per terminare il sabato. La domenica vi \u00e8 la \"Sfilata\" conclusiva, dove tutti i Rioni cercano di primeggiare, per le vie del paese, attraverso i carri pi\u00f9 belli. Al termine della quale viene proclamato il Rione vincitore del \"Cencio dell'Orcio\". Durante la Sfilata \u00e8 sempre presente un mercato con diversi stand gastronomici."}
{"id": "657882", "revid": "254401", "url": "https://it.wikipedia.org/wiki?curid=657882", "title": "Piazza Caricamento", "text": "Piazza Caricamento (in lingua ligure \"Ciassa Caregamento\" ) \u00e8 una piazza del quartiere genovese della Maddalena, creata intorno alla met\u00e0 dell'Ottocento come terminale della \"carrettiera Carlo Alberto\", la strada litoranea voluta dal sovrano sabaudo, e del tracciato ferroviario che collegava il porto alla linea Torino-Genova.\nToponimo.\nLa piazza, realizzata nel 1839 come terminale della nuova strada carrabile litoranea intitolata al re Carlo Alberto (oggi via Gramsci), fu detta \"di Caricamento\" a partire dal 1854, quando divenne la stazione di testa, destinata al carico e allo scarico delle merci afferenti al porto, della ferrovia progettata come prolungamento della linea Torino-Genova a servizio del traffico portuale.\nNumerose fotografie di fine Ottocento e inizio Novecento mostrano la piazza affollata di carri trainati da asini, buoi o cavalli, in attesa di caricare o scaricare merci di ogni genere.\nDescrizione.\nLa piazza si estende per circa 9.000 m\u00b2 su un'area che nel Medioevo era occupata dalle banchine portuali. Il mare arrivava a lambire i portici di Sottoripa, gran parte dei quali si affacciano oggi sulla piazza. La piazza, che ha la forma di un quadrilatero irregolare, dagli altri lati \u00e8 delimitata dal Palazzo San Giorgio, un tempo \"Palazzo delle Compere di San Giorgio\" e oggi sede dell'Autorit\u00e0 portuale, dall'area del porto antico, con i moli Spinola, oggi sede dell'acquario, e Guglielmo Embriaco (un tempo detto \"ponte della Mercanzia\"), che ospita una tensostruttura multifunzionale utilizzata per manifestazioni nel periodo estivo e come pista di pattinaggio su ghiaccio nel periodo invernale. Sul lato di nord-ovest la piazza continua nella via Antonio Gramsci, l'antica \"carrettiera Carlo Alberto\". Oggi la piazza \u00e8 quasi completamente pedonalizzata, salvo un'area destinata a capolinea degli autobus. Un sottopasso realizzato negli anni novanta sotto la piazza stessa e il Palazzo San Giorgio collega via Gramsci con piazza Cavour e la \"circonvallazione a mare\".\nAl centro della piazza, da cui fino ai primi del Novecento partivano numerosi carri con le merci provenienti dal porto, s'innalza la statua bronzea a Raffaele Rubattino, realizzata nel 1889 dallo scultore Augusto Rivalta. Il Rubattino, considerato il primo armatore italiano, fu anche un patriota: vicino a Nino Bixio, nel 1861 forn\u00ec a Garibaldi le navi per la spedizione dei Mille.\nPiazza Caricamento \u00e8 collegata al centro storico dalla via al Ponte Reale, che si apre nella palazzata di Sottoripa alle spalle del palazzo San Giorgio. Il suo nome deriva da un antico molo, demolito alla fine dell'Ottocento e che si trovava tra i due moli Spinola ed Embriaco, detto appunto Ponte Reale, destinato esclusivamente all'imbarco e allo sbarco dei passeggeri. Sulla testata di questo molo era stato collocato nel 1643 un artistico \"barchile\", trasferito intorno al 1840 in piazza Colombo, nel quartiere di San Vincenzo, dove si trova tuttora.\nAll'imbocco di via al Ponte Reale, ai lati opposti della strada si trovano due storici palazzi, entrambi iscritti al registro dei Rolli nel 1614: il palazzo Emanuele Filiberto Di Negro (civ. 2) e il cinquecentesco palazzo Adorno (civ. 1), trasformato nell'Ottocento in un albergo di lusso \u2013 \"Hotel de France\" \u2013 che ospit\u00f2 illustri viaggiatori. Recentemente restaurati, sono oggi utilizzati come uffici ed abitazioni.\nStoria.\nQuando fu costruita la palazzata di Sottoripa, all'inizio del XIV secolo, i suoi portici erano affacciati direttamente sul mare; qui si trovava il cuore del porto antico, con i moli Calvi (detto anche \"della Legna\"), Spinola, Reale (utilizzato per lo sbarco dei passeggeri) e \"della Mercanzia\".\nCon la costruzione del lato a mare delle seicentesche \"Mura Nuove\" venne a crearsi una barriera tra il porto e la palazzata della Ripa, mentre le calate pi\u00f9 vicine a questa vennero progressivamente colmate. Su parte dell'area dov'\u00e8 ora la piazza fu costruito il palazzo dei Padri del Comune, in cui oper\u00f2 fino ai primi dell'Ottocento la zecca genovese.\nQuando nell'Ottocento il governo sabaudo decise di realizzare un collegamento stradale a servizio del porto fu creata una strada litoranea, la \"carrettiera Carlo Alberto\", che ebbe il suo terminale naturale in corrispondenza del principale accesso alle calate portuali, accanto al deposito franco e alla dogana. La strada Carlo Alberto e piazza Caricamento furono realizzate in parte su nuovi riempimenti ed in parte sull'area del demolito palazzo dei Padri del Comune e su quella delle mura, il cui posto fu preso dai nuovi magazzini portuali.\nSulla copertura dei magazzini nel 1839 furono realizzate le cosiddette \"Terrazze di marmo\". Questa costruzione, progettata da Ignazio Gardella senior, larga tredici metri e lunga oltre quattrocento, con un andamento a gomito per seguire l'andamento della linea di costa, fronteggiava la palazzata della Ripa da piazza Caricamento alla darsena. Sul lato verso la piazza erano dei portici occupati da botteghe. Anche questa struttura, come in precedenza le mura, nascondeva la vista di Sottoripa dal mare, creando una netta barriera tra il porto e la citt\u00e0; per alcuni decenni meta delle passeggiate domenicali della borghesia genovese, le terrazze furono demolite nel 1886 per consentire l'ampliamento della via e della piazza.\nAlla met\u00e0 dell'Ottocento, quando fu costruita la linea ferroviaria Torino-Genova ne fu realizzato un prolungamento lungo le banchine portuali fino alla piazza, che permetteva di caricare direttamente sui convogli ferroviari le merci sbarcate dalle navi. Inaugurata il 16 febbraio 1854 alla presenza del re Vittorio Emanuele II e del conte di Cavour, questa ferrovia doveva consentire un rapido trasporto delle merci tra Torino, allora capitale del regno sabaudo, e il porto di Genova.\nNel corso del Novecento l'ampliamento del porto verso ponente fece venir meno l'importanza del bacino portuale pi\u00f9 antico, quello che per molti secoli era stato il cuore dell'attivit\u00e0 mercantile genovese, ma la piazza continu\u00f2 a rimanere separata dall'area a mare dalla cinta portuale. Nel 1963 fu realizzata la Sopraelevata, che attraversa la piazza lungo il margine dell'area portuale, collegando il casello autostradale di Genova Ovest alla Foce. L'opera, pur avendo contribuito a decongestionare il traffico in piazza Caricamento, \u00e8 da sempre oggetto di discussioni per il suo impatto visivo.\nIn occasione delle celebrazioni colombiane del 1992 la piazza \u00e8 stata parzialmente pedonalizzata, grazie alla realizzazione del sottopasso che collega via Gramsci a piazza Cavour. In questa circostanza lavori di restauro hanno interessato anche il palazzo San Giorgio, ma l'operazione di restyling pi\u00f9 importante ha interessato l'area del porto antico: venute meno le sue funzioni commerciali, \u00e8 stata finalmente aperta alla citt\u00e0, restituendo alla piazza il suo originario sbocco sul mare.\nNuovi restauri hanno interessato nel 2004 le facciate degli edifici della Ripa Maris, nel quadro delle iniziative legate all'evento \"Genova capitale europea della cultura\"."}
{"id": "657885", "revid": "118272176", "url": "https://it.wikipedia.org/wiki?curid=657885", "title": "Zack Martin", "text": "Zachary \u201cZack\u201d Martin, interpretato da Dylan Sprouse, \u00e8 un personaggio delle serie televisive Disney: Zack e Cody al Grand Hotel, Zack e Cody sul ponte di comando e del film Disney per la televisione: Zack &amp; Cody - Il film.\nBiografia.\nZack Martin \u00e8 il fratello gemello di Cody. \u00c8 nato a Seattle nel 1992. In una puntata dichiara di essere pi\u00f9 grande di Cody di dieci minuti. Zack \u00e8 il tipico ragazzo sbruffone e menefreghista, a cui piace solamente divertirsi. Considerato il classico dongiovanni, \u00e8 esperto di conquiste amorose, non solo per il suo fascino, ma anche per il suo carattere estroverso e socievole. In realt\u00e0 sotto questa personalit\u00e0 da bullo, si nasconde un ragazzo tenero e insicuro, che Zack tenta di mascherare per vergogna. \u00c8 molto bravo nei videogiochi e negli sport tra i quali il basket e lo skateboard, di cui \u00e8 grande appassionato. Al contrario di Cody, non \u00e8 per niente bravo a scuola e non gli piace studiare, chiedendo spesso aiuto al fratello per i compiti, si scoprir\u00e0 poi che Zack soffre di dislessia, ma, nonostante questi difetti, \u00e8 altrettanto abile e perspicace.\nIn Zack e Cody al Grand Hotel vive in una suite dell'hotel Tipton di Boston, insieme alla mamma e al fratello. Vivace, furbo e ribelle, si caccia frequentemente nei guai, nei quali coinvolge anche Cody. Capita spesso che si prenda gioco di quest'ultimo a causa della sua indole pi\u00f9 timida e intellettuale, ma, anche se non vuole ammetterlo, Zack \u00e8 molto affezionato al gemello. Durante tutte le stagioni flirta con diverse ragazze, anche se raramente rimane con loro per pi\u00f9 di una puntata, ma il suo primo grande amore \u00e8 Maddie Fitzpatrick, che tenta disperatamente di conquistare. Durante le vacanze estive, insieme a Cody, lavora come ragazzo delle borse presso il minimarket Paul Revere.\nIn Zack e Cody sul ponte di comando insieme al fratello frequenta la Seven Seas High, la scuola a bordo della nave SS Tipton. Lavora come barista, avendo sperperato in pochi giorni tutti i soldi suoi e del fratello, che sarebbero serviti per mantenersi gli studi per l'intero semestre. Pur essendo cresciuto, Zack rimane sempre il solito ragazzo pigro e scherzoso. All'inizio della terza stagione, conosce una nuova studentessa della scuola di nome Maya, di cui si innamora e che diventer\u00e0 la sua ragazza, per poi venire lasciato da lei nell'episodio conclusivo della serie, a causa della convinzione di Maya di non essere in grado di mantenere una relazione a distanza, dopo aver deciso di trasferirsi per due anni in Ciad. Zack riesce ad ottenere nell'ultima puntata il diploma."}
{"id": "657887", "revid": "1305772", "url": "https://it.wikipedia.org/wiki?curid=657887", "title": "Il sogno di una cosa", "text": "Il sogno di una cosa \u00e8 il primo romanzo di Pier Paolo Pasolini, scritto nel 1949-50 ma pubblicato solo nel 1962 e originariamente intitolato \"I giorni del Lodo De Gasperi\".\nTrama.\nLa vicenda si svolge nel Friuli del secondo dopoguerra, a cavallo tra il 1948 e il 1949. Ne sono protagonisti tre giovani figli di braccianti, provenienti da Ligugnana, Rosa e San Giovanni - paesi nella pianura della destra Tagliamento in cui si svolge tutta l'azione.\nNini, Milio ed Eligio si incontrano e divengono amici in occasione della sagra del Luned\u00ec di Pasqua di Casale. Ad accomunarli \u00e8 la passione per la fisarmonica, la musica, il ballo e il vino, ma anche una ammirazione quasi fatale che finiscono per nutrire l'uno per l'altro. \nFa da sfondo a tutto il romanzo l'estrema povert\u00e0 di quel tempo, alla quale i tre giovani tentano di sottrarsi, come molti altri friulani, emigrando all'estero.\nInfatti, dopo qualche mese dall'inizio di questa amicizia, Milio parte per la Svizzera. Qui prova sulla propria pelle la difficolt\u00e0 nel trovare un'occupazione in grado di riscattarlo dall'originaria miseria, ma anche la diffidenza nei confronti degli immigrati italiani. Pur dimostrando di essere in grado di integrarsi nel nuovo paese, Milio non riesce a sopportare a lungo la rigidit\u00e0 umana degli svizzeri provando forte nostalgia per la dimensione comunitaria da cui proviene.\nNini ed Eligio, invece, raggiungono in maniera rocambolesca la Jugoslavia, attratti dal sogno di costruirsi una nuova vita nel paese di Tito, liberi dallo sfruttamento e dalla discriminazione verso i ceti popolari. Devono per\u00f2 fare i conti con la dura realt\u00e0 di un paese stremato dalla guerra e dal contrasto tra Tito stesso e Stalin (1948), contrasto di cui restarono vittime molti comunisti italiani come loro emigrati in Jugoslavia.\nI tre amici fanno ritorno in Friuli quasi contemporaneamente e qui si impegnano - occupando le ville signorili - nelle lotte dei contadini affinch\u00e9 venga fatto rispettare il Lodo De Gasperi per una pi\u00f9 equa distribuzione delle terre.\nNel seguito del racconto - cadenzato dai ritmi della vita e dei riti comunitari contadini - le esistenze dei tre giovani si dipanano nell'aspirazione a una migliore condizione lavorativa e sociale, mentre a fare da sfondo restano la loro impetuosa, sensuale giovinezza e la voglia di amore e di amicizia, minacciate dalla cruda realt\u00e0 di una vita di privazioni e di ingiustizia.\nA chiudere la parabola di questi semplici alfieri di quella che Pasolini nel libro chiama \"la migliore giovent\u00f9 della riva destra\" sopraggiunge la dolorosa morte, dopo una lunga malattia aggravata dal lavoro, di Eligio.\nL'opera.\n\"Il sogno di una cosa\" \u00e8 la prima esperienza narrativa di Pasolini. Scritto tra il 1949 e il 1950, fu in realt\u00e0 pubblicato appena nel 1962: \u00e8 quindi un libro scritto negli anni della giovinezza - appena dopo il conseguimento della laurea, allorch\u00e9 Pasolini rientr\u00f2 in Friuli da Bologna per insegnare -, ma pubblicato in un periodo particolarmente importante della produzione poetica e cinematografica di Pasolini.\nCionondimeno in questo testo possiamo trovare gi\u00e0 tratteggiati molti dei temi che caratterizzeranno l'attivit\u00e0 di Pasolini: non un protagonista innanzitutto ma molti protagonisti che in qualche modo stanno a significare il farsi della storia attraverso i piccoli tentativi dei molti, spesso falliti, di emancipazione dalla miseria e dai condizionamenti sociali.\nIn questo senso \u00e8 esemplare il continuo scambio relazionale, pur conflittuale, tra le consuetudini e le limitazioni dettate dalle usanze religiose e dalle gerarchie sociali, e le possibilit\u00e0 e le aspirazioni al cambiamento derivanti dall'identificazione nel comunismo, scambio che attraversa potentemente la seconda parte del libro, ma sempre con la leggerezza sognante che ne caratterizza lo stile, e che sembra trovare la sua sintesi nelle tristi pagine finali.\nDa un lato i giovani protagonisti sognano e inseguono una vita festosa, che fronteggi con l'allegria e la musica la pur onnipresente povert\u00e0, dall'altro coltivano una forte etica del \"fare\" pi\u00f9 che del lavorare, amano la propria comunit\u00e0 in cui si identificano con naturalezza, non eccedono nella ricerca del piacere pur esprimendo una fortissima sensualit\u00e0, ben tratteggiata sia nei giovani uomini che nelle timide, ma non insignificanti, figure femminili. \nVa forse interpretata in questo senso la citazione di Marx che Pasolini inserisce all'inizio del racconto e da cui prende il titolo:\n\u00c8 appunto \"una cosa\" che questi giovani, belli e sinceri, inseguono continuamente, ma non come un orizzonte lontano, una rivoluzione da fare chiss\u00e0 quando, ma nella semplice bellezza di ogni giorno e di ogni piccolo gesto. \nCome afferma Tina Crobeddu \"ci\u00f2 che questi personaggi dicono \u00e8 esattamente ci\u00f2 che pensano; tutto \u00e8 trasparenza, non c'\u00e8 mediazione, forse perch\u00e9 non possiedono quella malizia tipica delle menti abituate a pensare troppo. La vita, dalle loro parti, \u00e8 veramente ridotta all'essenza: basta una bottiglia di vino, un'armonica e un po' di gente per dare una svolta a una serata, a un pomeriggio; basta vedere l'ingiusta ricchezza dei proprietari terrieri per far loro decidere che \u00e8 giunto il momento di agire, non per un ideale comunista del quale sono culturalmente coscienti, ma per un comunismo che hanno dentro se stessi, una coscienza di classe che va al di l\u00e0 degli altisonanti discorsi politici\".\nNella prefazione a una delle prime edizioni del libro si affermava che \"Il sogno di una cosa\" si inserisce nel filone neo-realistico dell'epoca ma solo per alcuni spunti, poich\u00e9 la narrazione \u00e8 \"sfumata e lieve, quasi elegiaca dando un tono malinconico e di patetica dolcezza\", e del resto \u00e8 cos\u00ec che Pasolini descrisse sempre quel Friuli povero e rurale che per lui assunse caratteri mitici.\n\"Il sogno di una cosa\" \u00e8 un libro importante per chi voglia avvicinarsi al primo Pasolini, non \u00e8 una lettura scontata seppur priva di artifici e di colpi di scena, anzi proprio quella lievit\u00e0 e quella dolcezza risultano cos\u00ec efficaci nel descrivere esistenze in continuo conflitto con un mondo per niente lieve."}
{"id": "657888", "revid": "666668", "url": "https://it.wikipedia.org/wiki?curid=657888", "title": "Marco Padalino", "text": "Caratteristiche tecniche.\nCentrocampista esterno destro, gioca preferibilmente come ala, distinguendosi per la facilit\u00e0 di corsa e l'abilit\u00e0 nel cross.\nCarriera.\nClub.\nInizia l'attivit\u00e0 calcistica giovanissimo, entrando a 4 anni nella squadra allievi F2 del FC Rapid Lugano, quale tesserato pi\u00f9 giovane sino a quel momento, e a 15 anni approda all'FC Lugano. A seguito del fallimento di quest'ultima, nel 2003 passa al Football Club Malcantone Agno; su segnalazione di Roberto Morinini, suo precedente allenatore, nel gennaio 2004 viene acquistato dal Catania, militante nel campionato di Serie B. Dopo una prima stagione di ambientamento, guadagna maggior spazio nel campionato 2004-2005.\nNel 2005 viene acquistato in compropriet\u00e0 dal , sempre in Serie B; sotto la guida di Giuseppe Iachini si segnala come uno dei migliori giocatori della squadra, vince il premio \u201cGiuseppe Albertini\u201d, conferito dall'Associazione Ticinese Giornalisti Sportivi e destinato ai migliori giovani calciatori della Svizzera italiana. Acquistato interamente dal Piacenza, rimane in forza agli emiliani fino al 2008, perdendo il posto da titolare sul finire dell'ultima stagione, dopo l'avvicendamento tra Gian Marco Remondina e Mario Somma.\nNell'estate 2008 si trasferisce per circa 2,5 milioni di euro alla Sampdoria. Inizialmente riserva di Marius Stankevi\u010dius, guadagna progressivamente spazio tra i titolari nella stagione 2008-2009, agli ordini di Walter Mazzarri; esordisce anche in Coppa UEFA, il 2 ottobre 2008 in occasione della partita Kaunas-Sampdoria (1-2), e il 14 dicembre 2008 segna il suo primo gol con la maglia blucerchiata e in Serie A, sul campo della . Riconfermato per la stagione 2009-2010, \u00e8 impiegato con minore continuit\u00e0 dall'allenatore Luigi Delneri, che lo alterna con Franco Semioli.\nA partire dalla stagione 2010-2011 finisce ai margini della rosa, anche a causa di diversi problemi fisici, tra cui un serio infortunio alla caviglia sul finire del 2010. Dopo la retrocessione del 2011 viene ripreso in considerazione da Gianluca Atzori e poi da Iachini nella stagione 2011-2012; nuovamente condizionato dagli infortuni, totalizza 13 presenze in campionato. Con il nuovo allenatore Ciro Ferrara finisce ai margini della rosa, non rientrando nei piani tecnici del tecnico blucerchiato, e il 7 settembre passa a titolo definitivo al , in Serie B.\nIl 18 agosto 2014 torna in Svizzera, viene acquistato dal Lugano. Fa il nuovo esordio con la squadra bianconera il 28 settembre 2014 giocando 87 minuti nella gara vinta 2-1 contro il Losanna.\nNazionale.\nIl 5 novembre 2008 \u00e8 stato convocato dal CT della nazionale svizzera Hitzfeld per disputare la partita amichevole Svizzera-Finlandia in programma il 19 novembre 2008 a San Gallo, ma non ha potuto rispondere alla convocazione a causa dell'infortunio occorsogli durante la partita del 16 novembre 2008 contro il Lecce.\nL'11 febbraio 2009 fa il suo esordio in nazionale in occasione della partita amichevole fra Svizzera e terminata 1-1. Il 28 marzo 2009 esordisce in una partita ufficiale a Chi\u0219in\u0103u contro la nelle qualificazioni al Mondiale 2010. Realizza il primo gol il 5 settembre 2009, in una gara contro la .\nL'11 maggio 2010 il selezionatore svizzero Hitzfeld lo inserisce nella lista dei 23 convocati per Sudafrica 2010, insieme al compagno di squadra Ziegler, nei quali tuttavia non scende mai in campo. La convocazione di Padalino ha creato polemiche tra la stampa svizzera, che avrebbe preferito la convocazione di Valentin Stocker a quella del calciatore blucerchiato.\nStatistiche.\nPresenze e reti nei club.\n\"Statistiche aggiornate al 4 giugno 2017.\""}
{"id": "657890", "revid": "3831", "url": "https://it.wikipedia.org/wiki?curid=657890", "title": "Ordine Supremo della SS. Annunziata", "text": ""}
{"id": "657892", "revid": "6923", "url": "https://it.wikipedia.org/wiki?curid=657892", "title": "Nazionale di calcio della Thailandia", "text": "La nazionale di calcio della Thailandia (th. \u0e1f\u0e38\u0e15\u0e1a\u0e2d\u0e25\u0e17\u0e35\u0e21\u0e0a\u0e32\u0e15\u0e34\u0e44\u0e17\u0e22) \u00e8 la rappresentativa calcistica nazionale della Thailandia, posta sotto l'egida della Football Association of Thailand ed affiliata all'AFC.\nLa squadra non ha mai ottenuto successi internazionali se si escludono quelli in competizioni regionali quali i Giochi del Sud-est asiatico, vinti per 5 volte, e l'AFF Cup, vinta per 6 volte. Non ha mai partecipato ad un campionato mondiale e il miglior risultato ottenuto nella Coppa d'Asia \u00e8 il terzo posto nell'edizione del 1972, ospitata dalla stessa Thailandia. Ha partecipato due volte ai Giochi olimpici estivi e tre volte ai Giochi asiatici.\nNella classifica mondiale della FIFA il miglior piazzamento della Thailandia \u00e8 il 43\u00ba posto del settembre 1998, mentre il peggiore \u00e8 il 165\u00ba posto dell'ottobre 2014.\nOccupa attualmente il 115\u00ba posto.\nStoria.\n1915-1995.\nLa nazionale fu costituita nel 1915 come rappresentativa del Siam e gioc\u00f2 il primo incontro non ufficiale al Royal Bangkok Sport Club Stadium il 20 dicembre di quell'anno, contro una rappresentativa di calciatori europei. Il 25 aprile 1916 il re Vajiravudh fond\u00f2 la Football Association of Siam. Nel 1930 la squadra disput\u00f2 la sua prima partita contro un'altra nazionale, l'Indocina, che comprendeva giocatori originari del Vietnam del Sud e della Francia. Nel 1949 il Siam, e quindi anche la sua federcalcio, cambiarono nome quando il paese assunse la denominazione di Thailandia.\nAlle Olimpiadi del 1956 a Melbourne la squadra fece il proprio esordio olimpico, perdendo per 0-9 contro il (pi\u00f9 larga sconfitta nella storia della nazionale) e mancando la qualificazione ai quarti di finale. Nel 1965 la Thailandia ottenne per la prima volta il primo posto ai Giochi del Sud-est asiatico.\nGioc\u00f2 anche le Olimpiadi del 1968 a Citt\u00e0 del Messico, dove perse contro la per 0-7, contro il per 1-4 e contro la per 0-8, uscendo al primo turno. Resta questa l'ultima apparizione della Thailandia in un torneo olimpico di calcio.\nIl 21 giugno 1992 la squadra vinse per 2-1 a Bangkok contro la , all'epoca la pi\u00f9 valida nazionale di calcio asiatica in una gara di qualificazione alla Coppa d'Asia 1992. Sconfiggendo due giorni dopo il per 1-0 (ancora a Bangkok) vinse quindi il girone e si qualific\u00f2 per la Coppa d'Asia, che si tenne tra ottobre e novembre di quell'anno in Giappone. La selezione thailandese ottenne due pareggi contro il (1-1) e contro la (0-0), poi classificatasi terza nel torneo, prima di essere eliminata a causa della sconfitta per 0-4 contro l'.\nNel 1994 il commissario tecnico Thawatchai Sartjakul assembl\u00f2 una delle migliori nazionali thailandesi di sempre, guidata da Kiatisuk Senamuang, Tawan Sripan e Dusit Chalermsan.\n1996-2013.\nDal 1996 al 2002 la nazionale thailandese vinse per ben tre volte su quattro l'AFF Cup, allora denominata Tiger Cup, battendo la per 1-0 nella finale del 1996 e l' per 4-1 nella finale del 1998 e ai tiri di rigore (2-2 dopo i tempi supplementari) nella finale del 2002.\nNella edizione del 1998 vinse per la prima volta il AFF Cup, a sconfiggendo per 1-0 la . Ottenne due qualificazioni consecutive alla finale del torneo, ma perse contro nel 2007 e nel 2008, per poi perdere anche la finale del 2012, ancora contro il Vietnam.\nAi Giochi asiatici partecip\u00f2 tre volte, raggiungendo la semifinale nel 1990, nel 1998 (edizione giocata in casa) e nel 2002.\nLa Thailandia si qualific\u00f2 alla fase finale della Coppa d'Asia 2000, che si tenne in Libano. Nel girone con i padroni di casa del , l' e l', fu sconfitta all'esordio (0-2) dagli iracheni, poi pareggi\u00f2 (1-1) contro l'Iran e anche contro il Libano (1-1), concludendo il girone al terzo posto (migliore differenza reti rispetto ai libanesi). Qualificatasi anche alla fase finale della Coppa d'Asia 2004, fu inserita in un difficile girone comprendente anche , e . Sconfitti per 0-3 dagli iraniani, i thailandesi persero malamente anche contro il Giappone (1-4) e furono eliminati prima dell'ultima partita, persa contro l'Oman. Chiusero il torneo con un solo gol segnato.\nNella Coppa d'Asia 2007, co-ospitata dalla Thailandia insieme a Indonesia, Malaysia e Vietnam, era considerata la nazionale pi\u00f9 forte tra quelle dei paesi ospitanti. Inserita in un girone con , e , ottenne un pari (1-1) contro l'Iraq, una vittoria (2-0) contro l'Oman (prima vittoria ottenuta nei 90 minuti dalla Thailandia nella storia della fase finale del torneo) e sub\u00ec una sconfitta (0-4) contro l'Australia. L'eliminazione al primo turno segn\u00f2 di fatto la fine della carriera in nazionale di Kiatisuk Senamuang, Pipat Thonkanya e Tawan Sripan, esponenti della cosiddetta \"generazione d'oro\" del calcio thailandese. Pipat e Tawan in realt\u00e0 furono convocati in nazionale anche successivamente, ma con sempre minore frequenza fino al ritiro.\nIl 23 settembre 2009 assunse la guida della nazionale l'inglese Bryan Robson, che subentr\u00f2 al connazionale Peter Reid, che non riusc\u00ec a qualificare la nazionale alla Coppa d'Asia 2011 e non and\u00f2 oltre la fase a gironi dell'AFF Cup 2010. Si dimise l'8 giugno 2011 e fu sostituito dal tedesco Winfried Sch\u00e4fer.\nNelle qualificazioni al batt\u00e9 l' in trasferta e l' e pareggi\u00f2 contro l', pur impiegando una formazione ricca di giovani. Nell'AFF Cup 2012 vinse il proprio girone battendo , e , poi elimin\u00f2 nella doppia semifinale la , ma nella doppia finale fu battuta da .\nNelle qualificazioni alla Coppa d'Asia 2015 sub\u00ec ben sei sconfitte in sei partite, concedendo 21 gol.\nNel giugno 2013 Sch\u00e4fer si dimise. Al suo posto fu ingaggiato ad interim Kiatisuk Senamuang.\n2014-2021.\nLa Thailandia torn\u00f2 al successo nell'AFF Cup nell'edizione del 2014, mettendo fine a un digiuno di vittorie nel torneo che durava da dodici anni. Nella doppia finale super\u00f2 la , sconfiggendola per 2-0 allo stadio Rajamangala di Bangkok prima di subire una sconfitta per 3-2 al Bukit Jalil National Stadium di Kuala Lumpur. L'allenatore thailandese Kiatisuk Senamuang divenne il primo a vincere il torneo sia da giocatore che da allenatore.\nLa squadra trionf\u00f2 anche nell'edizione del 2016, battendo per 2-0 in casa l'Indonesia dopo aver subito una sconfitta per 2-1 in trasferta. Decisiva fu la doppietta segnata nella gara di ritorno da Siroch Chatthong.\nIl 26 aprile 2017 Milovan Rajevac fu nominato commissario tecnico della Thailandia dopo le dimissioni di Kiatisuk Senamuang, firmando un contratto annuale con opzione per un altro anno. Il 5 febbraio 2018 egli estese il proprio contratto fino al 2020. Il serbo condusse la squadra alle semifinali dell'AFF Cup 2018 e alla qualificazione alla Coppa d'Asia 2019.\nIl 7 gennaio 2019, dopo la clamorosa sconfitta per 1-4 all'esordio nella fase finale della Coppa d'Asia contro l', Rajevac fu esonerato. Lo sostitu\u00ec ad interim Sirisak Yodyardthai, che debutt\u00f2 con una vittoria nella successiva partita del 10 gennaio 2019 contro il (1-0). Un pareggio nella partita del 14 gennaio contro i padroni di casa degli (1-1) consent\u00ec ai thailandesi di superare il turno nella competizione per la prima volta dopo 47 anni, prima dell'eliminazione agli ottavi di finale contro la , vittoriosa per 2-1 il 20 gennaio.\nPassata sotto la guida dell'allenatore giapponese Akira Nishino, la nazionale thailandese ottenne 7 punti nelle prime 5 partite del girone di seconda fase delle eliminatorie asiatiche del e dovette rinunciare alle velleit\u00e0 di qualificazione dopo appena 5 incontri. Dopo un anno di interruzione dell'attivit\u00e0 calcistica a causa della pandemia di COVID-19, le partite ripresero a Dubai, dove, priva dell'infortunato Chanathip Songkrasin, stella della squadra, e di Teerasil Dangda e Theerathon Bunmathan, la nazionale thailandese raccolse un pari e due sconfitte e concluse il girone al quarto e penultimo posto. Esonerato Nishino, la federazione lo sostitu\u00ec con Anurak Srikerd.\nNel settembre 2021 la nazionale pass\u00f2 al ct Alexandr\u00e9 P\u00f6lking, che nell'AFF Cup 2020, disputatasi a Singapore non prima nel dicembre 2021 a causa della pandemia di COVID-19, guid\u00f2 la squadra dapprima alla vittoria del girone A e poi alla vittoria della competizione, ottenuta eliminando il nella doppia semifinale e l' nella doppia finale. Per i thailandesi fu il terzo successo nelle ultime quattro edizioni della manifestazione.\nRosa attuale.\nLista dei 29 giocatori convocati per l'AFF Cup 2020.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nTutte le rose.\nGiochi olimpici.\nNOTA: per le informazioni sulle rose successive al 1948 visionare la pagina della Nazionale olimpica.\nRecord individuali.\nDati aggiornati al 1\u00b0 gennaio 2022. In grassetto i calciatori ancora attivi in nazionale."}
{"id": "657894", "revid": "834", "url": "https://it.wikipedia.org/wiki?curid=657894", "title": "Nazionale di calcio tailandese", "text": ""}
{"id": "657895", "revid": "767487", "url": "https://it.wikipedia.org/wiki?curid=657895", "title": "Tyranny (gruppo musicale)", "text": "I Tyranny sono una band funeral doom metal formata in Finlandia nel 2001.\nStoria.\nI Tyranny pubblicano nel 2004 l'EP \"Bleak Vistae\", seguito nel 2005 dal primo album \"Tides of Awakening\". L'album \u00e8 costituito da quattro pezzi molto lunghi con atmosfere opprimenti e depressive, e testi ispirati agli scritti di H. P. Lovecraft, con canti growl abissali. Nel settembre 2015 esce il secondo album \"Aeons of Tectonic Interments\", a distanza di 10 anni dall`esordio"}
{"id": "657897", "revid": "1904508", "url": "https://it.wikipedia.org/wiki?curid=657897", "title": "George Villiers, I duca di Buckingham", "text": "Si ritiene che la condotta disastrosa della politica inglese durante i suoi anni al potere abbia posto le premesse per lo scoppio della successiva guerra civile.\nBiografia.\nGeorge Villiers era figlio di Sir George Villiers, appartenente alla gentry decaduta, e di Mary, figlia di Anthony Beaumont di Glenfield. In giovane et\u00e0 fu mandato in Francia per essere educato per la vita di corte. Sotto Giacomo I Stuart comp\u00ec la sua scalata che lo port\u00f2 a diventare in pochissimi anni prima Lord Ammiraglio (1619), successivamente visconte, conte, marchese e infine nel 1623 duca di Buckingham. Spos\u00f2 il 16 agosto 1620 Katherine Manners, figlia di Frances Manners, VI conte di Rutland, in seguito \"suo jure\" Baronessa de Ros.\nNel 1623 si adoper\u00f2 per realizzare un'alleanza con la Spagna, favorendo il matrimonio tra l'Infanta di Spagna Maria Anna, figlia di Filippo III, e il principe Carlo, che accompagn\u00f2 a questo scopo a Madrid. Nel 1625 portava a termine una triplice alleanza con Danimarca e Paesi Bassi.\nNel maggio 1626, dopo una disastrosa operazione condotta contro gli spagnoli a Cadice, il Parlamento tent\u00f2 di sfiduciarlo. Il re, pur di impedire la cacciata del protetto, sciolse la camera in giugno. Anche la Camera stellata respinse la vertenza del parlamento.\nNel 1627, scoppiata la guerra con la Francia, comand\u00f2 una spedizione navale e di terra in supporto degli ugonotti di La Rochelle, ma dopo una campagna di quattro mesi venne sconfitto. Al suo ritorno in Inghilterra, il Parlamento cerc\u00f2 di spingere il sovrano a rimuovere il duca, ma il sovrano intervenne nuovamente in suo favore. L'accoglimento della \"Petition of Rights\" del 1628 condusse alla condanna dell'eccessivo potere di Buckingham e all'addossamento ai suoi danni degli insuccessi inglesi degli ultimi anni.\nGeorge Villiers mor\u00ec assassinato il 23 agosto 1628 dal protestante John Felton, un marinaio fanatico convinto che la morte del duca di Buckingham sarebbe servita al bene della patria. Lasci\u00f2 un figlio, che fu suo erede, George.\nLa sua tomba monumentale si trova nell'Abbazia di Westminster.\nNella letteratura.\nGeorge Villiers \u00e8 uno dei personaggi centrali del romanzo di Alexandre Dumas \"I tre moschettieri\", dove viene chiamato \"Duca di Buckingham\" o semplicemente \"Buckingham\". Nel testo si suppone che ci fosse una storia d'amore platonica con la regina di Francia Anna d'Austria, moglie del re di Francia Luigi XIII. Si immagina anche che Felton, il marinaio che realmente lo uccise, fosse stato plagiato da \"Milady\", una donna perfida al servizio del cardinale Richelieu.\nErano proverbiali, e confermate dai molti ritratti, la sua avvenenza fisica e l'eleganza.\nNon esistono documentazioni che possano accertare la presunta relazione del duca con la regina."}
{"id": "657898", "revid": "124935570", "url": "https://it.wikipedia.org/wiki?curid=657898", "title": "Jensen Ackles", "text": "\u00c8 noto principalmente per il ruolo di Dean Winchester nella serie televisiva \"Supernatural\".\nBiografia.\nJensen nasce a Dallas, in Texas da Roger Alan Ackles, un attore, e Donna Joan Shaffer, e cresce a Richardson, un quartiere di Dallas. Ackles ha un fratello, Joshua, di tre anni pi\u00f9 grande, e una sorella, Mackenzie, di sette anni pi\u00f9 piccola. Ha origini irlandesi, inglesi e scozzesi. Jensen rimase senza nome per tre giorni, sua madre ha scelto poi Jensen mentre era in chiesa ad ascoltare un inno, e leggendo sul foglio dei canti not\u00f2 il cognome dello scrittore. Il suo singolare nome \u00e8 infrequente nel settore onomastico, mentre \u00e8 il cognome praticamente pi\u00f9 frequente in Danimarca. A soli 4 anni, il padre lo ha portato a posare per una linea di moda precoce, lanciandolo nella carriera di modello bambino per la stampa pubblicitaria. Jensen Ackles ha sospeso la carriera di baby modello per qualche anno, ma ha ripreso a sfilare per case di moda e posare per servizi fotografici all'et\u00e0 di 10 anni. \u00c8 stato anche testimonial, tra gli altri, di una pubblicit\u00e0 di crackers, i \"Triscuits\", lanciati dalla casa alimentare Nabisco, nonch\u00e9 di altri prodotti delle linee Walmart e RadioShack. Ha inoltre posato indossando un pigiama firmato per una pubblicit\u00e0 di \"Super Mario Bros.\" Ackles ha per\u00f2 presto rinunciato a calcare le passerelle e ha deciso di fare carriera come attore, seguendo la sua vocazione. Nel 1995 si \u00e8 iscritto a una scuola di teatro a Dallas, e qui le sue doti recitative hanno fatto colpo su due cacciatori di talenti, Craig Wargo e Gordon McCormack, che convinsero l'attore a prendersi il diploma e trasferirsi a Los Angeles per cercare opportunit\u00e0 di lavoro in piccoli ruoli per il piccolo e grande schermo.\nNel 1990 si \u00e8 iscritto alla scuola elementare Dartmouth School, ha frequentato poi, tre anni dopo, la scuola media Apollo Junior e si \u00e8 diplomato nel 1996 al liceo LV Berkner High School di Richardson. Al liceo, ha recitato nel ruolo di Tony nella rappresentazione di \"West Side Story\" e in quello di Christian in \"Cyran de Bergerac\".\nOrigini.\nJensen ha origini tedesche, inglesi, scozzesi e irlandesi. \nMolti dei suoi antenati tedeschi vivevano in Russia e Ucraina.\nLa linea patrilineare di Jensen risale a James Ackles, che nacque, circa nel 1726, in Irlanda, e dalla moglie di James, Jean Bryant, che nacque, circa nel 1730, in Inghilterra.\nIl nonno paterno era Gene Spaulding Ackles (il figlio di Ralph Spaulding Ackles e Kathleen A. Rhule), nato in West Virginia. Ralph era il figlio di Frank Oscar Ackles e Louise / Louisa Jane Hall. Kathleen era la figlia di Nathan Martin Rhule e Jessie M. Mankin.\nLa nonna paterna era Dorothy Nell McNatt (la figlia di Floyd McNatt e Lillian B.). Dorothy \u00e8 nata in Texas. Floyd era il figlio di William John McNatt.\nIl nonno materno era Carroll Logan Shaffer (il figlio di Carroll Shaffer e Della Logan), \u00e8 nato in Illinois. Il bisnonno Carroll era il figlio di John Carroll / Charles Shaffer e Virginia M. Conser. Della era la figlia di William Sherman Logan e Adella / Adele May \u201cDella\u201d Engel, i cui genitori erano di etnia tedesca, suo padre di Sarreguemines, Alsazia (ora parte della Francia), e sua madre di Zweibrucken.\nLa nonna materna era Betty Joan Rempel (la figlia di Samuel Henry Rempel e Adanelle Porter). Betty \u00e8 nata in Oklahoma. Samuel \u00e8 nato in Texas, da genitori tedeschi di etnia russa, Heinrich Rempel ed Elisabeth Willems.\nCarriera.\nGli inizi.\nDopo essersi lasciato alle spalle la professione di modello, nel 1996 Ackles cominci\u00f2 a concentrarsi sulla carriera di attore. Ha recitato quando era ancora alle superiori e prima di traslocare a Los Angeles nelle vesti di un ragazzino timido in una puntata della serie per bambini premiata agli Emmy \"Wishbone, il cane dei sogni\" e, tre mesi dopo essersi procurato il diploma e ormai di casa a Los Angeles, nei panni di un fotografo che far\u00e0 colpo su una delle sorelle protagoniste in \"Sweet Valley High\", trasmesso in Italia negli anni novanta e poi replicato nel 2003. Nel 1997 ha ottenuto il ruolo di un giovane sposo nella sitcom \"Cybill\", in cui la protagonista Rachel,interpretata da Dedee Pfeiffer, era la sua babysitter; il personaggio di Ackles si ritrover\u00e0 coinvolto in una situazione esilarante, dopo che una delle invitate avr\u00e0 steso la sposa con un pugno.\nHa accettato di apparire sporadicamente nella sitcom \"Mr. Rhodes\" nei panni di uno studente, Malcolm, recitando in sette puntate della prima serie; il suo nome non \u00e8 mai stato presentato nella sigla d'apertura del programma perch\u00e9, nonostante il suo ruolo fosse associato al cast principale, la sigla era gi\u00e0 stata preparata prima che lui entrasse a far parte della sitcom.\nHa fatto molte comparse prima di entrare nel cast della soap opera \"Il tempo della nostra vita\" nel ruolo di Eric Brady, un ragazzo affascinante che perder\u00e0 la testa per la matura Nicole Walker, interpretata da Arianne Zucker. Il giovane prestante, da fotografo della donna finir\u00e0 poi con l'andare a letto con lei. Nel 1998 il suo ruolo nella soap gli valse a 20 anni il \"Soap Opera Digest Award\" come miglior attore giovane e gli propizi\u00f2 per tre anni di fila la nomination (1998, 1999, 2000) ai \"Daytime Emmy Award\" come miglior attore giovane in una serie drammatica; Jensen comunque partecip\u00f2 saltuariamente alla soap dal 1998 al 2000 per un totale di soli 16 episodi. Il personaggio di Eric fece guadagnare all'attore i consensi della parte femminile del pubblico a casa. In questo periodo, l'attore posa per un servizio fotografico a torso nudo e con un cappello da cowboy.\nDal 2000 al 2004.\nNel 2000, Ackles lasci\u00f2 \"Il tempo della nostra vita\" e in estate prese un volo per l'Australia per recitare sul set di una miniserie in due puntate, \"Blonde\", trasmessa dalle televisioni americane il 31 maggio 2001, dedicata alla vita di Marilyn Monroe prima che la diva divenisse un'icona leggendaria del cinema. Ha vestito i panni di Eddie G, un facoltoso giovane che trasciner\u00e0 l'attrice in un triangolo erotico con l'attore Patrick Dempsey. All'et\u00e0 di 21 anni, su sollecitazione di Drew Barrymore, gli \u00e8 stato offerto il ruolo poi rivestito da Michael Vartan nella commedia romantica \"Mai stata baciata\", ma l'iniziativa non and\u00f2 in porto perch\u00e9 Jensen Ackles fu considerato troppo giovane per la parte. Nel 2000, Jensen Ackles ha declinato l'opportunit\u00e0 di rinnovare il ruolo di Eric Brady per una nuova serie della soap. Ha infatti deciso di interessarsi ad altre offerte televisive e di cimentarsi in nuove serie o minifilm di pi\u00f9 ampio respiro. Jensen ha fatto un provino per il ruolo del giovane Clark Kent nella serie fantascientifica \"Smallville\", ma il ruolo gli \u00e8 stato soffiato da Tom Welling.\nDopo aver fallito il provino per \"Smallville\", si presenta sul set della serie fantascientifica \"Dark Angel\", prodotta da James Cameron per il network Fox e recita in una parte fulminea nella prima stagione nel ruolo di Ben/X5-493, il serial killer psicopatico \"fratello\" della protagonista Max Jessica Alba. Il suo personaggio morivap subito, dopo appena un episodio, ma i produttori gli offrirono di recitare in una parte da co-protagonista nella seconda serie, lanciata venerd\u00ec 28 settembre 2001. Ackles ha rivestito il ruolo del fratello gemello di Ben, chiamato Alec/X5-494, durante le riprese a Vancouver.\nL'attore rimase nello show fino alla sua cancellazione, nel 2002, alla fine della seconda stagione. La convivenza tra i due protagonisti \u00e8 stata difficile a causa del temperamento di Jessica Alba. L'attrice si \u00e8 poi scusata con il collega, giustificandosi con la propria situazione di grande stress durante le riprese.\nNell'autunno 2002, Jensen Ackles si \u00e8 recato nella Carolina del Nord per rivestire un ruolo nel cast della serie drammatica \"Dawson's Creek\" sul network The WB, ormai alla sua sesta e ultima stagione: l'attore interpretava C.J., il ragazzo di Jen Lindley. Il suo personaggio risultava fare il doppio gioco con la ragazza perch\u00e9, dopo averla incontrata nel cortile dell'Universit\u00e0 di Boston e averla tenuta in scacco invitandola ad affiancarlo nel volontariato, si \u00e8 poi disinteressato a lei ed \u00e8 andato a letto con la sua amica Audrey Liddel. Ne conseguiva un furioso battibecco durante il quale si scontrava con l'ex ragazzo di Audrey, Pacey, e veniva rimproverato della ragazza stessa, confusa per via dei suoi problemi di alcolismo. Avrebbe dovuto ricoprire la parte del misterioso ragazzo per cui l'attrice Michelle Williams perde la testa in solo nove puntate, ma il suo ruolo \u00e8 stato poi ampliato per un totale di dodici, sino alla chiusura definitiva della serie. Durante le riprese, l'attore non ha rinunciato a offrirsi per nuovi ruoli televisivi, dividendosi tra il set della serie in Carolina e la California per alcuni provini. Il suo ruolo non lo fece decollare sugli schermi tv, ma la rivista \"YM Magazine\" l'ha inserito tra i ragazzi pi\u00f9 avvenenti del 2003.\nDopo di ci\u00f2 Ackles ha firmato un contratto con il network Fox per vestire i panni del protagonista nella serie drammatica \"Still Life\", girata negli studi di Vancouver e mai andata in onda. La serie racconta le vicissitudini di una famiglia stroncata dalla morte del suo capoclan, Jake Morgan, al suo primo giorno come poliziotto; Jensen Ackles interpreta il ruolo di Max Morgan, uno dei figli che si trova a dover superare il dolore della perdita subita. Nella prima puntata ha recitato anche l'attrice Audrey Marie Anderson nel ruolo della figlia ribelle, Emily. L'attore aveva annunciato il suo ruolo nella serie nella scaletta dei palinsesti televisivi in uno spot della Fox, e il lancio sugli schermi nel gennaio 2004, ma la serie non vide mai la luce e fu scartata dai palinsensti, lasciandone in sospeso le sette puntate gi\u00e0 girate.\nSi sono poi susseguite le offerte di altre parti sul piccolo schermo, tra cui quella del ragazzo della protagonista di \"Tru Calling\", l'attrice Eliza Dushku, ma Ackles la rifiut\u00f2, preferendo vestire i panni di un coach nella serie fantascientifica \"Smallville\". Il ruolo da lui declinato fu cos\u00ec dato all'attore Eric Christian Olsen, e i produttori diedero a questo personaggio il nome \"Jensen\" perch\u00e9 lo ritennero eclatante. Jensen Ackles ha recitato nello stesso anno nel cortometraggio \"The Plight of Clownana\", da lui prodotto personalmente, nel piccolo ruolo di uno dei teppisti che a bordo di una jeep picchiano una mascotte di un negozio, vestita per met\u00e0 da clown e per met\u00e0 da banana.\nAckles \u00e8 tornato sul piccolo schermo nel 2004, e ha deciso di recarsi a Vancouver per recitare come comprimario fisso nella quarta stagione della serie \"Smallville\" del network The WB, nel ruolo di Jason Teague, il nuovo ragazzo della protagonista Lana Lang, interpretata da Kristin Kreuk. I due personaggi si incontrano a Parigi e tra loro scatta subito una grande passione, al punto che Jason decide di trasferirsi a Smallville, dove diverr\u00e0 coach al liceo, per stare accanto alla ragazza. Se non avesse deciso di accettare la parte nella serie, sarebbe stato dato il suo nome all'attore che lo avrebbe sostituito. Sul set ha fraternizzato con i colleghi Tom Welling e Michael Rosenbaum. Ha finalmente ricoperto un ruolo come protagonista nel film horror \"Devour - Il gioco di Satana\" nei panni di Jake Gray, uno studente universitario tormentato da visioni infernali raccapriccianti. Presto il ragazzo scopre in rete un videogioco, a cui si iscriver\u00e0 e che lo trasciner\u00e0 in una catena di atrocit\u00e0 e di delitti. L'attore ha partecipato alle riprese a Vancouver tra maggio e giugno 2004, a fianco del padre Alan, che ha recitato in una piccola parte, ottenendo per di pi\u00f9 visibilit\u00e0 sul grande schermo.\nDal 2005 ad oggi.\nNella seconda met\u00e0 del 2005 Ackles ottiene il ruolo di uno dei due fratelli protagonisti della nuova serie horror-fantascientifica \"Supernatural\" per il network The CW, dove recita al fianco di Jared Padalecki. La serie \u00e8 stata lanciata il 13 settembre 2005 e quasi due anni dopo in Italia su Rai 2 in seconda serata: Jensen veste i panni di Dean Winchester, un avvenente cacciatore di creature sovrannaturali che si avventura in giro per l'America insieme al fratello minore Sam. L'attore si era inizialmente presentato per il ruolo di Sam, ma i produttori gli consigliarono di sfruttare la sua bellezza per la parte di Dean, dicendogli che sarebbe stato lo Ian Solo della coppia e che qualsiasi ragazzo davanti alla TV sarebbe cresciuto sognando di essere come lui.\nQuesto ruolo gli ha conferito una straordinaria popolarit\u00e0 e gli ha portato i favori della critica: il numero di \"TV Guide\" del 24-30 ottobre 2005 lo ha definito un nuovo Brad Pitt dei giovani, mentre la rivista \"Inside TV Magazine\" lo ha inserito al secondo posto dei \"50 nuovi volti pi\u00f9 hot del 2005\", dietro soltanto a Wentworth Miller di \"Prison Break\". Persino il settimanale \"People\" lo ha insignito del titolo di \"acchiappafantasmi pi\u00f9 sexy\", insieme al collega Jared Padalecki, nel numero del 19 novembre 2005.\nIl 20 agosto 2006 \u00e8 stato invitato a prendere parte ai Teen Choice Awards ed \u00e8 stato chiamato a presentare un premio in coppia con l'attrice Jenna Dewan; la stessa sera ha ottenuto la nomination come miglior attore televisivo emergente, ma il premio \u00e8 stato vinto da Zac Efron. La rivista \"TV Guide\" l'ha eletto uno degli uomini pi\u00f9 sexy del 2006. \u00c8 stato anche invitato in veste di ospite ad alcuni talk show televisivi, il \"The Megan Mullally Show\" in prima mattinata e il \"Jimmy Kimmel Live!\" in seconda serata. L'attore ha anche posato per la copertina della rivista giapponese \"Safari\" per il numero del 10 ottobre 2007 e si \u00e8 prestato a un servizio fotografico con scarpe e cravatta di Giorgio Armani per \"Hollywood Life\", posando con l'attrice Emma Stone e Josh Henderson di \"Desperate Housewives\".\nNel 2009 \u00e8 uscito nelle sale cinematografiche il film \"San Valentino di sangue 3D\", in cui Jensen veste il ruolo di protagonista. L'anno successivo presta la voce al personaggio di Jason Todd nell'acclamato film d'animazione \"\".\nIl 23 ottobre 2012 sono state annunciate le nominations ai People's Choice Awards 2013: l'attore si \u00e8 guadagnato una nomination nella categoria miglior attore televisivo drammatico.\nNel 2016 vince ai People's Choice Awards come miglior attore televisivo fantascientifico.\nCarriera Musicale.\nNel 2018, collabora con il musicista e cantante Steve Carlson (con il quale aveva precedentemente collaborato, come voce e chitarra, nel 2012 per la registrazione del brano cover \"Angeles\") nella formazione della band Radio Company, che d\u00e0 anche il nome al loro album di debutto \"Radio Company Vol. 1\" , rilasciato nel Novembre 2019.\nVita privata.\nNel 2009 comincia a frequentare l'attrice Danneel Harris, con cui \u00e8 convolato a nozze il 15 maggio 2010 a Dallas.\nIl 30 maggio 2013 sono diventati genitori di una bambina, Justice Jay; il 2 dicembre 2016 la coppia ha avuto due gemelli, Zeppelin Bram e Arrow Rhodes.\nIl 10 gennaio 2018 Jensen, sua moglie Danneel e il fratello di lei Gino Graul aprono un birrificio a Dripping Springs.\nDoppiatori italiani.\nNelle versioni in italiano delle opere in cui ha recitato, Jensen Ackles \u00e8 stato doppiato da:"}
{"id": "657901", "revid": "265338", "url": "https://it.wikipedia.org/wiki?curid=657901", "title": "Galleria del Seelisberg", "text": ""}
{"id": "657916", "revid": "110157", "url": "https://it.wikipedia.org/wiki?curid=657916", "title": "Chiesa di Notre-Dame des Cyclistes", "text": "La Cappella Notre-Dame des Cyclistes (Nostra Signora dei Ciclisti) \u00e8 situata nel comune di Labastide-d'Armagnac nelle Landes, Regione Nuova Aquitania, in Francia.\nStoria.\nQuesta cappella \u00e8 stata dedicata alla Vergine patrona dei ciclisti da parte del Papa Giovanni XXIII nel 1958. Da allora questa cappella \u00e8 stata convertita in museo del ciclismo per i ciclisti, corridori e turisti, francesi.\nNumerosi campioni hanno lasciato le loro maglie, tra cui Andr\u00e9 Darrigade, Jacques Anquetil, Louison Bobet, Tom Simpson, Bernard Hinault, Raymond Poulidor, Eddy Merckx, Luis Oca\u00f1a.\nAltri luoghi dedicati al ciclismo.\nIn Italia.\nLa Madonna del Ghisallo situata nel comune di Magreglio vicino al Lago di Como e che era stata dedicata al ciclismo italiano nel 1948 da parte del Papa Pio XII.\nIn Spagna.\n\"Nuestra Se\u00f1ora de Dorleta\", in italiano \"Nostra Signora di Dorleta\", \u00e8 considerata la padrona dei ciclisti in Spagna. Il santuario \u00e8 ubicato a Salinas de L\u00e9niz, nella provincia di Guip\u00fazcoa."}
{"id": "657918", "revid": "287204", "url": "https://it.wikipedia.org/wiki?curid=657918", "title": "Agnetha Faltskog", "text": ""}
{"id": "657921", "revid": "217591", "url": "https://it.wikipedia.org/wiki?curid=657921", "title": "Terzo segreto di F\u00e1tima", "text": "Il terzo segreto di F\u00e1tima consiste, secondo la Chiesa cattolica, nel messaggio segreto comunicato dalla Vergine Maria a tre pastorelli ai quali sarebbe apparsa, a F\u00e1tima (in Portogallo), dal 13 maggio al 13 ottobre 1917. La trascrizione delle prime due parti del segreto si trova nella terza memoria di suor Lucia del 31 agosto 1941: gli altri due \"pastorinhos\", Jacinta e Francisco, erano morti infatti subito dopo la prima guerra mondiale. Nella successiva stesura, l'8 dicembre dello stesso anno, suor Lucia vi aggiunse qualche annotazione. La terza parte fu da lei scritta su ordine del vescovo di Leiria il 3 gennaio 1944 e consegnata in busta chiusa, sulla quale si legge: \"Per ordine espresso di Nostra Signora questa busta pu\u00f2 essere aperta nel 1960...\". \nIl testo del terzo segreto di Fatima, non rivelato n\u00e9 da Giovanni XXIII n\u00e9 dai suoi immediati successori, venne reso noto soltanto nel 2000 per volont\u00e0 di papa Giovanni Paolo II. \nIl cardinale Joseph Ratzinger, futuro papa Benedetto XVI, che aveva mostrato di conoscere il segreto, insieme al papa e a suor Lucia, dichiar\u00f2 nel 1996 a una radio portoghese che non c'era nulla di preoccupante nel segreto, e che rimaneva tale per evitare di confondere la profezia religiosa con il sensazionalismo.\nIl testo del Terzo segreto di Fatima.\nQuesto \u00e8 il testo del messaggio, reso pubblico dalla Chiesa cattolica nel 2000:\nInterpretazione.\nGiovanni Paolo II aveva una speciale devozione nei confronti della Madonna di F\u00e1tima. In particolare riteneva che la Madonna stessa fosse intervenuta per guidare la traiettoria del proiettile durante l'attentato del 13 maggio 1981 di cui era stato vittima, impedendo che raggiungesse organi vitali, uccidendolo. Uno dei proiettili \u00e8 incastonato nella corona della Vergine custodita nel santuario di F\u00e1tima.\nIl terzo segreto \u00e8 stato interpretato dall'allora prefetto della Congregazione per la dottrina della fede, cardinale Joseph Ratzinger, alla luce di questi eventi, come riguardante principalmente la persecuzione dei cristiani, fino al tentativo di uccisione di un \u00ab...vescovo vestito di bianco\u00bb, che i veggenti di F\u00e1tima ebbero \u00ab...il presentimento che fosse il Santo Padre\u00bb. Viene per\u00f2 precisato che il testo del messaggio sarebbe simbolico e povero di riferimenti concreti a fatti storici o biografici, tali da renderne impossibile un'attribuzione certa e indubitabile, tanto che la Congregazione per la dottrina della fede stessa fornisce solamente \"un tentativo di interpretazione del \u00absegreto\u00bb di Fatima\".\nCi sono altri studiosi delle apparizioni di F\u00e1tima che ipotizzano non si tratti di una visione simbolica. Il giornalista Antonio Socci, argomentando sul fatto che i pastorelli hanno riconosciuto che il personaggio era un vescovo, ma hanno avuto solo l'impressione che fosse il santo padre vedendolo vestito di bianco, ipotizza che \"possa trattarsi veramente di un papa illegittimo, di un antipapa, di un usurpatore.\" Questo aprirebbe la strada all'ulteriore interpretazione che il \"Vescovo vestito di bianco\" e il \"Santo Padre\", che poco dopo attraversa la citt\u00e0 in rovina, possano essere in realt\u00e0 due soggetti distinti della visione, rendendo possibile un'interpretazione della visione completamente diversa da quella che \u00e8 stata data nel 2000. Sul significato, invece, afferma che \"forse la terza parte del segreto - fra le altre cose - prospetta una Terza guerra mondiale in cui precipiterebbe l'umanit\u00e0 se si ostinasse ancora sulla via del male.\"\nSulle stesse posizioni si ritrovano i membri del movimento fatimita, che fa capo al sacerdote padre Nicholas Gruner, il quale per scongiurare tale sciagurata eventualit\u00e0 e arrivare al trionfo del Cuore Immacolato di Maria, sostiene una petizione al papa per una consacrazione esplicita della Russia.\nCommenti.\nDiverse furono le reazioni del mondo laico all'annuncio della terza parte del segreto di Fatima: dallo scettico all'apologetico. Appartiene alla prima categoria la dichiarazione di Enrico Deaglio:\nLa stampa italiana, per contro, assunse per lo pi\u00f9 la seconda, ad esempio \"La Repubblica\" commentava con Gad Lerner:\n\"La Stampa\" pubblic\u00f2 un pezzo di Marco Tosatti nel quale si riportano le dichiarazioni del cardinal Angelo Sodano, Segretario di Stato Vaticano, intercalandole con commenti:\nIl \"Corriere della Sera\", invece, affid\u00f2 il commento a Roberto Zuccolini, che si mantiene equidistante dalle due posizioni.\nIl \"New York Times\", oltre a commentare le parole di Sodano, ricord\u00f2 che, per far rivelare il segreto, un monaco trappista nel 1981 dirott\u00f2 un aereo della compagnia Aer Lingus\nIl commento ufficiale del testo \u00e8 stato affidato alla Congregazione per la Dottrina della Fede. Il cardinal Joseph Ratzinger, prefetto della Congregazione, apriva il suo commento teologico con queste parole:\nDopo l'analisi dettagliata del testo, Ratzinger conclude cos\u00ec:\nTuttavia, una volta divenuto papa Benedetto XVI, il 13 maggio 2010, dichiar\u00f2 - tra le altre cose - nell'omelia a Fatima: \u00abSi illuderebbe chi pensasse che la missione profetica di Fatima sia conclusa\u00bb."}
{"id": "657924", "revid": "1297576", "url": "https://it.wikipedia.org/wiki?curid=657924", "title": "Po\u017earevac", "text": "Po\u017earevac (; in turco \"Pasarof\u00e7a\"; in tedesco \"Passarowitz\") \u00e8 una citt\u00e0 della Serbia di abitanti. Si trova nella Serbia centrale nel distretto di Brani\u010devo, a sud est di Belgrado.\nNel 1718 vi fu firmata la pace di Passarowitz tra l'Impero ottomano e la Repubblica di Venezia.\nIstruzione.\nCi sono cinque scuole elementari e all'incirca cinque istituti di scuole superiori (compreso il liceo). Vi \u00e8 inoltre un istituto di specializzazione tecnica (\"Vi\u0161a Tehni\u010dka \u0160kola\").\nStoria.\nNell'antichit\u00e0 la citt\u00e0 era conosciuta con il nome di Margus.\nIl 20 agosto 1941 nacque Slobodan Milo\u0161evi\u0107, presidente della Serbia dal 1989 al 1997 e presidente della Repubblica Federale di Iugoslavia dal 1997 al 2000, a capo del Partito Socialista di Serbia.\nSport.\nCalcio.\nLe principali squadre di Po\u017earevac sono: , \u017delezni\u010dar, Sopot, Mip, Metalac e Proleter.\nLocalit\u00e0.\nQuesta citt\u00e0 situata al centro della Serbia conta abitanti. La citt\u00e0 comprende la municipalit\u00e0 urbana di Kostolac e le seguenti frazioni:"}
{"id": "657925", "revid": "1516566", "url": "https://it.wikipedia.org/wiki?curid=657925", "title": "Lucertola (araldica)", "text": "In araldica la lucertola, poco rappresentata, simboleggia \"affezione\".\nPosizione araldica ordinaria.\nLa lucertola si rappresenta, abitualmente, montante, cio\u00e8 vista dall'alto, con le zampe aperte e con testa diretta verso il capo dello scudo. "}
{"id": "657926", "revid": "287204", "url": "https://it.wikipedia.org/wiki?curid=657926", "title": "Attilio Mellone", "text": "Biografia.\nIl nome di battesimo era Olimpio, vest\u00ec l'abito francescano dell'Ordine dei Frati Minori nel 1933 e fu ordinato sacerdote il 29 giugno 1941.\nStudi\u00f2 dogmatica nel 1942 difendendo la tesi \"La dottrina di Dante Alighieri sulla creazione in genere\", mostrando notevole passione per gli studi dantistici.\nNel 1951 si trasferisce a Cava de' Tirreni, dove insegna teologia dogmatica nel locale seminario teologico. Subito si inserisce nel tessuto sociale della citt\u00e0 come assistente spirituale della FUCI e dei Laureati Cattolici.\nNel periodo 1964-1970 da Visitatore generale delle missioni francescane in Libia, diventa Vicario presso l'Istituto Francescano di Grottaferrata.\nStudi su Dante.\nDal 1971, riassegnato al convento di San Francesco e Sant'Antonio di Cava de' Tirreni, fonda nel 1974, insieme al dantista Fernando Salsano, la Lectura Dantis Metelliana, ancor oggi molto attiva, che richiama a Cava de' Tirreni i maggiori dantisti del mondo.\nGrazie a quest'opera di divulgazione verr\u00e0 egli stesso invitato a commentare canti del Sommo Poeta nelle pi\u00f9 prestigiose sedi di Lectura Dantis in tutta Italia.\nHa curato la stesura di diciotto voci dell'Enciclopedia dantesca dell'Istituto dell'Enciclopedia italiana Treccani.\nComunione e Liberazione.\nNel contempo, negli anni dal 1974 in poi, padre Attilio Mellone svolge il suo apostolato fra i giovani. Insegnando religione nel liceo classico \"Marco Galdi\" di Cava de' Tirreni, pu\u00f2 notare fra gli studenti lo smarrimento e l'assenza di punti di riferimento. Da qui l'idea di fondare la comunit\u00e0 di Comunione e Liberazione in citt\u00e0; esperienza che, dal punto di vista metodologico e teologico, ritenne proprio adatta per i ragazzi in cerca di una Verit\u00e0 per la propria vita.\nCon il suo instancabile prodigarsi \u00e8 riuscito ad educare pi\u00f9 di una generazione di giovani all'amore per Ges\u00f9 Cristo nella concreta realt\u00e0 della vita.\nRiconoscimenti.\nL'opera di promozione culturale \u00e8 stata tale da meritare il riconoscimento della cittadinanza onoraria nell'agosto 2004 nell'Aula Consiliare del Comune di Cava de' Tirreni.\nPubblicazioni.\nRecentemente gran parte delle pubblicazioni e ricerche di padre Attilio Mellone sono state raccolte nel volume:"}
{"id": "657927", "revid": "287204", "url": "https://it.wikipedia.org/wiki?curid=657927", "title": "Pozarevac", "text": ""}
{"id": "657938", "revid": "30753", "url": "https://it.wikipedia.org/wiki?curid=657938", "title": "SWOS", "text": ""}
{"id": "657941", "revid": "228587", "url": "https://it.wikipedia.org/wiki?curid=657941", "title": "MARQUISE", "text": "MARQUISE \u00e8 una dimostrazione tecnologica condotta nel 1997 da Silicon Graphics/Cray, dipartimento della difesa statunitense, e Universit\u00e0 del Maryland. L'obiettivo era riuscire a ridurre le dimensioni di un supercomputer Cray J90 raffreddato a liquido fino a poterlo fa entrare in un rack standard da 19 pollici per poterlo utilizzare in applicazioni della difesa a bordo di aerei militari. Il progetto includeva ricerche sulla realizzazione di pi\u00f9 circuiti integrati racchiusi in un unico package su un substrato di diamante. Il progetto ha analizzato il raffreddamento tramite evaporazione spray. Queste tecnologie vennero utilizzate nel successivo Cray X1."}
{"id": "657942", "revid": "433605", "url": "https://it.wikipedia.org/wiki?curid=657942", "title": "Campionato italiano di pallapugno", "text": "Il campionato italiano di pallapugno \u00e8 un insieme di tornei nazionali e regionali istituiti dalla Federazione Italiana Pallapugno (FIPAP).\nI campionati sono suddivisi e organizzati in 4 livelli, tutti a carattere dilettantistico; ogni torneo, a qualunque livello, sia esso senior o giovanile, assegna lo scudetto e qualifica alla Coppa Italia di categoria.\nLe societ\u00e0 partecipano ai vari campionati a seconda dei diritti sportivi ottenuti nella precedente stagione; al contrario di quanto avviene in altre discipline sportive, ogni societ\u00e0 pu\u00f2 detenere diritti sportivi e partecipare a pi\u00f9 campionati.\nSerie A.\nLa Serie A \u00e8 il principale torneo nazionale, primo livello del campionato italiano di pallapugno. Le squadre partecipanti alla manifestazione sono attualmente 10, distribuite fra Piemonte e Liguria. Si compone di tre fasi, la cosiddetta \"formula Bresciano\":\nLe migliori due squadre dei gironi di andata e ritorno accedono alla Coppa Italia.\nSerie B.\nLa Serie B \u00e8 il secondo livello del campionato italiano di pallapugno. Le squadre partecipanti alla manifestazione sono attualmente 12, distribuite fra Piemonte e Liguria. Si compone di tre fasi:\nLe prime otto classificate della prima fase accedono alle Coppa Italia di Serie B.\nSerie C1.\nLa Serie C1 \u00e8 il terzo livello del campionato italiano di pallapugno. Le squadre partecipanti alla manifestazione sono attualmente 15, suddivise in due gironi, 8 nel girone A e 7 nel girone B. Si compone di tre fasi:\nLe prime classificate dei due gironi della prima fase accedono alla finale di Coppa Italia di Serie C1.\nSerie C2.\nLa Serie C2 \u00e8 il quarto livello del campionato italiano di pallapugno. Le squadre partecipanti alla manifestazione sono attualmente 14, distribuite fra Piemonte e Liguria. Si compone di tre fasi:\nLe prime due classificate della prima fase accedono alla finale di Coppa Italia di Serie C2.\nCampionati giovanili.\nUnder 25.\nAl campionato Under 25 possono partecipare gli atleti con meno di 25 anni, senza la possibilit\u00e0 di inserire fuori quota. Le squadre partecipanti alla manifestazione sono attualmente 8 e sono inserite in un girone all'italiana con gare di andata e ritorno. Tutte le squadre sono ammesse alla seconda fase, che consiste in un tabellone che parte dai quarti di finale e assegna lo scudetto Under 25. La squadra vincente ha diritto ad iscriversi, nella stagione successiva, al campionato di Serie C1.\nTutte le formazioni iscritte sono ammesse alla Coppa Italia under 25, abbinate nei quarti di finale tramite sorteggio.\nJuniores.\nAl campionato allievi possono partecipare gli atleti di et\u00e0 compresa fra i 17 e i 18 anni, con la possibilit\u00e0 di inserire in rosa un fuori quota, massimo di 19 anni, non nel ruolo di battitore. Le squadre partecipanti alla manifestazione sono attualmente 14, suddivise in due gironi a carattere territoriale, con la formula del girone all'italiana con gare di andata e ritorno. Le prime quattro classificate dei due gironi vengono suddivise in due ulteriori gironi, il Girone Blu e il Girone Rosso; al termine di questi gironi, le prime due di ogni girone accedono al tabellone per l'assegnazione dello scudetto juniores di Fascia A.\nLe squadre escluse dalla Fascia A accedono automaticamente alla Fascia B, dove vengono suddivide in due gironi, il Girone Verde e il Girone Bianco; al termine di questi gironi, le prime due di ogni girone accedono al tabellone per l'assegnazione dello scudetto juniores di Fascia B.\nLe prime due classificate dei due gironi della prima fase accedono alla Coppa Italia juniores.\nAllievi.\nAl campionato allievi possono partecipare gli atleti di et\u00e0 compresa fra i 15 e i 16 anni, con la possibilit\u00e0 di inserire in rosa un fuori quota, massimo di 17 anni, non nel ruolo di battitore. Le squadre partecipanti alla manifestazione sono attualmente 26, suddivise in tre gironi a carattere territoriale, con la formula del girone all'italiana con gare di andata e ritorno. Le prime due classificate di ciascun girone e le due migliori terze classificate fra i tre gironi della prima fase accedono al tabellone di Fascia A, che parte dai quarti di finale di Fascia A. Per determinare le due squadre migliori terze classificate si considera la media punti conseguita tra tutte le terze classificate dei vari gironi (numero di partite disputate diviso numero di punti conquistati). In caso di parit\u00e0 di media punti, si effettua spareggio in campo neutro. La vincente del tabellone vince lo scudetto allievi di Fascia A.\nLa squadra peggior terza classificata assieme alle quarte ed alle quinte classificate dei tre gironi e la miglior sesta classificata fra i tre gironi della prima fase accedono ai quarti di finale di Fascia B. Per determinare la squadra miglior sesta classificata fra i tre gironi si considera la media punti conseguita tra tutte le seste classificate (numero di partite disputate diviso numero di punti conquistati). In caso di parit\u00e0 di media punti, si effettua spareggio in campo neutro. La vincente del tabellone vince lo scudetto allievi di Fascia B.\nLe tre squadre vincitrici dei gironi, pi\u00f9 la miglior seconda, accedono alla Coppa Italia allievi.\nEsordienti.\nAl campionato esordienti possono partecipare gli atleti di et\u00e0 compresa fra i 13 e i 14 anni, con la possibilit\u00e0 di inserire in rosa un fuori quota, massimo di 15 anni, non nel ruolo di battitore. Le squadre partecipanti alla manifestazione sono attualmente 29, suddivise in quattro gironi a carattere territoriale, con la formula del girone all'italiana con gare di andata e ritorno. Le prime quattro squadre classificate di ogni girone vengono inserite nel tabellone finale di Fascia A, mentre tutte le altre vengono inserite nel tabellone di Fascia B. Entrambi i tabelloni assegnano uno scudetto, rispettivamente di Fascia A e di Fascia B.\nLe quattro prime classificate della prima fase si qualificano alle semifinali della Coppa Italia esordienti.\nPulcini.\nAl campionato pulcini possono partecipare gli atleti di et\u00e0 compresa fra i 10 e i 12 anni, senza la possibilit\u00e0 di inserire in rosa alcun fuori quota. Le squadre partecipanti alla manifestazione sono attualmente 21, suddivise in tre gironi a carattere territoriale, con la formula del girone all'italiana con gare di andata e ritorno. Le prime quattro squadre classificate di ogni girone vengono inserite nel tabellone finale di Fascia A, mentre tutte le altre vengono inserite nel tabellone di Fascia B. Entrambi i tabelloni assegnano uno scudetto, rispettivamente di Fascia A e di Fascia B.\nLa miglior prima classificata della prima fase accede direttamente alla finale della Coppa Italia pulcini, mentre le restanti due prime classificate disputano uno spareggio per il secondo posto disponibile.\nPromozionali.\nAl campionato promozionali possono partecipare gli atleti fino a 11 anni, compiuti nell'anno solare. Le squadre partecipanti alla manifestazione sono attualmente 31, suddivise in otto gironi da tre e quattro squadre. Le prime classificate dei gironi accedono ai quarti di finale di Fascia A, mentre le seconde a quelli di Fascia B.\nAttivit\u00e0 femminile.\nSezione senior.\nAl campionato femminile senior possono partecipare atlete di et\u00e0 superiore ai 14 anni, compiuti nell'anno solare. Le squadre partecipanti alla manifestazione sono attualmente 6, suddivise in due gironi da tre. Le prime classificate dei due raggruppamenti accedono alla finale.\nSezione giovanile.\nAl campionato femminile giovanile possono partecipare le atlete di et\u00e0 compresa fra i 10 e i 13 anni, senza la possibilit\u00e0 di inserire in rosa alcun fuori quota. Le squadre partecipanti alla manifestazione sono attualmente 3 e disputano un girone all'italiana. Le prime due classificate del raggruppamento accedono alla finale."}
{"id": "657943", "revid": "5247261", "url": "https://it.wikipedia.org/wiki?curid=657943", "title": "Cray X1E", "text": ""}
{"id": "657950", "revid": "4507", "url": "https://it.wikipedia.org/wiki?curid=657950", "title": "Campionato italiano di pallone elastico", "text": ""}
{"id": "657957", "revid": "767487", "url": "https://it.wikipedia.org/wiki?curid=657957", "title": "Reinterzato", "text": "In araldica il termine reinterzato indica lo scudo interzato due volte; si tratta quindi di uno scudo in cui ciascuno dei due settori in cui \u00e8 ripartito lo scudo da una delle partizioni di base (partito, fasciato, tagliato o trinciato) \u00e8 interzato secondo la stessa direzione e presenta la stessa sequenza di smalti.\nSi incontra anche, pi\u00f9 raramente, l'interzato triplo che indica lo scudo in cui i settori a loro volta interzati sono tre e derivano da uno dei quattro interzati di base (in palo, in fascia, in banda, in sbarra)."}
{"id": "657958", "revid": "1305772", "url": "https://it.wikipedia.org/wiki?curid=657958", "title": "YSoccer", "text": "ySoccer, meglio conosciuto col precedente nome Yoda Soccer, \u00e8 un progetto videoludico italiano calcistico open source, nato nel 2002 da un'idea dei fratelli Modica ai quali si \u00e8 aggiunto in seguito Daniele Giannarini per la grafica, che si ispira come concezione al noto \"Sensible World of Soccer (SWOS)\".\n\"Yoda Soccer\" era scritto nel linguaggio Blitz MAX ed il codice sorgente \u00e8 tuttora disponibile a chiunque voglia collaborare al progetto. La nuova versione nota inizialmente come \"Open World Soccer\" ed ora col nome attuale \u00e8 stata sviluppata inizialmente in C++ ed ora in linguaggio Java.\nCaratteristiche principali.\nLa grafica per come \u00e8 impostata richiama molto la serie \"Sensible Soccer\", anche se presenta notevoli migliorie. Le maglie gi\u00e0 presenti sono pi\u00f9 accurate di quelle di \"Sensible Soccer\" ed inoltre sono facilmente ed ampiamente modificabili. Spiccano inoltre particolari effetti meteo, che ci permetteranno di giocare su campi innevati oppure potremo affrontare oltre che il proprio avversario, anche condizioni meteorologiche avverse come forte vento, pioggia o nebbia.\nNon sono presenti nel gioco squadre reali, per questioni di copyright. Sono comunque disponibili separatamente da Yoda Soccer base degli appositi file per poter inserire nel gioco le squadre reali, con giocatori, maglie, loghi, eccetera.\nIspirandosi al sistema di controllo di Sensible Soccer, Yoda presenta l'uso di un solo tasto per calciare, passare e tutte le altre funzioni, escluso il movimento effettuato con i soliti quattro tasti direzionali.\nSi pu\u00f2 giocare a due giocatori sulla stessa macchina, se si dispone di due controller oppure si usa la tastiera con tasti diversi per giocatore. Il multigiocatore in rete dev'essere ancora implementato nel gioco, insieme ad altre opzioni.\nSviluppo.\nSia il precedente \"Yoda Soccer\" che l'attuale \"ySoccer\" sono ancora in versione beta, e una prova di ci\u00f2 \u00e8 l'intelligenza artificiale dell'avversario non particolarmente sviluppata. Comunque, anche se non \u00e8 ancora arrivata la versione definitiva del gioco, Yoda Soccer \u00e8 gi\u00e0 famoso in tutto il mondo, essendo un ottimo sostituto di SWOS nel cuore dei giocatori nostalgici.\nDal settembre 2007 il progetto Yoda Soccer \u00e8 stato abbandonato per la scarsa collaborazione che suscitava il codice Blitzmax. Dopo una fase sperimentale in C++ con relativa trasposizione, in cui il progetto \u00e8 stato chiamato Open World Soccer, \u00e8 stato ripreso il vecchio progetto, rinominato per questioni di diritti in ySoccer e risviluppato in Java. "}
{"id": "657962", "revid": "1543377", "url": "https://it.wikipedia.org/wiki?curid=657962", "title": "Discografia di Robbie Williams", "text": "Questa \u00e8 la discografia di Robbie Williams, cantante britannico. Essa comprende 12 album in studio, 1 album live e 6 raccolte."}
{"id": "657967", "revid": "78273", "url": "https://it.wikipedia.org/wiki?curid=657967", "title": "Campionato del mondo di Rally", "text": ""}
{"id": "657974", "revid": "80598", "url": "https://it.wikipedia.org/wiki?curid=657974", "title": "Riccardo Zappa", "text": "Biografia.\nAllievo di Miguel Abl\u00f3niz, nel corso della sua carriera ha sperimentato miscele sonore basate sul connubio fra la chitarra (principalmente a dodici corde) e vari strumenti elettronici svariando dalla musica classica, alla composizioni proprie e alla rielaborazione di celebri brani moderni.\nIl suo debutto nel mondo musicale, comunque, \u00e8 legato alla sua attivit\u00e0 di compositore e alla musica della canzone \"Le ciliegie\", incisa nel 1969 dall'allora giovanissima Fiorella Mannoia.\nHa all'attivo venti album come solista; il primo, del 1974, realizzato in coppia con lo scrittore-regista Klaus Aulehla, autore dei testi e voce, \u00e8 stato pubblicato dalla PDU, la casa discografica di propriet\u00e0 di Mina, con la partecipazione di Pino Presti in qualit\u00e0 di arrangiatore, bassista e direttore artistico.\nNel 1985 compone alcuni brani per la colonna sonora del film \"Piccoli fuochi\". Partecipa a centoquindici concerti con Eros Ramazzotti.\nHa collaborato con Antonello Venditti (che canta in \"Ouverture\", contenuta nell'album \"Trasparenze\"), Eugenio Finardi, Fiorella Mannoia, Mia Martini, Mina, Giorgio Gaber, Gino Paoli.\nNel settembre 2000 ha rappresentato l'Italia in una manifestazione, avvenuta nell'antica Babilonia - N\u0101\u1e63iriya - presso il tempio di Nabucodonosor, evento che ha raccolto Artisti provenienti da cinquantasei paesi."}
{"id": "657979", "revid": "2068842", "url": "https://it.wikipedia.org/wiki?curid=657979", "title": "Bassorilievo", "text": "Il bassorilievo \u00e8 un tipo di scultura in cui le figure sono rappresentate su un piano di fondo (di marmo, di pietra, di bronzo, d'avorio, ecc.), dal quale sporgono con un rilievo ridotto (se la riduzione \u00e8 molto forte, si ha il \"bassorilievo schiacciato\" o \"stiacciato)\". Esso produce un contrasto rialzato e d\u00e0 la sensazione di vedere un quadro in rilievo.\nL'immagine ritratta \u00e8 rilevata sopra la superficie piatta e di sfondo. Per esempio, se una lastra di marmo \u00e8 spessa 10 centimetri prima di iniziare a scolpirla, lo sfondo, alla fine, potr\u00e0 essere spesso 5 centimetri e l'immagine in rilievo sar\u00e0 spessa fino a 5 centimetri. In alcuni lavori di scultura la figura pu\u00f2 essere molto pi\u00f9 sporgente rispetto allo sfondo ed in questo caso si parla di altorilievo. Questa tecnica consente di vedere l'immagine molto pi\u00f9 sporgente facendo vedere il soggetto senza deformazioni al variare dell'angolo di visione.\nOpere complesse.\nTalvolta, delle statue sono poste di fronte ad un bassorilievo per dare profondit\u00e0 alla scena. In questo caso soltanto le figure attaccate alla lastra originaria sono considerate \"bassorilievi\". Le sculture esterne possono far parte del gruppo finale ma non del \"bassorilievo\". \nContesto storico.\nIl \"bassorilievo\" \u00e8 esistito in ogni civilt\u00e0 e questo tipo di scultura \u00e8 stato utilizzato sia dagli antichi popoli di Egitto, Mesopotamia, India e Cina sia nei pi\u00f9 recenti periodi del medioevo e del rinascimento dell'arte europea.\nSe presso i popoli Mesopotamici, il bassorilievo assunse una funzione fondamentale e simile agli affreschi rinascimentali, nell'antica Grecia invece rimase un'attivit\u00e0 secondaria rispetto all'altorilievo e al tutto tondo. Nel medioevo il bassorilievo torn\u00f2 in auge con l'affermazione della decorazione minuta e ricca, mentre con il Romanico incominci\u00f2 un processo inverso che terminer\u00e0 ai tempi del barocco, che per\u00f2 lasci\u00f2 spazi per nuove vie espressive come il \"rilievo schiacciato\" di Lorenzo Ghiberti. Nel Novecento i movimenti cubista e dadaista, con il loro collage infarcito di elementi non pittorici, crearono un ponte fra scultura e pittura in grado di aprire nuove prospettive per il bassorilievo.\nL'uso di questa tecnica \u00e8 diffuso anche ai nostri giorni nella realizzazione di opere di scultura in tutto il mondo."}
{"id": "657988", "revid": "36426", "url": "https://it.wikipedia.org/wiki?curid=657988", "title": "Rincontro (araldica)", "text": ""}
{"id": "657993", "revid": "729019", "url": "https://it.wikipedia.org/wiki?curid=657993", "title": "Battaglia di Digione", "text": "La battaglia di Digione fu combattuta nel contesto della guerra franco-prussiana e in essa truppe repubblicane francesi e forze prussiane si contesero il dominio della citt\u00e0.\nPrima battaglia di Digione.\nLa guerra, iniziata il 19 luglio con la dichiarazione di guerra francese, conobbe una rapida successione di sconfitte delle truppe del secondo impero da parte del Regno di Prussia: l'evacuazione del nord dell'Alsazia (sconfitte francesi di Wissembourg e Froeschwiller), i rovesci sotto Metz (battaglia di Gravelotte e Mars-la-Tour), la disfatta dell'imperatore Napoleone III alla battaglia di Sedan, la sua capitolazione (2 settembre). Le armate germaniche invasero tutto l'est della Francia e si aprirono la strada per Parigi. La repubblica venne proclamata il 4 settembre ed il governo provvisorio decise, sotto l'impulso di L\u00e9on Gambetta incaricato della difesa nazionale, la prosecuzione della guerra.\nDall'inizio dell'assedio di Parigi (19 settembre 1870 - 20 gennaio 1871) la strategia francese si concentr\u00f2 su azioni di alleggerimento della pressione esercitata dalle truppe prussiane stanziate nell'est del Paese, sulla capitale. Il 28 settembre intanto giungeva la capitolazione di Strasburgo e il 23 ottobre quella di Metz, che comport\u00f2 la resa dell'intera armata del Reno.\nLe truppe sopravvissute, unite alle forze frutto della mobilitazione di massa decisa dal governo neorepubblicano (tutte scarsamente equipaggiate e addestrate), si impegnarono in una guerra \"partigiana\" per la difesa della nazione e la guerra giunse ad assumere i connotati di una \"lotta di popolo\". Si ricorse a un pi\u00f9 massiccio uso dei \"franchi tiratori\", corpi di volontari di entit\u00e0 variabile, che avrebbero costituito, insieme ai garibaldini italiani, il nerbo dell'esercito di Garibaldi, di l\u00ec a pochi mesi. Il loro coordinamento con le residue truppe regolari, come di prassi, risult\u00f2 tutt'altro che agevole e dall'11 settembre il governo cerc\u00f2 di integrarli nelle file dei regolari, con alterne fortune.\nLa battaglia di fine ottobre \u00e8 espressiva delle difficolt\u00e0 di implementare tale strategia e della profonda disorganizzazione delle forze armate francesi. Dopo la capitolazione di Sedan e mentre assediavano Parigi, i prussiani consolidarono le conquiste ad est. Il 17 ottobre le truppe del generale Werder occuparono Luxeuil-les-Bains e Vesoul, mentre il 26 Gray. Il 27, avanzarono su Digione. Le truppe del generale francese Fauconnet, si videro costrette a rinunciare alla difesa della citt\u00e0, ripiegando su Beaune. Il 29 il prefetto ed il sindaco della citt\u00e0, sotto la pressione della popolazione reclamarono il ritorno delle truppe. Nel frattempo i volontari locali ingaggiavano combattimenti con due brigate del Granducato di Baden, l'avanguardia dell'esercito prussiano. I combattimenti continuarono per tutto il giorno successivo sulle alture di Montmusard e nella periferia orientale della citt\u00e0. In mancanza di appoggio da parte delle truppe da Beaune, la citt\u00e0 venne occupata il 31 ottobre.\nSeconda battaglia di Digione.\nNel frattempo Giuseppe Garibaldi giunse a Marsiglia il 7 ottobre, per portare il proprio soccorso alla Repubblica che aveva sostituito il potere assoluto di Napoleone III, i cui eserciti avevano battuto Garibaldi a Roma nel 1849 ed alla battaglia di Mentana nel 1867. Da met\u00e0 ottobre il generale venne incaricato dal governo provvisorio del compito di organizzare un esercito nell'est della Francia (\u00e8 a D\u00f4le il 13 ottobre, dove fiss\u00f2 il quartier generale). Si trattava di una missione simile a quella condotta fra i laghi lombardi nel 1848 e nel 1859 ed alle operazioni in Trentino del 1866: agire in una zona di operazioni secondaria ma con un non disprezzabile ruolo strategico.\nL'armata era composta da guardie nazionali (Alpi marittime e Savoia), corpi franchi (est e sud-est della Francia), volontari stranieri (polacchi, ungheresi, spagnoli, statunitensi e, soprattutto, italiani): inizialmente circa 4.000 effettivi. Lo assistevano i figli Menotti e Ricciotti, il genero Stefano Canzio e Joseph Bordone, un avignonese di origini italiane che aveva seguito Garibaldi nella spedizione nelle due Sicilie e che venne per l'occasione promosso generale e capo di stato maggiore.\nA partire dal mese seguente Garibaldi install\u00f2 il proprio quartier generale ad Autun, ed inizi\u00f2 ad infastidire l'esercito tedesco, disturbando le linee logistiche da Strasburgo a Parigi, con qualche successo a partire dal vittorioso scontro di Ch\u00e2tillon-sur-Seine (14 novembre), quando Ricciotti Garibaldi fece 167 prigionieri e cattur\u00f2 carriaggi di armi e munizioni e cavalli. Il 26 novembre, attaccato dai prussiani, riusc\u00ec a respingerli.\nIl 18 dicembre ebbe luogo la battaglia pi\u00f9 importante nella piana ai piedi del borgo di Nuits-Saint-Georges, quando i tedeschi agganciarono i volontari che sbarravano loro la strada verso sud. Dopo una giornata di combattimento i corpi franchi batterono in ritirata: circa 1.200 furono i prigionieri francesi, 97 gli ufficiali tedeschi caduti, qualche centinaio le perdite complessive. I prussiani finirono i fuggiaschi nelle strade del borgo, salvo i superstiti messi in salvo dalla popolazione, a sua volta rifugiata alla meglio, che li rivestiva in abiti civili. I vincitori saccheggiarono l'ospedale, le botteghe, gli alberghi, e incendiarono e setacciarono la citt\u00e0 casa per casa.\nTerza battaglia di Digione.\nIl 14 gennaio Garibaldi si install\u00f2 in Digione, evacuata dai prussiani il 17 dicembre una volta informati dell'arrivo verso nord di truppe regolari francesi guidate dal generale Charles Denis Bourbaki (gi\u00e0 comandante della guardia imperiale di Napoleone III alle sfortunate battaglie dell'armata del Reno).\nBourbaki tentava una ambiziosa operazione per liberare Parigi prendendo a tergo le truppe nemiche, attraverso un vasto movimento strategico da Bourges all'Alsazia passando da Belfort. Questo disperato tentativo seguiva i due precedenti condotti dalla armata della Loira e dall'armata del Nord. Garibaldi condusse allora da Digione una serie di iniziative di accompagnamento dell'offensiva principale.\nNel frattempo la situazione precipitava. L'armata di Parigi falliva i suoi sforzi, mentre la ritirata di Bourbaki verso Besan\u00e7on venne interrotta dai tedeschi di Edwin von Manteuffel e, dopo il tentativo di suicidio di Bourbaki, sospinta verso la frontiera svizzera a Verri\u00e8res-de-Joux a fine gennaio, quando gli 84.000 francesi ancora in armi dei 150.000 partiti, vennero disarmati ed internati nella Confederazione.\nA seguito della ritirata dell'armata principale di Bourbaki, Garibaldi ridusse la sua azione alla difesa di Digione e delle \u201cporte di Borgogna\u201d, che impedivano al nemico l'avanzata verso sud. Tra il 21 e il 23 gennaio la citt\u00e0 venne attaccata da 4.000 prussiani: Garibaldi ne usc\u00ec vincitore e ottenne la soddisfazione di catturare le insegne del 61\u00ba reggimento di Pomerania. Significativa \u00e8 la testimonianza del garibaldino Antonio Fratti: \"Finalmente la vittoria ci ha arriso. I prussiani, dopo sforzi inauditi, hanno dovuto cedere... Alla fine si \u00e8 visto da lungi tutta la massa nemica ascendere il monte e pigliare la strada di Parigi... Il Generale non ha potuto fare a meno di ripetere elogi a' suoi garibaldini. Egli e i suoi figli rimasero meravigliati al vedere tanti atti di valore\".\nEpilogo.\nIl governo provvisorio inizi\u00f2 colloqui per l'armistizio, che venne firmato il 28 gennaio. Da esso rimase escluso il fronte dei Vosgi, probabilmente per consentire ai prussiani di continuare gli scontri con gli uomini di Garibaldi e giungere alla cattura del patriota italiano. Aggredito il 31 gennaio, nella notte spost\u00f2, nel miglior ordine che si potesse realizzare, l'esercito nelle zone tutelate dal decreto di interruzione delle ostilit\u00e0.\nDigione rimase occupata dall'esercito tedesco, divenuto imperiale a partire dal 18 gennaio 1871, per circa otto mesi e ricevette la Legion d'onore per la sua resistenza del 30 ottobre 1870, solo trent'anni dopo, nel 1899. Le elezioni per il nuovo governo repubblicano che avrebbe dovuto ratificare i termini del trattato di pace, si svolsero l'8 febbraio e l'Assemblea Nazionale fu riunita a Bordeaux. Tra gli eletti illustri vi furono Victor Hugo, Georges Clemenceau e anche Giuseppe Garibaldi, la cui elezione non fu convalidata.\nL'otto marzo 1871, di fronte a un'Assemblea Nazionale piuttosto ostile a Garibaldi, Victor Hugo ne celebr\u00f2 il valore:\n\"Di tutte le potenze europee, nessuno si alz\u00f2 per difendere la Francia che tante volte, avevano preso la causa d'Europa... non un re, non uno stato, nessuno! Tranne un uomo. Dove il potere, come si dice, non \u00e8 intervenuto, beh, un uomo ha parlato, e questo uomo \u00e8 un potere. Quest'uomo, signori, cosa aveva egli? La sua spada. [...] Io non voglio male a nessuno in quest'Aula, ma devo dire che \u00e8 l'unico generale che ha combattuto per la Francia, l'unico che non \u00e8 stato sconfitto. [...] Io vi soddisfer\u00f2, signori, allontanandomi da voi. Tre settimane fa, vi siete rifiutati di ascoltare Garibaldi. Oggi vi rifiutate di ascoltare me. Questo \u00e8 sufficiente. Mi dimetto.\""}
{"id": "657994", "revid": "9492", "url": "https://it.wikipedia.org/wiki?curid=657994", "title": "British Sub-Aqua Club", "text": "Il British Sub-Aqua Club o BSAC \u00e8 il principale ente inglese di addestramento alla subacquea e uno dei fondatori della CMAS.\nIl BSAC fu fondato nel 1953 e ha oggi pi\u00f9 di 50.000 membri. Il logo ritraeva il dio Nettuno, signore del mare, e dal 2017, quello nuovo raffigura un subacqueo con il motto \"Dive with us\".\nLo scrittore di fantascienza, Arthur C. Clarke, fu un membro rinomato della BSAC."}
{"id": "657995", "revid": "110157", "url": "https://it.wikipedia.org/wiki?curid=657995", "title": "Cray Y-MP", "text": "Il Cray Y-MP era un supercomputer prodotto dalla Cray Research nel 1988 ed era il successore del X-MP. L'Y-Mp era compatibile con il software per X-MP ma gli indirizzi vennero estesi da 24 bit a 32 bit. Venne utilizzata una tecnologia VLSI ECL e un nuovo sistema di raffreddamento a liquido. L'Y-MP utilizzava il sistema operativo UNICOS.\nL'Y-MP veniva equipaggiato con due, quattro o otto processori vettoriali con due unit\u00e0 funzionali per processore e un tempo di clock di 6 ns (167\u00a0MHz). Di picco ogni processore generava 333 MegaFLOPS. La memoria poteva essere 128, 356 o 512 MB di SRAM.\nL'originario Y-MP (conosciuto anche come Y-MP Model D) venne inserito in chassis simile a quello dell'X-MP con l'aggiunta di cabinet aggiuntivi per contenere le schede CPU. L'insieme degli chassis formavano una figura a Y guardando dall'alto il sistema. Il sistema poteva venir configurato con uno o due \"Model D\" IOS (Input/Output Subsystems) e un disco opzionale allo stato solido da 256 MB fino a 4 GB di capacit\u00e0.\nIl modello D Y-MP venne superato nel 1990 dall'Y-MP Model E che rimpiazz\u00f2 IOS Model D con IOS \"Model E\" che raddoppiava la velocit\u00e0 di I/O. Lo chassis a forma di Y venne sostituito da un cabinet rettangolare (con un cabinet opzionale per il sistema di raffreddamento per ogni chassis). La memoria RAM massima venne portata da 2 GB a 8 GB grazie al nuovo sistema IOS. Le varianti del Model E includevano l'Y-MP\u00a02E, Y-MP\u00a04E, Y-MP\u00a08E e Y-MP\u00a08I. Il modello I (\"I\" da \"Integrated\") era una versione del modello 8E che invece di utilizzare due cabinet ne utilizzava uno solo. I modelli 2E e 4E erano disponibili con una seconda unit\u00e0 opzionale di raffreddamento ad aria.\nIl modello Y-MP C90, conosciuto poi come Cray C90, fu prodotto nel 1991. Il C90 derivava dall'architettura del Cray Y-MP. Rispetto all'Y-MP il processore del C90 aveva una pipeline vettoriale doppia e un clock pi\u00f9 rapido (4.1 ns o 244\u00a0MHz) che combinati permettevano al processore di triplicare le prestazioni del predecessore. Il massimo numero di processori gestiti dal sistema vennero raddoppiati portandoli a 16. La serie C90 utilizzava lo stesso Model E IOS (Input/Output Subsystem) e il sistema operativo UNICOS dei primi Y-MP Modello E\nL'Y-MP M90 era una versione dotata di pi\u00f9 memoria del Y-MP Model E introdotto nel 1992. Il modello rimpiazz\u00f2 la memoria SRAM dell'Y-MP con DRAM, la memoria DRAM era pi\u00f9 lenta della SRAM ma poteva venir integrata molto portando la memoria a 32 GB. Il modello Y-MP M90 era disponibile in configurazioni con due, quattro o otto processori (M92, M94 e M98). In seguito i modelli vennero chiamati serie M90.\nInoltre nel 1992 la Cray lanci\u00f2 la versione ridotta Y-MP El (Entry Level). Il modello implementava l'architettura Y-MP con la tecnologia CMOS grazie al progetto S-2 sviluppato dalla SuperTek, ditta che Cray acquist\u00f2. Il modello EL era basato su raffreddamento ad aria e utilizzava un bus VMEbus per il sistema IOS. EL era disponibile in configurazione da uno a quattro processori (con prestazioni di picco di 133 MegaFLOPS) e con memoria DRAM da 32 MB a 1 GB. Il modello Y-MP EL venne sviluppato nella serie Cray EL90 (EL92, EL94 e EL98)."}
{"id": "657996", "revid": "31360", "url": "https://it.wikipedia.org/wiki?curid=657996", "title": "Federation of American Scientist", "text": ""}
{"id": "657997", "revid": "599013", "url": "https://it.wikipedia.org/wiki?curid=657997", "title": "BSAC", "text": ""}
{"id": "657998", "revid": "29244", "url": "https://it.wikipedia.org/wiki?curid=657998", "title": "British Sub Aqua Club", "text": ""}
{"id": "658004", "revid": "5247764", "url": "https://it.wikipedia.org/wiki?curid=658004", "title": "Cray Y-MP EL", "text": ""}
{"id": "658005", "revid": "5247781", "url": "https://it.wikipedia.org/wiki?curid=658005", "title": "Sistema operativo in tempo reale", "text": ""}
{"id": "658006", "revid": "1543377", "url": "https://it.wikipedia.org/wiki?curid=658006", "title": "James Luceno", "text": "Biografia.\n\u00c8 autore dei tre romanzi della serie \"\", \"Agents of Chaos: Hero's Trial\", \"Agents of Chaos: Jedi Eclipse\" e \"The Unifying Force\".\nHa scritto inoltre l'ebook \"Darth Maul: Saboteur\". Questo ebook \u00e8 effettivamente un prologo della sua storia precedente la trilogia nuova, ambientata direttamente prima de \"La minaccia fantasma\", chiamata \"Cloak of Deception\".\n\u00c8 l'autore della nuova serie Web Warrior e coautore della serie Robotech in collaborazione con l'amico Brian Daley: i due hanno lavorato assieme sotto lo pseudonimo Jack McKinney. Daley e Luceno scrissero assieme a una squadra di scrittori le storie per la serie di cartoni del 1986 \"The Adventures of the Galaxy Rangers\".\nLuceno ha scritto la storia adattata dai film dell'Uomo Ombra e \"La maschera di Zorro\". Attualmente risiede ad Annapolis, nel Maryland, con la moglie e i figli. Gli ultimi lavori di Luceno ambientati nell'universo di \"Guerre stellari\" includono \"Millennium Falcon\" e \"Darth Plagueis\".\nIn una intervista per la rivista \"Star Wars Insider\", Luceno ha affermato di essere coinvolto in un progetto riguardante lo sviluppo di una storia incentrata sul mistero dell'immortalit\u00e0 introdotto nella trilogia nuova di Guerre stellari, un segreto che Qui-Gon Jinn e Darth Plagueis stavano cercando, percorrendo vie opposte."}
{"id": "658008", "revid": "1516566", "url": "https://it.wikipedia.org/wiki?curid=658008", "title": "Ripartito", "text": "In araldica il termine ripartito indica lo scudo partito e nuovamente partito. Si pu\u00f2 considerare equivalente alla blasonatura: \"partito, il 1\u00b0 di \u2026, il 2\u00b0 partito di \u2026 e di \u2026\" che allora diventa \"partito di \u2026 e ripartito di \u2026 e di \u2026\".\nAlcuni araldisti utilizzano il termine \"ripartito\" anche per indicare uno scudo in cui la linea di partitura non \u00e8 diritta, ma presenta uno scalino a destra o a sinistra. In questo caso occorre blasonare anche la direzione della seconda linea di partizione che interrompe la partizione. "}
{"id": "658009", "revid": "599013", "url": "https://it.wikipedia.org/wiki?curid=658009", "title": "Enrico Sala", "text": "Carriera.\nCorridore attivo negli anni 1910, partecip\u00f2 undici volte al Giro d'Italia, concludendo per quattro volte tra i primi dieci. Ottenne il quarto posto (a squadre) nel Giro d'Italia del 1912 ed il quinto posto nel Giro d'Italia del 1914 e primo della classifica isolati. Ottenne un'unica vittoria fra i professionisti, proprio durante la \"Corsa Rosa\": insieme ad altri 8 corridori, giunti ex \u00e6quo, si aggiudic\u00f2 la tappa conclusiva del Giro d'Italia 1920. Ottenne anche piazzamenti prestigiosi, fra cui un quarto posto alla Milano-Sanremo 1910."}
{"id": "658013", "revid": "486946", "url": "https://it.wikipedia.org/wiki?curid=658013", "title": "Massively Parallel Processor", "text": ""}
{"id": "658015", "revid": "123462718", "url": "https://it.wikipedia.org/wiki?curid=658015", "title": "Tommaso d'Amalfi", "text": "Tommaso d'Amalfi \u00e8 una commedia musicale in due atti e venti quadri di Eduardo de Filippo, inserita dall'autore nella raccolta \"Cantata dei giorni dispari\".\nTrama.\nL'azione si svolge a Napoli nel 1647. Un giovane pescivendolo, Tommaso d'Amalfi, detto \"Masaniello\", provoca una rivolta contro gli esattori delle tasse per protestare contro il peso insostenibile del fisco Aragonese.\nA seguito dell'estendersi dei moti rivoluzionari del popolo, il Vicer\u00e9 viene costretto a fare delle concessioni. Su consiglio del cardinale, il Vicer\u00e9 convoca \"Masaniello\" alla condizione che questi vesta alla moda dei cortigiani. Pur di poter parlare con il sovrano, \"Masaniello\" acconsente ed il popolo, tratto in inganno, pensa che il suo tribuno li abbia traditi. Il Vicer\u00e9 coglie questa occasione per spargere la voce che \"Masaniello\" \u00e8 impazzito. Il popolo credendolo un traditore ne chiede la carcerazione. Le guardie del Vicer\u00e9 vanno per\u00f2 oltre e lo uccidono. Ma ai funerali il popolo comprende di essere stato imbrogliato dal Vicer\u00e9 e che il suo \"Masaniello\" era sempre stato uno di loro.\nMessa in scena.\nLo spettacolo venne messo in scena per la prima volta nel 1963 con un cast che comprendeva Domenico Modugno, Giustino Durano, Franco Franchi e Ciccio Ingrassia.\nLo spettacolo non ebbe un gran successo nonostante il trio di attori che lo interpretarono venivano dal grande successo della commedia musicale \"Rinaldo in campo\".\nMusiche.\nModugno scrisse anche le musiche dello spettacolo: le canzoni, con i testi scritti da Eduardo de Filippo, non furono pubblicate per\u00f2 in un album, ma uscirono nel corso degli anni in varie emissioni; per essere pi\u00f9 precisi, ecco le pubblicazioni:"}
{"id": "658020", "revid": "154893", "url": "https://it.wikipedia.org/wiki?curid=658020", "title": "Ortesi", "text": "Per \u00f2rtesi si intende un dispositivo medico, un tutore, un'apparecchiatura ortopedica o simili, utilizzati in ortopedia o traumatologia nel trattamento di alcune patologie. \u00c8 uno strumento esterno utilizzato per aiutare il paziente in una sua funzione. \nDefinizione.\nLa definizione di ortesi introdotta dall'Organizzazione Internazionale degli Standard \u00e8 \"dispositivo esterno utilizzato al fine di modificare le caratteristiche strutturali o funzionali dell'apparato neuro-muscolo-scheletrico\".\nEsempi.\nEsempi di ortesi sono i collari cervicali, le cinture lombari steccate (o busti ortopedici), le ginocchiere, le cavigliere, eccetera.\nFunzioni.\nLa loro funzione \u00e8, in genere, quella di garantire una immobilizzazione relativa di un'articolazione colpita, per esempio, da traumi, artrosi, distorsioni dei legamenti o che abbia subito un intervento chirurgico. Un altro impiego delle ortesi \u00e8 quello concomitante alla riabilitazione o rieducazione funzionale. L'ortesi pu\u00f2 essere utilizzata per ridurre il carico su un'articolazione e diminuirne il dolore e pu\u00f2 essere adoperata a scopo preventivo in casi di osteoporosi o cedimenti ossei.\nOltre che in dinamiche e funzionali, a seconda dell'impiego per cui sono indicate, le ortesi possono essere divise anche in ortesi fabbricate su misura (presso officine ortopediche) e ortesi standardizzate (prodotti industriali).\nClassificazione.\nUna classificazione delle ortesi viene fatta in base alla parte del corpo su cui viene indossata: si parler\u00e0 quindi di ortesi di tronco, di arto superiore e di arto inferiore. Per quanto concerne l'arto inferiore si ha un'ulteriore divisione: con FO (foot orthosis) s'intendono le ortesi per il solo piede, come ad esempio i plantari; con AFO (Ankle Foot Orthosis) le ortesi fino alla tibio tarsica; KAFO (Knee Ankle Foot Orthosis) fino al ginocchio; HKAFO (Hip-Knee-Ankle-Foot-Orthosis) comprende anche l'anca."}
{"id": "658021", "revid": "224230", "url": "https://it.wikipedia.org/wiki?curid=658021", "title": "Grandis causa", "text": "Grandis causa \u00e8 un motto in latino che significa \"impresa straordinaria\" (\"per una nobile impresa\").\nDivisa.\nIl motto accompagn\u00f2 l'arma dei Canefri, venuti in Italia sotto Re Alboino (+ 572), Conti di tutta la provincia Gamondiese (ora Castellazzo), Conti Palatini, Nobili del Sacro Romano Impero, Marchesi (1656) per Filippo d'Aragona, Conti (1747) per Carlo Emanuele; nel ramo di Novi dal XVI secolo Signori di Giambarda. &lt;br&gt;\nLa famiglia si estinse nel 1923 e il motto \u00e8 stato assunto dagli eredi e successori discendenti \"ex f\u0153mina\".\nIl motto lo si trova sviluppato nel seguente inno: \nGrandis causa est nobis magna facere &lt;br&gt;\nCor nostrum per aspera in altum tollere\nSed super omnia, Domine, Te qu\u00e6rere &lt;br&gt;\nEst Grandis causa tibique confidere\nOpera nostra noli repellere &lt;br&gt;\nEt sicut servi tui sine nos agere\nGrandis causa est nobis magna facere &lt;br&gt;\nCor nostrum per aspera in altum tollere\nPer noi \u00e8 nobile impresa compiere grandi cose, sollevare in alto, attraverso le difficolt\u00e0, il nostro cuore &lt;br&gt;\nma soprattutto \u00e8 impresa grande, Signore, cercare Te, aver fiducia in Te. &lt;br&gt;\nNon rifiutare le opere nostre e permetti che viviamo come tuoi servi.\nTratto da:"}
{"id": "658023", "revid": "1373059", "url": "https://it.wikipedia.org/wiki?curid=658023", "title": "Darko Kova\u010devi\u0107", "text": "Due volte capocannoniere della Coppa UEFA nelle edizioni 1998-1999 e 1999-2000, rispettivamente con e , del club spagnolo \u00e8 inoltre, assieme a Jes\u00fas Mar\u00eda Satr\u00fastegui, primatista di reti (10) nelle competizioni confederali.\nCaratteristiche tecniche.\nCentravanti non particolarmente prolifico, tuttavia si sacrificava molto per la squadra ed era molto abile nel gioco aereo.\nCarriera.\nGiocatore.\nClub.\nHa iniziato la carriera con il , poi ha giocato con , e , passando poi nel 1999 alla per la cifra di 37 miliardi di lire.\nIn bianconero partir\u00e0 inizialmente come rincalzo dei pi\u00f9 quotati Filippo Inzaghi e Alessandro Del Piero, per poi trovare comunque abbastanza spazio nel suo biennio piemontese in cui metter\u00e0 a segno 26 reti. A Torino bissa inoltre la vittoria nella classifica marcatori della Coppa UEFA 1999-2000, titolo che aveva gi\u00e0 fatto suo nell'edizione precedente a San Sebasti\u00e1n.\nNel 2001 viene ceduto dai bianconeri alla nell'ambito dell'affare che porta Marcelo Salas in Piemonte; la sua esperienza nella Capitale \u00e8 per\u00f2 deludente e dopo soli sei mesi, trascorsi scendendo poche volte in campo, fa ritorno alla Real Sociedad. Nella sua seconda esperienza con la squadra basca va a formare un'affiatata coppia d'attacco con Nihat Kahveci.\nNell'estate 2007 si trasferisce all', che grazie al suo contributo riesce a raggiungere la fase a eliminazione diretta della UEFA Champions League, superando un ostico girone comprendente formazioni del calibro di , e la succitata Lazio. Proprio contro i suoi ex compagni di squadra biancocelesti, il 28 novembre 2007 segna all'Olimpico il decisivo 2-1 che qualifica i greci agli ottavi di finale, dove saranno poi eliminati dal futuro finalista dell'edizione.\nNel gennaio 2009 si \u00e8 ritirato dall'attivit\u00e0 agonistica per problemi cardiaci.\nNazionale.\nNazionale jugoslavo prima e serbomontenegrino poi, conta 59 presenze e 10 gol con la sua rappresentativa. Ha partecipato al e al , senza riuscire segnare in nessuna delle due competizioni.\nDopo il ritiro.\nDopo il ritiro dall'attivit\u00e0 agonistica Kova\u010devi\u0107 rimane nel mondo del calcio entrando nei quadri della sua ultima squadra da giocatore, l', in veste di dirigente.\nIl 7 gennaio 2020 \u00e8 stato vittima di una sparatoria ad Atene, nel corso della quale \u00e8 rimasto ferito a una gamba."}
{"id": "658025", "revid": "327773", "url": "https://it.wikipedia.org/wiki?curid=658025", "title": "Panaca", "text": "Panaca \u00e8 un termine quechua che significa \"discendenza\" ed \u00e8 usato, generalmente, per definire le famiglie imperiali degli Inca.\nDescrizione delle \"panaca\".\nNella civilt\u00e0 incaica ogni sovrano (\"Qhapaq Inca\") riteneva suo specifico dovere differenziarsi dal suo predecessore dando al suo regno una fisionomia particolare.\nSolitamente, almeno a partire dalla dinastia \"Hanan-Cuzco\", cominciava con la costruzione di una nuova reggia in cui si sarebbe installata la nuova corte, mentre il palazzo del re precedente restava appannaggio della di lui famiglia.\nIn pratica il nuovo sovrano usciva dalla cerchia del suo genitore e costituiva una propria famiglia o \"panaca\" in cui sarebbero confluiti tutti i suoi discendenti. Questa nuova \"panaca\", alla sua morte, sarebbe stata diretta da uno dei suoi figli, solitamente il pi\u00f9 prestigioso, escludendo ovviamente l'erede al trono che avrebbe costituito, a sua volta, un nuovo lignaggio.\nIl nome delle \"panaca\", infatti, corrisponde, nella maggior parte dei casi, a quella del personaggio che per primo ne ha assunto la direzione. Di solito coincide con quello di un figlio minore, ma in alcuni casi la guida della casata \u00e8 stata assunta anche da un fratello del sovrano defunto.\nRisorse delle \"panaca\".\nIl sovrano, durante la sua vita provvedeva a fornire alla propria \"panaca\" ogni mezzo di sostentamento mediante la assegnazione di terre, di servi (yanacuna) e di ricchezze di ogni genere.\nPer questo motivo si riscontra una particolare importanza nelle \"panaca\" degli ultimi imperatori che hanno potuto godere delle enormi possibilit\u00e0 offerte dall'estensione dell'impero.\nNon si deve pensare alle \"panaca\" come a una attribuzione simbolica degli individui ad un gruppo particolare. Questi lignaggi esistevano realmente e possedevano risorse concrete e ben documentate. Nel periodo coloniale succeduto alla Conquista, gli indigeni, ormai familiarizzati con le procedure europee, intentarono spesso delle vertenze giuridiche per reclamare terre e propriet\u00e0. In questi atti, ancora oggi conservati, sono ricostruite, tra l'altro, le propriet\u00e0 delle varie \"panaca\", cos\u00ec come i vari testimoni le hanno indicate e come i giudici le hanno verificate. In alcuni casi, queste propriet\u00e0 raggiungevano dimensioni ragguardevoli.\nFunzione delle \"panaca\".\nIl corrispettivo, che le \"panaca\" dovevano al loro istitutore e benefattore, era rappresentato dal servizio al corpo imbalsamato dell'Inca defunto, che veniva accreditato di poteri divini.\nAllo scopo erano predisposti tutta una serie di servigi. La mummia doveva essere vegliata ed accudita, solitamente da un personaggio maschile e da uno femminile e a lei dovevano essere quotidianamente offerte cibi e bevande. In particolari ricorrenze, le spoglie imbalsamate dei defunti imperatori, assieme a quelle delle loro consorti, uscivano in processione, ma non era raro il caso di mummie che fossero portate a visitare quelle di loro congiunti.\nOltre a queste incombenze, le \"panaca\" dovevano mantenere la memoria delle gesta del sovrano di riferimento, affidandone il ricordo ai quipu e curandone lettura e aggiornamento tramite degli esperti detti \"quipucamayoc\", letteralmente lettori di quipu, che tramandavano le loro conoscenze di generazione in generazione.\nConsiderando che la storia ufficiale del Tahuantinsuyo era conservata nella stessa maniera, questa attivit\u00e0 potrebbe sembrare superflua.\nLe cronache ufficiali erano per\u00f2 rivisitate ad ogni inizio di regno e opportunamente \"purgate\" di tutti i riferimenti che potessero sembrare scomodi per il sovrano regnante. I memoriali delle \"panaca\" conservavano invece gelosamente ogni dettaglio della vita del loro fondatore, a prescindere dalla volont\u00e0 del potere centrale ed erano una fonte a cui i vari lignaggi non avrebbero mai rinunciato, anche a costo di ricorrervi, come spesso accadde, in segreto.\nQuesto \u00e8 uno dei motivi per cui le cronache degli scrittori spagnoli presentano, spesso, delle discordanze incomprensibili. A seconda della fonte utilizzata, i fatti oggetto di indagine sono stati, infatti, riportati in modo differente dai vari lignaggi che, ovviamente, privilegiavano le gesta del loro fondatore.\nStoria delle \"panaca\".\nCol crescere dell'impero, le \"panaca\" andarono assumendo una importanza sempre maggiore, finendo per divenire, almeno quelle pi\u00f9 importanti, il centro regolatore della vita politica del Cuzco.\nIn questo contesto, era inevitabile che le \"panaca\", o meglio gli interessi che rappresentavano, finissero per entrare in contrasto tra loro, addivenendo a delle vere e proprie contese.\nLa successione di un imperatore, era, spesso, occasione di scontro tra le famiglie pi\u00f9 importanti che cercavano di imporre, ciascuna, un proprio candidato, dal momento che il criterio del maggiorascato non era un elemento di scelta assoluto.\nI figli di un sovrano Inca avevano infatti, almeno quelli legittimi, identiche possibilit\u00e0 di essere eletti alla carica imperiale, in quanto erano tutti appartenenti alla \"panaca\" del loro defunto padre.\nCiascuno di essi aveva per\u00f2 una madre diversa, appartenente ad una famiglia distinta e questa si raggruppava intorno al proprio rampollo, cercando di favorirne la elezione.\nLe lotte di successione, spesso cruente, indebolivano, di fatto, il potere statuale e gli accorti sovrani del Tahuantinsuyo cercarono di evitare le crisi che ne derivavano, associando, loro viventi, l'erede designato alla dignit\u00e0 imperiale.\nQuesto accorgimento non pot\u00e9, per\u00f2, evitare, che, alla loro morte, le \"panaca\" delle madri dei principi estromessi, cercassero di raggiungere i loro scopi mediante svariate congiure.\nLe pi\u00f9 importanti \"panaca\", che si disputarono il potere negli ultimi anni dell'impero, erano quelle di Hatun Ayllo, discendente da Pachac\u00fatec e quella di Capac Ayllo, creata da Tupac Inca Yupanqui.\nLe altre famiglie imperiali, incapaci di una politica autonoma, si erano allineate a una delle due \"panaca\" pi\u00f9 importanti, stringendo un'alleanza politica che creava due campi contrapposti.\nHu\u00e1scar fu il primo \"Qhapaq Inca\" che cerc\u00f2 di limitare il potere delle \"panaca\". L'impero, ai limiti massimi della sua espansione, non permetteva, infatti, di reperire altre risorse per la sua personale famiglia imperiale e l'ultimo Signore del Cuzco osserv\u00f2 che ormai i morti, cio\u00e8 i sovrani defunti, possedevano pi\u00f9 ricchezze dei vivi. La sua affermazione doveva metterlo in aperto contrasto con i rappresentanti delle famiglie imperiali e concorse a determinarne la caduta.\nParticolarit\u00e0 delle \"panaca\".\nResta da considerare che l'appartenenza alle \"panaca\" non seguiva uno schema rigido. I membri delle classi intermedie potevano infatti passare da una all'altra, mentre tale passaggio era interdetto ai rappresentanti pi\u00f9 elevati.\nNon \u00e8 invece chiarito se le \"panaca\" adottassero un carattere endogamico o esogamico nei matrimoni dei loro appartenenti, ma prevale la tesi di una preferenza per legami interni, almeno nelle pi\u00f9 consistenti per numero, seppur con qualche limitata eccezione.\nGiova osservare che spesso i cronisti spagnoli hanno confuso alcune di queste \"panaca\", storpiandone i nomi o, addirittura, attribuendole a sovrani differenti. \u00c8 quindi opportuno richiamare sempre il nome del loro fondatore per evitare equivoci o confusioni.\nClassificazione delle \"panaca\".\nLa identificazione dei lignaggi, cos\u00ec come sono stati conservati, risale alla revisione effettuata da Pachac\u00fatec all'atto del suo avvento al trono.\nNon \u00e8 dato di conoscere come fossero suddivise le famiglie sovrane del Cuzco prima di questa importante ricollocazione dei vari lignaggi che determin\u00f2, anche, una effettiva ridistribuzione territoriale.\nTenuto conto di questa riforma, le \"panaca\" legate ai primi undici sovrani Inca sono quelle rappresentate nella tabella di destra.\nOltre alle nominate \"panaca\", le cronache dell'epoca e gli atti di alcuni procedimenti giudiziari ci permettono di individuare altri lignaggi che, effettivamente, operarono nell'antico Cuzco.\nDue di questi appartenevano ad \"Hanan-Cuzco\" e si chiamarono rispettivamente \"Cuzco Panaca\" e \"Y\u00f1aca Panaca\". La prima raccolse, probabilmente, i discendenti di Ayar Auca e la seconda \u00e8, forse la traccia di una \"panaca\" matrilineare, osservando che \"Y\u00f1aca\" \u00e8 un termine riferito al genere femminile.\nVa notato, al proposito che lo stesso Pachac\u00fatec fu ritenuto originario di \"Y\u00f1aca panaca\" e che molte cronache tramandano il suo tentativo di fondere questo lignaggio con l\"'Hatun Ayllo\", senza per\u00f2 alcun esito concreto.\nAnche la dinastia \"Hurin-Cuzco\" possedeva tre panaca abolite dalla storiografia ufficiale, ma di fatto sopravvissute. La prima di nome \"Masca panaca\", la seconda detta \"Sauaseray panaca\" e la terza di nome \"Yauri\"."}
{"id": "658026", "revid": "599013", "url": "https://it.wikipedia.org/wiki?curid=658026", "title": "Strada statale 220 Pievaiola", "text": "L'ex strada statale 220 Pievaiola (SS 220), ora strada regionale 220 Pievaiola (SR 220), \u00e8 una strada regionale italiana che collega Perugia con Citt\u00e0 della Pieve.\nStoria.\nLa strada prende il nome dal modo con cui i perugini chiamavano gli abitanti di Citt\u00e0 della Pieve nel medioevo. Il primo collegamento tra le due citt\u00e0 venne in effetti messo in opera per volont\u00e0 dell'antico Comune di Perugia attorno al XIV secolo. La strada ricalca la vecchia Via Alessandra voluta da Alessandro Severo.\nInizialmente la strada medioevale aveva fini militari. La citt\u00e0 di Perugia utilizzava la via Pievaiola per controllare militarmente Citt\u00e0 della Pieve; la strada infatti consentiva un pi\u00f9 veloce e sicuro spostamento delle truppe. Non a caso fece costruire al termine della via una rocca, ancora esistente, nella quale trovavano rifugio le truppe inviate nel paese di Citt\u00e0 della Pieve.\nNegli anni successivi al Medioevo la strada acquisir\u00e0 una discreta importanza economica; sar\u00e0, infatti, utilizzata per lo spostamento delle merci dalla Toscana all'Umbria.\nIl percorso odierno riprende in maggior parte quello della strada antica.\nLa strada d\u00e0 accesso alla fabbrica dolciaria Perugina, alla centrale elettrica di Pietrafitta e alla frazione del comune di Perugia denominata Fontignano, dove \u00e8 situata la tomba del pittore Pietro Vannucci, detto il Perugino.\nDal gennaio 2010 sono iniziati i lavori per la costruzione della variante per una lunghezza di 9\u00a0km: tale variante far\u00e0 in modo che tutto il traffico pesante e non, diretto a Perugia e Citt\u00e0 della Pieve, venga incanalato al di fuori dell'abitato di Tavernelle.\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Regione Umbria che ha poi ulteriormente devoluto le competenze alla Provincia di Perugia mantenendone comunque la titolarit\u00e0."}
{"id": "658028", "revid": "116180586", "url": "https://it.wikipedia.org/wiki?curid=658028", "title": "Freedom of Information Act (Stati Uniti)", "text": "Il Freedom of Information Act (FOIA), \"Legge sulla libert\u00e0 di informazione\", \u00e8 una legge sulla libert\u00e0 di informazione, emanata negli Stati Uniti d'America il 4 luglio 1966 durante il mandato del presidente Lyndon B. Johnson.\nCaratteristiche.\nIl Freedom of Information Act ha aperto a giornalisti e studiosi l'accesso agli archivi della \"National Archives and Records Administration\", a molti documenti riservati e coperti da segreto di Stato, di carattere storico o di attualit\u00e0. Il provvedimento \u00e8 un punto importante che garantisce la trasparenza della pubblica amministrazione nei confronti del cittadino e il diritto di cronaca e la libert\u00e0 di stampa dei giornalisti.\nContenuto.\nLa legge impone alle amministrazioni pubbliche una serie di regole per permettere a chiunque di sapere come opera il Governo federale, comprendendo l'accesso totale o parziale a documenti classificati.\nEmendamenti.\nNel corso degli anni la legge \u00e8 stata emendata, adeguandola ai tempi:"}
{"id": "658029", "revid": "228587", "url": "https://it.wikipedia.org/wiki?curid=658029", "title": "Emendamenti dell'Electronic Freedom of Information Act", "text": ""}
{"id": "658036", "revid": "1632387", "url": "https://it.wikipedia.org/wiki?curid=658036", "title": "Alemagna", "text": ""}
{"id": "658039", "revid": "123389049", "url": "https://it.wikipedia.org/wiki?curid=658039", "title": "Peugeot 605", "text": "La 605 era un'autovettura di fascia alta prodotta tra il 1989 ed il 1999 dalla casa automobilistica francese Peugeot.\nStoria.\nDebutto.\nLa 605 fu lanciata nell'estate del 1989, e venne presentata due mesi dopo al Salone di Francoforte, in vista dell'imminente uscita di produzione della Peugeot 505, oramai in listino da dieci anni. Questa ultima fu chiamata gi\u00e0 tre anni prima a sostituire, con i suoi modelli di punta, la Peugeot 604, vecchia ammiraglia Peugeot di scarso successo. I modelli di base della 505 vennero invece sostituiti nel 1987 dalla 405, che si posizionava un gradino pi\u00f9 in basso. Ma gi\u00e0 da tempo era stato avviato il progetto della nuova ammiraglia Peugeot e la 505, certamente gi\u00e0 molto anziana, non era pi\u00f9 in grado di reggere a lungo le pressioni di una concorrenza sempre pi\u00f9 agguerrita e che stava proponendo modelli sempre pi\u00f9 moderni. Fu cos\u00ec che la 605 venne lanciata al posto dei modelli di punta della 505, rispetto alla quale and\u00f2 anche a collocarsi in una fascia di mercato pi\u00f9 alta. Nonostante le attese (si trattava di una delle maggiori novit\u00e0 della kermesse tedesca), la 605 ebbe per\u00f2 una carriera non felice, per vari motivi che in parte vengono spiegati di seguito.\nDesign.\nLa storia del design della \"605\" fu travagliato: inizialmente si decise di affidare il disegno del corpo vettura alla Pininfarina, come di consueto. Ma quando i vertici PSA seppero che la rivale Renault aveva in cantiere di lanciare la Safrane (lancio di fatto avvenuto nel 1992), si decise di accelerare i tempi e di affidare il disegno della vettura al Centro Stile interno. I designer Peugeot, in realt\u00e0, pare si siano comunque ispirati ai primi schizzi firmati dall'atelier torinese: infatti, i designer di Pininfarina presero come base stilistica di partenza quell'Alfa Romeo 164 gi\u00e0 recante il marchio torinese. E cos\u00ec, anche il corpo vettura definitivo sembr\u00f2 mostrare non poche similitudini con l'ammiraglia del Biscione, specie se osservato di profilo. Risultato: pur essendo caratterizzata da una linea tutto sommato molto gradevole, la \"605\" denunciava una marcata somiglianza sia con la \"164\" sia con la pi\u00f9 piccola Peugeot \"405\", anch'essa opera di Pininfarina. Per quanto riguarda frontale e coda, essi sono in pieno stile \"405\". Solo i fari anteriori sono leggermente pi\u00f9 allungati rispetto alla \"sorella\" minore. Ci\u00f2 fece apparire l'ammiraglia Peugeot pi\u00f9 come una \"405\" vitaminizzata che come una vera vettura alto di gamma e fece inoltre pensare che quando la \"605\" fu disegnata vi fosse stata un'enorme carenza di idee e la \"605\" fu additata anche come vettura priva di personalit\u00e0, pur essendo molto elegante e sicuramente pi\u00f9 accattivante della sua diretta antenata, la \"604\". Inoltre, anche la plancia era piuttosto anonima nel design. Questi aspetti, uniti ad altri, legati agli iniziali ritardi nei tempi di consegna e ad altri problemi di tipo tecnico, avrebbero decretato un inesorabile fiasco commerciale per la grande berlina francese.\nMeccanica e motori.\nLa \"605\" condivise il pianale e la meccanica (eccezion fatta per le sospensioni) con la Citro\u00ebn XM, proponendosi per\u00f2 con linee pi\u00f9 convenzionali. L'architettura generale era quindi del tipo a trazione anteriore e motore trasversale con scatola cambio in blocco. La 605 fu quindi la prima ammiraglia Peugeot con trazione sulle ruote anteriori. Il pianale era munito di due telaietti ausiliari per le sospensioni (uno per l'avantreno ed uno per il retrotreno). Queste erano di tipo MacPherson anteriormente e a bracci trasversali posteriormente. Su entrambi gli assi erano presenti molle elicoidali, ammortizzatori idraulici telescopici e barre stabilizzatrici. L'impianto frenante era a quattro dischi, dei quali quelli anteriori erano autoventilanti. L'ABS era previsto solo nelle versioni di punta. Lo sterzo era a cremagliera con servocomando idraulico.\nAl suo debutto, la 605 era disponibile in quattro motorizzazioni:\nIl cambio era del tipo manuale a 5 marce per tutta la gamma.\nEvoluzione.\nA dispetto di un buon avvio commerciale, la 605 rivel\u00f2 ben presto problemi di affidabilit\u00e0 legati in particolare alla motorizzazione di punta, il PRV da 3 litri. Inoltre, come la cugina di casa Citro\u00ebn, soffr\u00ec subito di problemi legati all'impianto elettrico. Perci\u00f2, poco dopo l'avvio della commercializzazione, le vendite ebbero un crollo e da quel momento si mantennero sempre su livelli bassi. Tra gli altri motivi dell'insuccesso della 605 vanno compresi anche quelli legati al fattore stilistico, mentre ne veniva criticata la scarsa potenza dei propulsori, in particolare di quelli a 4 cilindri, fatto che portava la clientela a scegliere modelli della concorrenza. In Italia tale questione si acuiva, complice anche la supertassa che all'epoca colpiva i motori sopra i 2 litri di cilindrata e che quindi dissuadeva dall'acquisto della versione 3 litri, unica motorizzazione le cui prestazioni in termini di potenza potevano allinearsi con quelle della potenziali rivali, specialmente in configurazione bialbero.\nEppure la Casa francese, dopo aver sistemato i grossi difetti tecnico-commerciali della 605, l'aveva resa una vera ammiraglia, comoda, confortevole, un vero salotto, insomma. Chi sceglieva la 605, lo faceva per avere un'ammiraglia onesta, non appariscente e che svolgesse egregiamente il suo dovere di confortevole stradista.\nMa oramai la situazione si era compromessa irreversibilmente. Durante il primo anno di produzione, la neonata 605 non riusc\u00ec neppure a stare al passo con la Renault 25, oramai in listino da sei anni e quindi pi\u00f9 vecchia come linea e contenuti.\nDopo alcuni mesi dal debutto, gi\u00e0 in pieno 1990, la gamma della 605 si ampli\u00f2 con l'arrivo delle versioni a gasolio: la 605 Diesel Turbo (o anche DT), spinta da un motore XUD11 da 2088\u00a0cm\u00b3 in grado di erogare fino a 109 CV di potenza massima, e la 605 Diesel, pi\u00f9 economica ma anche meno prestante, poich\u00e9 equipaggiata con il diesel aspirato XUD da 2138\u00a0cm\u00b3: la potenza scese cos\u00ec a soli 82 CV. Nello stesso anno arrivarono anche la 605 3.0 SR, caratterizzata da un allestimento semplificato e quindi da un prezzo di listino inferiore. Su \"605 2.0 SRi\" e \"605 3.0\" monoalbero, vi fu anche la possibilit\u00e0 di avere un cambio automatico a 4 rapporti.\nNel 1991 la versione 2.0 da 128 CV fu proposta anche in allestimento SVi, pi\u00f9 ricco, anch'esso ottenibile in abbinamento con il cambio automatico. Quest'ultimo divenne optional anche per la versione turbodiesel.\nNel 1992 vi furono tutti quei rimaneggiamenti alla gamma che coinvolsero un po' tutti i modelli commercializzati all'epoca in Europa da parte di tutti i costruttori. Tali rimaneggiamenti, che comprendevano l'universale introduzione del catalizzatore, erano volti ad adeguare le vetture di nuova produzione all'imminente normativa Euro 1, in vigore a partire dal 1\u00ba gennaio 1993. Perci\u00f2, la Casa del Leone Rampante cancell\u00f2 dalla propria gamma la \"605 SL\" a carburatore ed introdusse la 605 SLi con motore catalizzato ad iniezione da 121 CV. Stesso livello di potenza anche per la \"SRi\", anch'essa dotata di catalizzatore. Unica particolarit\u00e0 fu quella relativa alle versioni a gasolio, le quali rinunciarono al catalizzatore in cambio della valvola EGR per il ricircolo dei gas esausti. Grazie a tale espediente, il motore delle 605 a gasolio poteva ugualmente soddisfare la normativa Euro 1 e persino la pi\u00f9 stringente Euro 2.\nNel 1993, la Casa cerc\u00f2 di proporre un modello pi\u00f9 brillante tra la paciosa \"SLI\" da 121 CV e la pi\u00f9 prestante \"3.0\" monoalbero: introdusse quindi la nuova 605 2.0 Turbo, spinta sempre da un 2 litri XU10, ma dotato di sovralimentazione, anche in questo caso ottenuta mediante turbocompressore. La potenza massima raggiungibile non era da record neppure in questo caso, e si fermava a 141 CV. Gli allestimenti erano due, denominati SRti ed SVti. Anche qui era previsto un cambio automatico come optional.\nNel 1994 arriv\u00f2 il restyling di mezza et\u00e0: minimi gli aggiornamenti estetici alla carrozzeria, limitati alla calandra e ai paraurti, il cui ridisegno fece aumentare leggermente la lunghezza del corpo vettura, da 4.72 m a 4.765 m, e allo sportello del bagagliaio. Internamente, venne ridisegnato il cruscotto e vennero utilizzati nuovi rivestimenti. Comparve anche un nuovo equipaggiamento di sicurezza, come le barre antintrusione, l'airbag lato guida e cinture di sicurezza con pretensionatore. Sul fronte dei motori, vi fu l'arrivo di un nuovo 2 litri aspirato da 132 CV (non previsto per il mercato italiano), che and\u00f2 ad affiancare il 2 litri turbo. Quest'ultimo, a sua volta, venne leggermente rivisitato e la sua potenza sal\u00ec da 142 a 147 CV. Inoltre, vi fu una piccola rivoluzione per quanto riguardava le unit\u00e0 a gasolio. Tolta di listino la \"605 Diesel\" con motore aspirato da 82 CV, il ruolo di vettura diesel di base tocc\u00f2 alla \"Diesel Turbo\" da 109 CV, mentre un gradino pi\u00f9 in alto venne inserito un nuovo motore, questa volta da 2446\u00a0cm\u00b3 di cilindrata e con una potenza massima di 129 CV.\nNonostante tutti questi aggiornamenti, per\u00f2, le vendite stentarono a decollare: nel 1996 non vi furono grosse novit\u00e0 (a parte la cancellazione della \"605 3.0 24v\" dal listino italiano), mentre nel 1997 le due motorizzazioni di punta (\"3.0\" e \"3.0 24v\") vennero sostituite da un'unica, nuova motorizzazione da 2946\u00a0cm\u00b3, non pi\u00f9 appartenente alla famiglia PRV, ma alla famiglia ES, ed in grado di erogare fino a 190 CV di potenza massima.\nNel frattempo, l'arrivo della nuova Peugeot 406, pi\u00f9 piccola, ma pi\u00f9 personale nella linea (avrebbe semplicemente dovuto sostituire la 405), fece crollare le gi\u00e0 esigue vendite della 605.\nLa gamma dell'ammiraglia francese, cos\u00ec come aggiornata nel 1997, rimase tale fino al 1999, quando la sfortunata \"605\" venne tolta di listino in modo silenzioso e poco compianto. Nel corso dei dieci anni di produzione, la 605 totalizz\u00f2 appena 252.185 esemplari.\nRiepilogo caratteristiche.\nDi seguito vengono riepilogate le caratteristiche delle versioni costituenti la gamma della 605 nell'arco della sua commercializzazione:"}
{"id": "658040", "revid": "4175", "url": "https://it.wikipedia.org/wiki?curid=658040", "title": "Wembley Stadium", "text": "Wembley Stadium o, in italiano Stadio di Wembley, pu\u00f2 indicare:"}
{"id": "658045", "revid": "95743", "url": "https://it.wikipedia.org/wiki?curid=658045", "title": "Medaglia per la Pace Otto Hahn", "text": ""}
{"id": "658049", "revid": "1123126", "url": "https://it.wikipedia.org/wiki?curid=658049", "title": "Rustico di Verona", "text": ""}
{"id": "658050", "revid": "2091899", "url": "https://it.wikipedia.org/wiki?curid=658050", "title": "Fermo e Rustico", "text": "Fermo (... \u2013 Cartagine, 250) e Rustico (... \u2013 Lambaesis, 259) sono stati due martiri cristiani, venerati come santi dalla Chiesa cattolica.\nAgiografia.\nAppare estremamente difficile, nell'analisi delle vicende biografiche relative ai due santi, distinguere fra i pochi dati storici certi a disposizione e i numerosi elementi leggendari e romanzati.\nTradizione nordafricana.\nSecondo una tradizione, Fermo e Rustico erano di origine nordafricana e vissero ai tempi dell'imperatore romano Decio, che aveva promosso, fra il 249 e il 251, una delle pi\u00f9 dure persecuzioni contro la religione cristiana. Fermo mor\u00ec di fame presso Cartagine; Rustico, invece, fu ucciso con altri compagni a Lambaesis (oggi in Algeria) nel 259, sotto l'imperatore Valeriano.\nI loro resti furono portati a Verona, dove sono tuttora conservati presso il complesso di San Fermo Maggiore, all'interno della chiesa superiore. I due santi sono citati assieme gi\u00e0 nel \"Martirologio geronimiano\" del V secolo, e successivamente nel \"Martirologio romano\", ma non nell'edizione pi\u00f9 recente del 2001.\nTradizione bergamasca.\nDue documenti storici - la \"Translatio ss. Firmi et Rustici\", risalente alla seconda met\u00e0 dell'VIII secolo, e il \"Ritmo pipiniano\", redatto fra l'VIII e il IX secolo - sostengono che in realt\u00e0 Fermo e Rustico non furono di origine africana, bens\u00ec bergamasca. Decapitati per motivi religiosi al di fuori delle mura di Verona ai tempi dell'imperatore Massimiano, i due vennero seppelliti a Cartagine; in un secondo momento le spoglie tornarono in Italia, passando per Capodistria e Trieste, e vennero infine riscattate dal vescovo Annone di Verona durante il regno longobardo di Desiderio e Adelchi (757-774).\nTradizione della Val Camonica.\nUna tradizione completamente diversa si trova in Val Camonica: una leggenda locale fa ritenere che san Fermo, con suo fratello san Glisente e la sorella santa Cristina, fosse giunto nella vallata al seguito di Carlo Magno, quindi attorno all'anno 774. Qui i tre fratelli scelsero la via del romitaggio, abitando su dei monti (tra cui il monte omonimo). San Fermo era assistito da un'orsa, un'aquila ed il fedele scudiero Rustico.\nCulto.\nProbabilmente la venerazione in Italia delle figure di Fermo e Rustico \u00e8 da inserirsi nella pi\u00f9 ampia cornice della massiccia emigrazione di romani (e cattolici) residenti in Africa in seguito alle invasioni dei Vandali di Genserico nel 429; lo stesso patrono di Verona, san Zeno, era di origine nordafricana.\nAttualmente Fermo e Rustico sono i patroni della citt\u00e0 di Caravaggio, in Lombardia, dove secondo la leggenda transitarono per il quartiere di Porta Vicinato e resuscitarono un morto. Alcune loro reliquie, appartenenti alla Curia di Bergamo, furono donate alla citt\u00e0 nel 1588. Inizialmente collocate nella chiesa di San Giovanni, nella frazione di Vidalengo, le reliquie furono traslate nella chiesa dei Santi Fermo e Rustico il 21 agosto 1588.\nSan Fermo \u00e8 inoltre patrono della cittadina di San Fermo della Battaglia in provincia di Como (con relativo santuario), di Castellazzo Novarese in provincia di Novara e compatrono della Parrocchia di Sant'Agata in Cassina de' Pecchi, dove intorno al 9 agosto si svolgono le fiere in suo onore. Inoltre i santi Fermo e Rustico sono patroni del comune di Carpaneto Piacentino.\nSan Fermo \u00e8 venerato in un santuario posto sopra l'abitato di Crusinallo, meta di numerosi devoti per il giorno della festa religiosa e civile.\nSan Fermo \u00e8 venerato in un santuario posto sul confine fra Liguria (comune di Vobbia) e Piemonte (comuni di Carrega Ligure e Mongiardino Ligure), nei pressi della frazione \"Piani di Vallenzona\" del comune di Vobbia.\nSan Fermo \u00e8 venerato anche a Merana (AL), dove accanto alla torre sul colle omonimo c'\u00e8 la secentesaca chiesetta di San Fermo, citata gi\u00e0 nel 1170 tra i beni dell'abbazia di San Quintino a Spigno Monferrato. La festa patronale di San Fermo a Merana si svolge l'8 agosto di ogni anno con sagra del \"raviolo casalingo\" e fuochi d'artificio detti \"fuochi di San Fermo\".\nSan Fermo d\u00e0 anche il nome a un quartiere di Varese, in cui vi \u00e8 un'antica pieve dedicata ai santi Fermo e Rustico.\nSan Fermo \u00e8 inoltre patrono di Albiate (MB), paese nel quale da oltre 400 anni viene celebrata l'omonima festa con la sagra pi\u00f9 antica di tutta la Brianza.\nUna chiesa dedicata a san Fermo si trova anche a Pontevico, in provincia di Brescia, che d\u00e0 origine al relativo rione, che in estate prepara la sagra omonima di san Fermo.\nI Santi Fermo e Rustico sono i patroni di Presezzo, paese dell'Isola bergamasca. Qui a loro era dedicata l'antica chiesa parrocchiale e successivamente la nuova costruita a fine 1800. Si narra che i due santi siano passati per il paese e giunti nel luogo dove sorge l'antica parrocchiale si siano fermati per una sosta.\nA San Fermo \u00e8 dedicata la chiesa cimiteriale di Calcio (BG)"}
{"id": "658051", "revid": "889336", "url": "https://it.wikipedia.org/wiki?curid=658051", "title": "Faro di Cr\u00e9ac'h", "text": "Il faro di Cr\u00e9ac'h (parola che in bretone significa promontorio), situato sull'isola di Ouessant in Bretagna (Francia), \u00e8 stato costruito nel 1863 ed \u00e8 alto 53 m.\n\u00c8 situato sulla punta nord occidentale dell'isola e guida le navi nel pericoloso e trafficato tratto di Atlantico che diventa, da quel punto, Canale della Manica. Per questo motivo \u00e8 molto potente ed effettivamente \u00e8 il faro con la maggiore portata luminosa d'Europa: \u00e8 visibile fino ad una distanza di 32 miglia marine, circa 61\u00a0km.\nAl suo interno si trova il computer che regola e controlla l'attivit\u00e0 degli altri fari presenti sull'isola: Nividic, La Jument, K\u00e9reon, Stiff e Pierres Noires.\nNella sua vecchia centrale elettrica (situata alla base dell'edificio) \u00e8 stato creato nel 1988 il \"Museo dei Fari e delle Boe\" il \"Mus\u00e9e des Phares et des Balises\"\nDal faro di Cr\u00e9ac'h \u00e8 controllato a distanza il faro dell\u2019\u00cele Vierge, nel Finist\u00e8re."}
{"id": "658052", "revid": "6923", "url": "https://it.wikipedia.org/wiki?curid=658052", "title": "Claudio Fossati (batterista)", "text": ""}
{"id": "658057", "revid": "339392", "url": "https://it.wikipedia.org/wiki?curid=658057", "title": "Roman Abramovich", "text": ""}
{"id": "658058", "revid": "115845377", "url": "https://it.wikipedia.org/wiki?curid=658058", "title": "Rise of the Triad", "text": "Rise of the Triad (negli USA Rise of the Triad: Dark War) \u00e8 un videogioco di tipo sparatutto in prima persona, sviluppato e pubblicato il 21 dicembre 1994 da Apogee Software.\nLa versione shareware, che conteneva livelli diversi rispetto a quelli visti nel gioco finale e un solo personaggio giocabile, \u00e8 stata chiamata Rise of the Triad: The HUNT Begins.\nIl 20 dicembre 2002 il codice sorgente del gioco \u00e8 stato pubblicato con licenza \"GNU General Public License\". Nel 2013 \u00e8 stato realizzato un reboot dal titolo omonimo, dal 2014 in vendita su Steam.\nTrama.\nIl giocatore impersoner\u00e0 un membro della squadra HUNT (High-risk United Nations Task-force), gruppo di specialisti delle nazioni unite in missioni segrete. Arrivate sull'isola di San Nicolas, al largo di Los Angeles, dove, in un vecchio monastero, avverrebbero strani culti deviati di una setta segreta. Durante una ricognizione, state investigando, degli uomini armati spuntati dal nulla distruggono l'imbarcazione della squadra; un prigioniero, riuscito a scappare dal monastero, informer\u00e0 la \"HUNT\" che il piano dei cultisti, aiutati da un'armata di soldati mercenari, \u00e8 quello di uccidere milioni di persone in onore del loro capo \"El Oscuro\"; l'unico modo di fermare i propositi omicidi della setta \u00e8 di addentrarsi nel monastero, e sconfiggere tutti gli adepti fino allo scontro finale con lo stesso \"El Oscuro\".\nModalit\u00e0 di gioco.\nA differenza di \"Doom\", ROTT ha un gameplay pi\u00f9 lineare, specie per la particolare conformazione dei livelli. Il gioco si articola in una trentina di livelli - ripartiti in quattro episodi - al termine di ognuno dei quali bisogner\u00e0 affrontare un boss finale; tuttavia present\u00e0 una buona variet\u00e0 di armi e nemici, oltre che a numerosi elementi innovativi tipici di un gioco a piattaforme come passerelle sospese, \"jump pad\", e numerose trappole disseminate lungo tutte le mappe. Il gioco supporta anche la modalit\u00e0 multiplayer.\nPersonaggi.\nOgni personaggio si differenzia per punti ferita, velocit\u00e0, altezza e precisione di sparo. La scelta del personaggio influisce sul modo in cui si affrontano le varie situazioni di gioco.\nI nomi di Lorelei Chen, Taradino Cassatt e Thi Barrett erano stati ideati da Tom Hall per la versione preliminare di Doom.\nArmi.\nEsistono tre tipi di armi: a proiettili, a missili e magiche. Le prime hanno le munizioni infinite, mentre le altre sono limitate. Si possono portare solamente quattro tipi di armi contemporaneamente: pistole e mitragliatrice, una a missili e una magica.\nArmi a proiettili:\nArmi a missili:\nArmi magiche\nOggetti bonus.\nBonus salute.\nLa salute pu\u00f2 essere rigenerata in vari modi:\nPower-up.\nQuesti due power-up sono dannosi:\nEsiste infine il Random Power che elargisce un power-up casuale, sia esso positivo o negativo.\nBonus vita.\nUltimo bonus riguarda il coltello, che si pu\u00f2 recuperare presso alcune statue e permette di liberarsi facilmente dalle reti.\nNemici.\nI nemici umani sono stati creati digitalizzando fotografie e voci dei dipendenti della Apogee; quelli robotici derivano da modelli creati da Gregor Punchatz, gi\u00e0 autore di alcuni mostri di Doom. Erano state pianificate, tra le altre cose, delle versioni femminili delle guardie, poi tagliate per mancanza di spazio. Alcuni elementi si trovano tra il materiale bonus della versione CD-ROM del gioco.\nMultiplayer.\nLa modalit\u00e0 multiplayer, oltre a supportare fino a 11 persone in contemporanea, possiede 9 diversi stili di gioco, tra cui una molto simile all'attuale capture the flag, oltre a un grande numero di opzioni che permettono di modificare le regole degli incontri. Con l'ultima versione del gioco, la 1.3, \u00e8 stata introdotta la possibilit\u00e0 di utilizzare un microfono per comunicare con gli altri partecipanti al gioco, caratteristica innovativa per l'epoca.\nLe modalit\u00e0 implementate sono:\nSviluppo.\nVenne sviluppato da un gruppo di sviluppatori della Apogee, chiamato Developers of Incredible Power, composto fra gli altri da Tom Hall, il medesimo che inizi\u00f2 a lavorare sul motore grafico di \"Prey\".\nIl gioco sfrutta una versione pesantemente modificata del motore di \"Wolfenstein 3D\", di cui inizialmente era concepito come seguito, con il titolo di \"\"Wolfenstein 3D: Part II\". Le limitazioni pi\u00f9 evidenti sono soffitti e pavimenti privi di variazioni di altezza e profondit\u00e0, e muri con angoli esclusivamente orientati di 90 gradi. Per ovviare alla mancanza della variazione di altezza, sono stati creati dei particolari sprite (chiamati \"gravitational anomaly disks\"\"), dove il giocatore pu\u00f2 salire. Altri effetti includono vetri che possono essere distrutti, la nebbia presente in alcuni livelli, piattaforme che fanno saltare il giocatore e buchi dei proiettili sui muri.\nROTT \u00e8 stato il primo titolo ad ottenere un punteggio di 4 su 4 dalla RSAC (Recreational Software Advisory Council). Nel 1995 usc\u00ec una versione chiamata \"Rise of the Triad: The Hunt Begins (Deluxe Edition)\", versione shareware alla quale erano stati aggiunti 6 livelli inediti, e distribuita dalla LaserSoft.\nNel 2002 \u00e8 stato reso disponibile, in maniera gratuita, il codice sorgente del gioco, che \u00e8 stato convertito per la maggior parte dei sistemi: Windows, Linux, Mac OS, Xbox, PSP, Dreamcast e Nintendo DS. Il 16 febbraio 2010 \u00e8 stato portato su iPhone.\nUn reboot venne annunciato il 2 agosto 2012 al QuakeCon, e successivamente pubblicato il 31 luglio 2013.\nEspansione.\nNel 1995 fu pubblicato un add-on ufficiale denominato \"Extreme Rise of the Triad\"; oltre che a una serie livelli aggiuntivi creati da Tom Hall e Joe Siegler, includeva anche un generatore di mappe casuali e altro materiale relativo al gioco; l'espansione fu poi pubblicata come freeware nel 2000."}
{"id": "658061", "revid": "247222", "url": "https://it.wikipedia.org/wiki?curid=658061", "title": "Le piacevoli notti", "text": "Le piacevoli notti \u00e8 una raccolta di 75 novelle composte dallo scrittore italiano Giovanni Francesco Straparola negli anni '50 del XVI secolo, e pubblicate a Venezia a partire dal 1550.\nStoria editoriale.\nLe prime 25 novelle furono pubblicate a Venezia nel 1550; considerato il successo che l'opera incontr\u00f2 nel pubblico, Straparola pubblic\u00f2 altre 48 novelle nel 1553 e nel 1556 riun\u00ec tutte\nle fiabe in un'unica edizione. Tutte e tre le edizioni furono pubblicate presso Comin da Trino, a Venezia.\nSecondo la ricostruzione di Giuseppe Rua, la raccolta fu ristampata in ben ventitr\u00e9 edizioni, e tradotta in tedesco, in spagnolo ed in francese entro pochi anni dalla prima pubblicazione.\nFu pubblicata anche nella collana Scrittori d'Italia di Laterza.\nLa \"editio princeps\" \u00e8 attualmente quella pubblicata a Saragozza nel 1578, rinvenuta da David Gonz\u00e1lez Ram\u00edrez. La traduzione castigliana si intitola \"Honesto y agradable entretenimiento de damas y galanes\", e fu composta dal baezano Francisco Truchado.\nL'attuale edizione di riferimento in Italia \u00e8 quella curata da Donato Pirovano, in due volumi, e pubblicata da Salerno Editrice a Roma nel 2000. L'edizione critica di riferimento \u00e8 quella curata da Marco Federici, nella collana \"Iberica\" della casa editrice Nuova Cultura (Roma, 2014).\nContenuto.\nL'opera comprende 75 tra novelle e fiabe, che si immaginano raccontate nel corso di 13 notti; le novelle sono accompagnate da 75 enigmi in ottava rima (non di rado osceni), e sono raccordate mediante una cornice narrativa di ispirazione boccaccesca, che comprende anche indovinelli e altri racconti. A narrare le novelle sono tredici donne, che fanno parte di una brigata riunitasi a Murano, nel palazzo del vescovo di Lodi, Ottaviano Maria Sforza, per festeggiare il carnevale veneziano (probabilmente quello del 1536). Tra i presenti ci saranno anche, nel secondo libro, Pietro Bembo e il suo discepolo Bernardo Cappello.\nNel corso delle prime 12 notti vengono narrate 5 novelle per notte; nella tredicesima notte le novelle raccontate sono 13, per un totale di 73. Nell'edizione definitiva del 1556 venne rimossa, probabilmente per motivi religiosi, la quinta novella dell'ottava notte VIII 5, e al suo posto ne vennero collocate altre due.\nTra le novelle salienti si segnalano quelle del \"pre' Scarpacifico\" (I 3), del \"Re Porco\" (II 1), di \"Pietro pazzo\" (III 1) \"dell'Augellin belverde\" (IV 3) e di \"Adamantina\" (V 2); si tratta di racconti fantastici caratterizzati dalla presenza di animali dotati di poteri magici. Estremamente nota, in particolare, \u00e8 la novella del \"gatto con gli stivali\" (XI 1), che godr\u00e0 di uno straordinario successo grazie alla versione francese di Charles Perrault, diffusa in tutta Europa sul finire del XVII secolo.\nStile.\nLa novit\u00e0 della raccolta di Straparola rispetto al genere novellistico \u00e8 da individuare nella presenza della componente fiabesca e nell'ampio uso di una materia popolare, il folklore, compreso l'elemento dialettale. Due novelle, \"I tre gobbi\" e \"Marsilio Verzolese\", sono addirittura narrate, rispettivamente, in bergamasco e padovano (con alcuni elementi caratteristici del teatro ruzantiano).\nDa un punto di vista pi\u00f9 strettamente linguistico, le \"Piacevoli notti\" sono caratterizzate da una predominanza della struttura paratattica e dalla presenza di frequenti espressioni derivanti dal dialetto veneto.\nFilm.\nNe \u00e8 stato tratto un film nel 1966 composto da tre episodi, con Vittorio Gassman, Ugo Tognazzi e Gina Lollobrigida.\nCollegamenti esterni.\nSono disponibili in rete alcune novelle tratte dalla raccolta:"}
{"id": "658062", "revid": "32116", "url": "https://it.wikipedia.org/wiki?curid=658062", "title": "ROTT", "text": ""}
{"id": "658063", "revid": "27723", "url": "https://it.wikipedia.org/wiki?curid=658063", "title": "Le Piacevoli Notti", "text": ""}
{"id": "658064", "revid": "27723", "url": "https://it.wikipedia.org/wiki?curid=658064", "title": "Piacevoli notti", "text": ""}
{"id": "658065", "revid": "27723", "url": "https://it.wikipedia.org/wiki?curid=658065", "title": "Piacevoli Notti", "text": ""}
{"id": "658067", "revid": "77358", "url": "https://it.wikipedia.org/wiki?curid=658067", "title": "Ripa (Genova)", "text": ""}
{"id": "658070", "revid": "76963", "url": "https://it.wikipedia.org/wiki?curid=658070", "title": "Christiane Amanpour", "text": "Biografia.\nNata a Londra da madre britannica e padre iraniano, \u00e8 cresciuta a Teheran. Visse in una condizione privilegiata sotto il regime dello Sci\u00e0 di Persia. All'et\u00e0 di undici anni torn\u00f2 in Inghilterra per frequentare la Holy Cross Convent School, prima, e la New Hall School, poi, un'esclusiva scuola cattolica per ragazze. Dopo la Rivoluzione Islamica del 1979 la sua famiglia dovette fuggire dall'Iran. Christiane si trasfer\u00ec negli Stati Uniti per studiare giornalismo presso l'Universit\u00e0 del Rhode Island dove si laure\u00f2 \"summa cum laude\" nel 1983.\nDopo il diploma lavor\u00f2 a Providence (Rhode Island) per la WJAR, un'affiliata della NBC. Nel 1983 fu assunta dalla CNN. Nel 1989 venne inviata a Francoforte, in Germania, da dove segu\u00ec le rivoluzioni democratiche che si diffondevano all'epoca nell'Europa Orientale. Fu tuttavia la sua copertura della Guerra del Golfo del 1990 che la rese famosa. Successivamente si occup\u00f2 della Guerra in Bosnia e numerose altre situazioni di conflitto.\nDal 1992 al luglio del 2010, \u00e8 stata capo corrispondente internazionale della CNN; dal 1\u00ba agosto 2010 \u00e8 passata all'emittente rivale di propriet\u00e0 della Disney, la ABC, dove le \u00e8 stata affidata la conduzione di un noto talk-show politico domenicale dal titolo \"This Week\". Nel 2012 \u00e8 tornata a lavorare per CNN dove \u00e8 tutt'ora uno dei volti di punta in particolare del canale CNN International.\nHa condotto interviste esclusive con leader mondiali quali Mohammad Khatami e Mahmud Ahmadinejad. Dopo l'11 settembre fu la prima corrispondente a intervistare Tony Blair, Jacques Chirac e il presidente pakistano Pervez Musharraf. Ha intervistato, fra gli altri, anche Hillary Clinton e Mu\u02bfammar Gheddafi.\nLa Amanpour \u00e8 considerata uno dei pi\u00f9 autorevoli corrispondenti internazionali della televisione americana. La sua disponibilit\u00e0 a lavorare in pericolose zone di guerra l'ha resa uno dei giornalisti sul campo pi\u00f9 pagati al mondo. Parla fluentemente inglese, francese e farsi. Secondo la rivista Forbes \u00e8 tra le 100 donne pi\u00f9 influenti del mondo.\nCuriosit\u00e0: la Amanpour dopo essere stata citata pi\u00f9 volte nel corso delle puntate della serie, ha partecipato come guest star interpretando se stessa, nell'ultimo episodio dell'ultima stagione di Gilmore Girls (\"Una mamma per amica\" nella versione italiana). Rory, che desidera diventare giornalista, ha occasione di conoscerla mentre Christiane \u00e8 ospite nella locanda gestita dalla madre Lorelai e sostiene di essere una sua grande fan.\nVita privata.\nDal 1998 al 2018, Amanpour \u00e8 stata sposata con l'americano James Rubin, ex segretario di Stato americano e portavoce del Dipartimento di Stato americano durante l'amministrazione Clinton e consigliere informale dell'ex segretario di Stato americano Hillary Clinton e dell'ex presidente Barack Obama. Loro figlio, Darius John Rubin, \u00e8 nato nel 2000. Avendo vissuto a Londra dal 2000, si sono trasferiti a New York city nel 2010, dove hanno affittato un appartamento nell'Upper West Side di Manhattan. Nel maggio 2013, Rubin ha annunciato che la famiglia sarebbe tornata a Londra per lavorare su diversi progetti, e nell'ottobre dello stesso anno, Amanpour ha dichiarato che lei e suo marito si sarebbero spostati a Londra in modo permanente: \"In questo momento avrei dovuto dire che Londra \u00e8 casa mia... La mia famiglia \u00e8 in Inghilterra\". Nel luglio 2018, Amanpour e Rubin hanno annunciato il divorzio. \nAmanpour \u00e8 parente per matrimonio del generale Nader Jahanbani, che comand\u00f2 l'aviazione imperiale iraniana per quasi 20 anni fino a quando non fu giustiziato dai rivoluzionari islamici nel 1979, e di suo fratello minore Khosrow, che era sposato con la principessa Shahnaz Pahlavi. Lo zio di Amanpour, il capitano Nasrollah Amanpour, era sposato con la sorella minore di Khosrow e Nader. \nNel giugno 2021, Amanpour ha annunciato che le \u00e8 stato diagnosticato un cancro alle ovaie, ha subito \"un importante intervento chirurgico di successo per rimuoverlo\", e ora si sottoporr\u00e0 a diversi mesi di chemioterapia. "}
{"id": "658072", "revid": "9416", "url": "https://it.wikipedia.org/wiki?curid=658072", "title": "Mummie", "text": ""}
{"id": "658074", "revid": "775372", "url": "https://it.wikipedia.org/wiki?curid=658074", "title": "Mahfud Ali Beiba", "text": "Dal 1975 viveva in esilio nei campi per rifugiati a Tindouf in Algeria.\nIl suo ruolo nel Polisario e nella RASD.\nMahfud Ali Beiba ha ricoperto brevemente, per circa due mesi a partire dal 9 giugno 1976, il ruolo di Segretario generale del Polisario ed \u00e8 stato il successore di El Ouali Mustapha Sayed, dopo che mor\u00ec in combattimento in Mauritania, negli incarichi da lui ricoperti.\nAl terzo congresso del Fronte Polisario, il 30 agosto 1976 venne eletto Mohamed Abdelaziz che fino a quel momento dirigeva una regione militare durante la guerra contro il Marocco e la Mauritania.\nDa allora Beiba ricopr\u00ec pi\u00f9 volte ruoli importanti nella Rasd e nel Polisario. Pi\u00f9 volte ministro, fu anche primo ministro della Repubblica Democratica Araba dei Sahraui, due volte nel 1982-85 e nel 1995-99, quando dovette dimettersi in seguito ad un voto di sfiducia del parlamento Saharawi in esilio, il Consiglio Nazionale Saharawi e di nuovo dal 2005. Nel 1999 fu sostituito da Bouchraya Hamoudy Beyoune, che gli affid\u00f2 l'importante ministero per i territori occupati. Dal 2003 Beiba fu speaker del Parlamento. Nel Fronte Polisario \u00e8 stato membro della Segreteria Nazionale, l'organo esecutivo dell'organizzazione.\nMor\u00ec per un arresto cardiaco il 2 luglio 2010."}
{"id": "658075", "revid": "287204", "url": "https://it.wikipedia.org/wiki?curid=658075", "title": "Giovanni Porta", "text": "Biografia.\nDopo aver studiato con Francesco Gasparini nella citt\u00e0 natale, si rec\u00f2 a Roma, dove alla corte del cardinale Pietro Ottoboni fu allievo di Arcangelo Corelli. Successivamente occup\u00f2 le posizioni di maestro di cappella della cattedrale di Vicenza (1710-1711) e di quella di Verona (1714-1716). Tornato a Venezia nel 1716, inizi\u00f2 la sua carriera operistica con il dramma \"La costanza combattuta in amore\"; seguirono altre numerose opere. Nel 1720 fu a Londra, dove rappresent\u00f2 \"Numitore\", il suo dramma pi\u00f9 noto, il 2 aprile al Her Majesty's Theatre diretto da Georg Friedrich H\u00e4ndel con Margherita Durastanti. \nLasciata l'Inghilterra, continu\u00f2 a lavorare per i maggiori teatri italiani.\nDal 1726 al 1737 fu maestro del coro dell'Ospedale della Piet\u00e0, collaborando quindi a fianco del celebre Antonio Vivaldi, allora direttore del conservatorio veneziano. Alla Piet\u00e0 fu attivo anche come compositore di musica sacra (scritta principalmente per i famosi cori femminili dell'ospedale). Nel 1726 entr\u00f2 anche come membro dell'Accademia Filarmonica di Verona. Dopo il fallito tentativo di entrare come maestro di composizione all'Ospedale dei Derelitti (1733), partecip\u00f2 al concorso per occupare la prestigiosa carica di maestro di cappella della Basilica di San Marco: non riusc\u00ec nemmeno ad ottenere questo posto, dato che fu scelto Antonio Lotti. Qualche tempo pi\u00f9 tardi si stabil\u00ec definitivamente a Monaco accettando di diventare direttore della cappella bavarese dell'elettore Carlo Alberto di Baviera (il futuro imperatore Carlo VII di Baviera). Sua moglie mor\u00ec probabilmente nel 1742; si rispos\u00f2 quindi sette anni dopo, nel dicembre del 1749, con una vedova tedesca con due figli.\nConsiderazioni sull'artista.\nDi Porta si conosce solo esclusivamente la musica vocale. Tra il 1716 e il 1738 egli scrisse per i teatri di Venezia, Roma, Londra, Milano, Napoli, Firenze, Mantova e Monaco 30 opere, delle quali alcune in collaborazione con altri compositori come Gasparini e Tomaso Albinoni. Per quanto invece riguarda i libretti, i pi\u00f9 usati furono quelli di Apostolo Zeno (7 opere), di Pietro Metastasio (4 opere) e di Domenico Lalli (4 opere). Tuttavia ci rimangono di lui solo quattro opere complete, ossia \"L'Argippo\", \"Farnace\", \"Gianguir\" e \"Ifigenia in Aulide\". Di altri 13 drammi invece restano solo poche arie e il testo del libretto. Le opere di Porta seguono lo stile veneziano degli anni '20 e '30 del Settecento, ossia sono caratterizzate da veloci passaggi, arpeggi, ampi intervalli melodici, sequenze allungate e il \"tutti\" all'unisono. La sua musica sacra con le proprie parti virtuosistiche, i trilli, i larghi intervalli e lunghi melismi risulta essere anch'essa influenzata dall'opera."}
{"id": "658078", "revid": "107111788", "url": "https://it.wikipedia.org/wiki?curid=658078", "title": "Crocodylus intermedius", "text": "Il coccodrillo dell'Orinoco (\"Crocodylus intermedius\", Graves, 1819) \u00e8 un grosso rettile, appartenente all'ordine Crocodylia. \u00c8 endemico del Sudamerica, come si pu\u00f2 intuire dal nome, che cita uno dei fiumi pi\u00f9 grandi e noti del continente, dove vive, principalmente nel suo bacino, anche la specie.\nDescrizione.\nLe femmine della sono lunghe sino a 4.5 m, mentre i maschi, pi\u00f9 grandi, raggiungono l'incredibile misura, da muso a coda, di 6 - 7 metri. Contrariamente ai caimani, i coccodrilli dell'Orinoco presentano un muso stretto e allungato, che misura anche tre volte la sua larghezza alla base, e una cresta di squame fortemente carenate nella parte esterna delle zampe posteriori. \nIl suo morso \u00e8, insieme a quello degli altri coccodrilli, uno dei pi\u00f9 potenti in natura. Un comune esemplare adulto pu\u00f2 mordere con una forza di oltre 35000 N (3500 kg forza) e una pressione di oltre 800 kg/cm2, paragonabile a quella presente sul fondo della fossa delle Marianne. Nemmeno il tirannosauro poteva superare questa potenza. Tale caratteristica gli consente di rompere qualunque guscio e spezzare o disintegrare le ossa pi\u00f9 robuste. Le sue mascelle si chiudono a scatto con una velocit\u00e0 di svariate centinaia di chilometri orari. \nDistribuzione e conservazione.\nUn tempo la specie era estremamente comune in tutti i principali affluenti dell'Orinoco. Tuttavia, a partire dal 1900 e in relazione alle richieste sempre pi\u00f9 pressanti delle industrie produttrici di oggetti di abbigliamento, la pelle di questo rettile divenne estremamente ricercata e di conseguenza la specie cominci\u00f2 a scomparire da molte regioni della parte nord-occidentale del Sud America. Baster\u00e0 ricordare che a San Fernando de Apure in Venezuela, tra la fine degli anni venti e l'inizio degli anni trenta, furono commerciate giornalmente 4.000 pelli di coccodrillo dell'Orinoco, mentre in Colombia, soltanto nel decennio 1930-1940, furono vendute alle concerie almeno 250.000 pelli della medesima specie. Le razzie di cui si resero responsabili i cacciatori di coccodrilli terminarono solo verso la fine degli anni quaranta.\nAttualmente non esistono in natura pi\u00f9 di 1500 esemplari di coccodrillo dell'Orinoco: un migliaio di questi rettili sarebbero presenti nel Venezuela, mentre non pi\u00f9 di 500 individui sopravviverebbero nella Colombia nord-orientale. Trattandosi di una entit\u00e0 alle soglie dell'estinzione, essa \u00e8 stata inclusa nella Appendice I della CITES ed \u00e8 oggi protetta integralmente in entrambi gli stati sudamericani attraversati dal fiume Orinoco.\nIn base ai criteri della \"Lista rossa IUCN\" la specie \u00e8 considerata in pericolo critico."}
{"id": "658086", "revid": "110157", "url": "https://it.wikipedia.org/wiki?curid=658086", "title": "Brick by Brick (album)", "text": "Brick by Brick \u00e8 un album punk rock del 1990 di Iggy Pop.\nIl disco.\nQuesto \u00e8 il nono album di Iggy Pop come solista, contiene due duetti vocali, la traccia 4 e la traccia 10, il primo \u00e8 con Kate Pierson nella canzone \"Candy\" e il secondo nel brano \"Starry Night\" con John Hiatt."}
{"id": "658087", "revid": "5248662", "url": "https://it.wikipedia.org/wiki?curid=658087", "title": "U.S. Vibonese 1928", "text": ""}
{"id": "658092", "revid": "709565", "url": "https://it.wikipedia.org/wiki?curid=658092", "title": "Rucervus eldii", "text": "Il tameng (Rucervus eldii ), noto anche come cervo di Eld, \u00e8 una specie di cervo diffusa attualmente soltanto in poche zone di Birmania, Cambogia, Cina (Hainan), India settentrionale (Manipur), Laos, Thailandia e Vietnam.\nDescrizione.\nIl tameng ha una lunghezza testa-corpo di 1,5-1,8\u00a0m, una coda di 20-30\u00a0cm e un'altezza al garrese di 114\u00a0cm; pu\u00f2 raggiungere i 150\u00a0kg di peso. Caratteristici di questa specie sono gli impressionanti palchi a forma di arco o di lira, che si dirigono all'indietro formando un'unica lunga curva, con un ramo pi\u00f9 piccolo che si dirige in avanti sulla fronte. I palchi vengono rimpiazzati ogni anno, e raggiungono la loro massima estensione (99\u00a0cm) durante la stagione degli amori. Questa specie imponente possiede la statura elegante tipica delle specie del genere \"Cervus\", con zampe lunghe e sottili, corpo snello, coda corta e grandi orecchie. Il manto ispido \u00e8 di colore variabile dal bruno-rossastro al grigio, pi\u00f9 chiaro sulle regioni inferiori; assume tonalit\u00e0 pi\u00f9 rossastre in estate e pi\u00f9 scure in inverno. I maschi sono pi\u00f9 grandi e pesanti delle femmine, tendono ad avere una colorazione pi\u00f9 scura e possiedono una fitta criniera di lunghi peli attorno al collo. Alla nascita i piccoli hanno il manto ricoperto da macchie bianche che scompaiono con l'et\u00e0.\nBiologia.\nPer gran parte dell'anno, le femmine di tameng vivono da sole o in coppia con i propri piccoli, ma durante la stagione degli amori femmine e piccoli si radunano in mandrie composte anche da 50 esemplari. Anche i maschi sono generalmente solitari, tranne che in primavera, quando ha inizio la stagione riproduttiva. In Cina, essa ricorre tra febbraio e giugno, e i piccoli (uno o, occasionalmente, due) nascono tra settembre e gennaio, dopo una gestazione di circa 34 settimane; in India, i piccoli nascono tra met\u00e0 ottobre e la fine di dicembre. I tameng della Thailandia (\"R. e. siamensis\") e della Birmania (\"R. e. thamin\") si riproducono tra febbraio e aprile e danno alla luce i piccoli tra ottobre e novembre. Come quelle di quasi tutti i Cervidi, le madri, immediatamente dopo la nascita, nascondono il piccolo tra l'erba alta. I giovani vengono svezzati a circa cinque mesi e raggiungono la maturit\u00e0 sessuale tra un anno e mezzo e i due anni di et\u00e0.\nIl tameng \u00e8 attivo per quasi tutto l'arco della giornata, ma tende a ripararsi all'ombra nelle ore centrali. Effettua brevi migrazioni alla ricerca di acqua durante la stagione secca e alla ricerca di cibo nella stagione delle piogge. Predilige le aree colpite stagionalmente dagli incendi, poich\u00e9 si nutre dei nuovi germogli che emergono dalle ceneri. La sua dieta comprende una vasta gamma di erbe, frutti, piante erbacee e acquatiche, e talvolta si spinge nelle aree coltivate ai limiti della foresta per brucare riso, lenticchie, mais, piselli e rape.\nDistribuzione e habitat.\nIl tameng \u00e8 originario dell'Asia meridionale e sud-orientale, e attualmente ne vengono riconosciute tre sottospecie geograficamente isolate. Il tameng del Manipur (\"R. e. eldii\") \u00e8 confinato a una piccola area del Manipur, in India; il tameng della Thailandia (\"R. e. siamensis\") \u00e8 presente in Cambogia, sull'isola di Hainan (Cina) e in Laos, mentre \u00e8 scomparso in Thailandia e Vietnam, dove era presente in passato; il tameng del Birmania (\"R. e. thamin\") vive nelle regioni centrali della Birmania, ma in passato era presente anche nelle regioni occidentali della Thailandia.\nIl tameng del Manipur (\"R. e. eldii\") popola le aree di vegetazione galleggianti note come \"phumdi\", mentre le sottospecie di Thailandia (\"R. e. siamensis\") e Birmania (\"R. e. thamin\") abitano foreste secche di dipterocarpi, vallate e pianure (evitando foreste fitte e aree costiere) e, occasionalmente, foreste inondate stagionalmente.\nTassonomia.\nNe vengono riconosciute tre sottospecie:\nConservazione.\nIl tameng viene cacciato in tutto il suo areale per la carne e per i palchi. In particolare, si ritiene che molti esemplari siano stati abbattuti per nutrire gli eserciti che hanno combattuto in molte guerre asiatiche. I palchi impressionanti e il cuoio, venduti nei mercati locali, ne fanno una preda ambita. Anche la distruzione dell'habitat dovuta all'espansione dell'agricoltura ha avuto un serio impatto su questa rara specie. Nel Manipur, la popolazione di tameng del Manipur (\"R. e. eldii\") si \u00e8 ridotta principalmente a causa della trasformazione delle zone umide in cui vive in pascoli, terreni agricoli e strutture per l'acquacoltura. Solo una minima parte dell'areale della specie \u00e8 protetta; si ritiene che unicamente l'1% delle foreste protette del Sud-est asiatico sia favorevole alla sua sopravvivenza. Perfino all'interno delle aree protette la specie non \u00e8 al sicuro. Il santuario naturale di Chatthin, nella Birmania, \u00e8 una delle ultime roccaforti della specie, ma le foreste di dipterocarpi che ospita continuano a essere abbattute a un ritmo impressionante dalle comunit\u00e0 locali per il legname o per fare spazio a terreni agricoli. Purtroppo, fondi necessari e politiche adeguate per proteggere la specie sono spesso carenti. A causa della distribuzione estremamente frammentata, la specie \u00e8 inoltre a rischio di inincrocio e perdita della variabilit\u00e0 genetica.\nIl tameng \u00e8 presente in un certo numero di aree protette sparse un po' in tutto il suo areale. L'intera popolazione di tameng del Manipur (\"R. e. eldii\") vive entro i confini del parco nazionale di Keibul Lamjao, nel Manipur, istituita nel 1977 appositamente per proteggere questa sottospecie. Inoltre, gruppi locali hanno contribuito a sensibilizzare l'opinione pubblica e a trovare sostegno per la conservazione. La riserva naturale di Hainan Datian, sull'isola di Hainan, venne istituita nel 1976 allo scopo di favorire il recupero del tameng della Thailandia (\"R. e. siamensis\"), e attualmente la popolazione ivi ospitata cresce ogni anno di circa il 15%. Essa, infatti, \u00e8 divenuta cos\u00ec numerosa che un gran numero di esemplari \u00e8 stato trasferito in altre parti dell'isola. I santuari naturali di Kyatthin e Shwesettaw sono stati istituiti nella Birmania per proteggere la sottospecie endemica (\"R. e. thamin\"), e a partire dal 1995 \u00e8 all'opera un progetto per sensibilizzare l'opinione pubblica locale circa la situazione del cervo e lo stato di protezione del santuario naturale di Kyatthin. Popolazioni in cattivit\u00e0 sono presenti un po' in tutto il mondo, ma in esse l'inincrocio \u00e8 frequente e sono necessari progetti cooperativi di incroci incrociati per aumentare in esse la variabilit\u00e0 genetica e poterle, in futuro, inserirle in programmi di reintroduzione in natura."}
{"id": "658093", "revid": "36426", "url": "https://it.wikipedia.org/wiki?curid=658093", "title": "Portici di Sottoripa (Genova)", "text": ""}
{"id": "658097", "revid": "879070", "url": "https://it.wikipedia.org/wiki?curid=658097", "title": "Cervus albirostris", "text": "Il cervo a labbra bianche (Cervus albirostris ) \u00e8 una specie minacciata di cervo diffusa nelle praterie, nelle boscaglie e nelle foreste d'alta quota delle regioni orientali dell'Altopiano del Tibet. Deve il nome comune (in cinese \"Baichunlu\", \u767d\u5507\u9e7f) alle chiazze bianche attorno al muso.\nQuesto cervo occupa una nicchia ecologica simile a quella dello shou (\"Cervus canadensis wallichii\", una delle molte sottospecie del wapiti). Venne descritto scientificamente per la prima volta, nel 1883, da Nikolai Przewalski, ma i primi esemplari furono portati in Occidente da G. W. Thorold, al quale la specie deve il nome alternativo. Agli inizi del 2011, secondo l'ISIS, negli zoo di tutto il mondo erano presenti pi\u00f9 di 100 cervi a labbra bianche, e nel 1998 venne stimato che in natura ne rimanessero circa 7000 capi.\nEtimologia.\nSebbene il cervo a labbra bianche sia stato descritto per la prima volta, nel 1883, da Nikolai Przewalski, \u00e8 noto anche come cervo di Thorold dal nome dell'uomo che fece conoscere per la prima volta questa specie in Occidente. L'appellativo specifico (\"albirostris\") deriva dai termini latini \"albus\" (\u00abbianco\u00bb) e \"rostrum\" (\u00abmuso\u00bb), in riferimento al muso e alle labbra bianche. Questo nome \u00e8 l'esatta traduzione del cinese \"Baichunlu\" (\u767d\u5507\u9e7f), che significa \u00ablabbra-bianche\u00bb. Proprio per questo motivo, la specie \u00e8 nota prevalentemente con questo nome.\nTassonomia.\nIn passato il cervo a labbra bianche \u00e8 stato talvolta classificato in un genere a s\u00e9 (\"Przewalskium\"), ma oggi la maggior parte degli studiosi tende a classificarlo nuovamente nel genere \"Cervus\".\nNon ne vengono riconosciute sottospecie.\nDescrizione.\nCon un'altezza al garrese di 115\u2013140\u00a0cm, il cervo a labbra bianche \u00e8 uno dei cervi pi\u00f9 grandi del mondo. I maschi, che pesano 180\u2013230\u00a0kg, sono parecchio pi\u00f9 grandi delle femmine, che pesano solo 90\u2013160\u00a0kg. Il mantello, piuttosto folto, \u00e8 di color grigio-marrone su quasi tutto il corpo, ma sulle regioni inferiori si fa fulvo-giallastro; sul posteriore \u00e8 presente una caratteristica chiazza bruno-rossastra, mentre lungo la linea del dorso corre una serie di peli pi\u00f9 scuri. Il mantello invernale, di colore pi\u00f9 chiaro, \u00e8 all'incirca il doppio pi\u00f9 folto di quello estivo, pi\u00f9 folto perfino di quello dell'alce. Il colore della testa \u00e8 pi\u00f9 scuro di quello del resto del corpo, soprattutto nei maschi, e contrasta nettamente con le macchie bianco candido presenti sulle labbra, attorno al naso e sulla gola, proprio sotto il mento.\nI maschi adulti possiedono palchi lunghi fino a 110\u00a0cm, che possono pesare anche 4\u00a0kg. Rispetto a quelli del wapiti o del cervo nobile, i palchi sono pi\u00f9 appiattiti e hanno la prima e la seconda punta (il \u00abbez\u00bb) piuttosto distanziate. Possono essere presenti fino a sette punte, tutte situate sullo stesso piano. Essi cadono annualmente in marzo e raggiungono le loro massime dimensioni verso la fine dell'estate. Tra le altre caratteristiche proprie della specie ricordiamo orecchie pi\u00f9 lunghe che in quasi tutti gli altri cervi, bordate di peli bianchi, e grandi ghiandole metatarsali e preorbitali. Gli zoccoli sono larghi e robusti, con punte insolitamente lunghe. La coda \u00e8 breve e misura solo 12\u201313\u00a0cm di lunghezza.\nIl cervo a labbra bianche ha sviluppato un certo numero di adattamenti fisici e fisiologici alla vita ad alta quota. Le zampe brevi e gli zoccoli larghi ne fanno un agile arrampicatore, in grado di rifugiarsi anche sugli impervi terreni montuosi per sfuggire ai predatori. Le cavit\u00e0 nasali sono piuttosto grandi e consentono al cervo di respirare l'aria rarefatta delle alte quote, mentre il folto mantello garantisce un'ottima protezione contro il freddo. Rispetto a mammiferi di simili dimensioni, in questa specie i globuli rossi sono pi\u00f9 piccoli della media e molto numerosi; entrambe queste caratteristiche migliorano la capacit\u00e0 di trasportare quantitativi limitati di ossigeno.\nDistribuzione e habitat.\nIl cervo a labbra bianche vive nelle province cinesi di Tibet, Sichuan, Qinghai, Gansu e nell'estremit\u00e0 nord-occidentale dello Yunnan. Attualmente, in tutto il suo areale, si trova solamente in popolazioni isolate, in apparenza pi\u00f9 numerose nel Sichuan orientale. Predilige un mosaico di prateria, boscaglia e foresta, e viene spesso avvistato oltre la linea degli alberi. Vive ad altitudini di 3500\u20135100 m, pi\u00f9 in alto di ogni altra specie di cervo, e migra stagionalmente dagli elevati pascoli estivi ai terreni meno elevati in cui trascorre l'inverno.\nBiologia.\nIl cervo a labbra bianche \u00e8 una creatura crepuscolare che vive generalmente in branchi composti da almeno dieci esemplari. Tranne che nella stagione degli amori, maschi e femmine vivono quasi sempre separati. In passato, erano noti anche branchi composti da varie centinaia di capi, ma attualmente \u00e8 molto raro trovare una mandria formata da pi\u00f9 di cento individui. Come il wapiti, \u00e8 un animale prevalentemente pascolatore; la sua dieta comprende una vasta gamma di vegetali disponibili, specialmente erba e carici, ma anche piante pi\u00f9 grandi, come rododendri e salici. Ha pochi nemici naturali, ma ogni tanto qualche esemplare cade vittima di lupi o leopardi delle nevi.\nQuesto animale emette una vasta serie di vocalizzi, tra i quali ricordiamo un potente richiamo d'allarme, udibile a pi\u00f9 di 500 m di distanza, una sorta di latrato emesso dai maschi in calore, e dei suoni meno rumorosi emessi da femmine e giovani. Come la renna, il cervo a labbra bianche emette inoltre un insolito e forte suono schioccante con le ossa carpali, la cui funzione \u00e8 sconosciuta.\nRiproduzione.\nLa stagione degli amori va da settembre a novembre; durante questo periodo, i branchi misti, composti sia da maschi che da femmine, divengono pi\u00f9 frequenti. Nei branchi dove sono presenti pi\u00f9 maschi, ognuno di essi mantiene un piccolo harem di femmine che protegge dagli altri maschi. I maschi competono tra loro in maniera simile agli altri cervi, con combattimenti, marcature odorose, manifestazioni visive e bramiti. L'accoppiamento \u00e8 costituito da un'unica e rapida stoccata.\nDopo una gestazione di 220-250 giorni, la femmina d\u00e0 alla luce un unico piccolo, generalmente in maggio o giugno. Poco prima della nascita, la madre individua un rifugio sicuro, spesso tra la boscaglia o sotto gli arbusti pi\u00f9 fitti. Alla nascita il piccolo \u00e8 ricoperto di macchie bianche ed \u00e8 in grado di reggersi in piedi dopo circa 40 minuti di vita. All'inizio, la madre cerca di proteggerlo spostandolo da un rifugio all'altro, visitandolo solo due volte al giorno per allattarlo. Dopo circa due settimane, entrambi si ricongiungono alla mandria.\nLe macchie cominciano a sbiadire dopo circa sei settimane, e i piccoli vengono ornati della colorazione adulta al termine del loro primo anno di vita. Essi raggiungono la maturit\u00e0 sessuale durante il secondo o il terzo anno, sebbene i maschi solo raramente vadano in calore prima di aver raggiunto i cinque anni. In cattivit\u00e0 il cervo a labbra bianche pu\u00f2 vivere fino a 21 anni, ma in natura probabilmente non sopravvive mai per pi\u00f9 di dodici anni.\nConservazione.\nIl cervo a labbra bianche vive solamente in popolazioni sparse all'interno di quello che era il suo antico areale, sebbene l'isolamento dei suoi habitat prediletti renda difficile uno studio dettagliato. La sua sopravvivenza \u00e8 minacciata dall'avanzare dei terreni agricoli, nonch\u00e9 dalla competizione con animali domestici come pecore, capre e yak. Viene inoltre cacciato per la corne, i palchi e altre parti del corpo (come il velluto), che trovano impiego nella medicina tradizionale cinese. La IUCN lo inserisce tra le specie vulnerabili, mentre in Cina \u00e8 considerato una specie protetta di I Classe.\nLa specie viene anche allevata per i palchi in Cina e Nuova Zelanda, ed \u00e8 inoltre presente in numerosi zoo di tutto il mondo. Sembra in grado di adattarsi facilmente anche alle basse quote."}
{"id": "658100", "revid": "1272592", "url": "https://it.wikipedia.org/wiki?curid=658100", "title": "Emma Bonino", "text": "Dopo essere stata eletta, negli anni settanta e ottanta del XX secolo, per varie legislature deputata alla Camera e al Parlamento europeo, ha ricoperto la carica di commissaria europea dal 1995 al 1999, quella di Ministra del commercio internazionale e delle politiche europee nel Governo Prodi II dal 2006 al 2008, di vicepresidente del Senato della Repubblica dal 6 maggio 2008 al 15 marzo 2013, e successivamente di Ministra degli affari esteri nel Governo Letta dal 28 aprile 2013 al 22 febbraio 2014.\nOltre ad aver ricoperto importanti cariche nel Partito Radicale, \u00e8 stata membro del comitato esecutivo dell\"'International Crisis Group\", ideatrice e promotrice della Corte penale internazionale, professoressa emerita all'Universit\u00e0 Americana del Cairo, delegata per l'Italia all'ONU per la moratoria sulla pena di morte, nonch\u00e9 fondatrice dell'organizzazione internazionale Non c'\u00e8 pace senza giustizia per l'abolizione delle mutilazioni genitali femminili.\nNel 2011 \u00e8 l'unica italiana inclusa dalla rivista statunitense \"Newsweek\" nell'elenco delle \"150 donne che muovono il mondo\".\nBiografia.\nEmma Bonino \u00e8 la secondogenita di Filippo Bonino e Catterina Barge. \u00c8 nata l'8 marzo 1948, ma \u00e8 stata registrata all'anagrafe il giorno seguente. Vive i suoi primi anni in una fattoria nelle campagne di Bra, in provincia di Cuneo in Piemonte. Nel 1954 la famiglia lascia l'azienda agricola e si trasferisce a Bra dove il padre intraprende un commercio di legname, raggiungendo presto una buona stabilit\u00e0 economica.\nNel 1967 dopo aver ottenuto la maturit\u00e0 classica al liceo Gandino della sua citt\u00e0, Emma si sposta a Milano per frequentare il corso di Lingue e letteratura moderna presso l'Universit\u00e0 commerciale Luigi Bocconi, dove si laurea nel 1972 con una tesi sull'autobiografia di Malcolm X. Nel 2019, riceve una laurea ad honorem in Scienze Politiche da parte dell'Universit\u00e0 degli Studi Internazionali di Roma.\n\u00c8 attualmente editorialista de \"Il Riformista\" e \"Linkiesta\". In passato ha collaborato con \"Left\" e \"Il Sussidiario\".\nAttivit\u00e0 politica.\nPrimi anni.\nEmma Bonino inizia a fare politica nel 1975 quando, dopo essere stata tra le persone che hanno fondato il Centro d'informazione sulla sterilizzazione e sull'aborto, si autoaccusa del reato di procurato aborto.\nNell'anno successivo, il 1976, il Partito Radicale si presenta per la prima volta alle elezioni politiche, ed Emma Bonino, capolista alla Camera in molte circoscrizioni viene eletta a soli 28 anni, assieme ad altri tre radicali (Marco Pannella, Mauro Mellini e Adele Faccio).\nNel 1978, a seguito delle rivelazioni di un'inchiesta giornalistica clamorosa, il Presidente della Repubblica in carica Giovanni Leone fu costretto alle dimissioni perch\u00e9 gravemente sospetto di corruzione.\nEmma Bonino fu una tra i principali soggetti collaboratori di questa campagna, ma poi ritorn\u00f2 sulle sue posizioni.\nIn occasione del novantesimo compleanno di Leone, festeggiato al Senato nel 1998, Emma Bonino volle incontrarlo personalmente per consegnargli una lettera di scuse per le accuse rivoltegli in quegli anni.\nNel 1979 \u00e8 eletta al Parlamento Europeo.\nTra il 1980 e il 1981, oltre a promuovere diverse campagne per i referendum e per i diritti civili nell'Europa dell'Est, comincia a lavorare per l'istituzione di una Corte penale internazionale, oggi arrivata a compimento.\nNel 1981 Emma Bonino promuove un appello contro lo sterminio per fame e contribuisce a fondare l'associazione \"Food and Disarmement International\", con lo scopo di coordinare le attivit\u00e0 e le iniziative d'informazione internazionale su questo fronte, di cui dopo qualche anno diventer\u00e0 segretaria. In tale veste nel 1986 organizza un Convegno Internazionale che lancia il \"Manifesto dei Capi di Stato contro lo sterminio per fame e in difesa del diritto alla vita e della vita del diritto\". Nello stesso anno, in occasione di un incontro ufficiale con papa Giovanni Paolo II, illustra in Vaticano le iniziative per combattere la fame.\nNel gennaio 1987 manifesta a Varsavia contro la dittatura comunista del generale Wojciech Jaruzelski e in favore di Solidarno\u015b\u0107. Viene arrestata ed espulsa dalla Polonia.\nNel 1989 diviene presidente del Partito Radicale Transnazionale, carica che ricopre fino al 1993.\nNel novembre 1990, per denunciare la legge degli USA che richiede la prescrizione medica per la vendita di siringhe, si fa arrestare a New York, mentre distribuisce siringhe sterili.\nNel maggio 1991 \u00e8 la prima firmataria di una mozione che, dopo essere stata approvata dalla Camera dei deputati, impegna il governo a impedire la proliferazione delle armi non convenzionali e in particolare delle mine antiuomo.\nNel 1993 promuove una campagna a favore dell'istituzione del Tribunale penale internazionale per l'ex-Jugoslavia, consegnando al Segretario Generale delle Nazioni Unite Boutros Boutros-Ghali un appello firmato da persone in tutto il mondo.\nNel 1993 \u00e8 tra le persone che fondano Non c'\u00e8 pace senza giustizia. Con tale associazione si d\u00e0 l'obiettivo di sostenere l'attivit\u00e0 del Tribunale ad hoc sulla ex Jugoslavia e di promuovere la creazione di una Corte penale internazionale permanente, competente ad accertare e giudicare nel mondo intero \u201ci crimini contro l'umanit\u00e0, crimini di guerra e genocidio\u201d.\nSempre nel 1993 incontra il Dalai Lama e con lui tiene una conferenza stampa per il lancio di una mobilitazione per i diritti e la libert\u00e0 del popolo tibetano e per la democrazia in Cina.\nNello stesso anno diventa segretaria del Partito Radicale.\nNel 1994 viene nominata capo della delegazione del Governo Italiano all'Assemblea Generale delle Nazioni Unite per l'iniziativa della \"Moratoria sulla Pena di morte\".\nCommissione europea '95/99.\nNel 1994 viene eletta deputata nel collegio di Padova - Selvazzano Dentro (XII), sostenuta dalla coalizione di centrodestra. Dopo l'elezione entra a far parte del gruppo parlamentare di Forza Italia. Nel gennaio 1995 viene indicata dal primo governo Berlusconi come Commissaria Europea e le vengono assegnati i portafogli della politica dei consumatori, della politica della pesca e dell'Ufficio Europeo per l'Aiuto Umanitario d'Urgenza (\"European Community Humanitarian Office\", noto anche come \"ECHO\").\nIl 26 gennaio 1995, quarantotto ore dopo il suo insediamento, parte per l'ex Jugoslavia, recandosi a Sarajevo e a Mostar, primo membro della Commissione europea a mettere piede in Bosnia dall'inizio della guerra, con la volont\u00e0 di denunciare l'impotenza dell'Europa e il disinteresse dell'ONU dinanzi al protrarsi del conflitto e all'allargarsi della \"pulizia etnica\". In un articolo per il Corriere della Sera scrive:\nIn ogni caso il suo schierarsi a favore dell'intervento militare in Kosovo le aliener\u00e0 il supporto di parte del mondo nonviolento e pacifista.\nNel febbraio 1995, dopo che un peschereccio spagnolo viene intercettato a cannonate dalla marina militare canadese e sequestrato con l'intero equipaggio, Emma Bonino accusa il Canada di \"un atto di pirateria internazionale\".\nIn seguito, in quanto responsabile dell'ECHO, promuove e guida diverse missioni umanitarie.\nNel 1996, all'indomani del genocidio in Ruanda, compie diversi viaggi nella regione dei Grandi Laghi in Africa per sostenere il diritto dei profughi all'assistenza umanitaria, per ribadire l'impegno finanziario dell'Europa e per invocare, tuttavia invano, un intervento politico urgente da parte dell'ONU o delle grandi potenze.\nNello stesso periodo visita la Somalia, un paese in quel momento allo stremo e nuovamente in mano ai signori della guerra, durante il quale il suo convoglio subisce un attacco armato da parte dei guerriglieri di Aidid. Subito dopo si reca nel Sudan, sfidando l'embargo imposto dal regime di Khartoum, allo scopo di riaprire il corridoio umanitario per le vittime di una crisi \u2018dimenticata\u2019, fra il Nord e il Sud del paese.\nNel 1997, svolge una missione nel Kurdistan iracheno, paese allora colpito dalle sanzioni economiche, e in Afghanistan dove si reca per denunciare il regime dei Talebani.\nQui viene arrestata e detenuta in carcere per alcune ore dalla \"milizia per la repressione del vizio e la promozione della virt\u00f9\" assieme alla sua delegazione. Le reazioni furono durissime: il vicesegretario del Consiglio d'Europa, Hans Khristian Krueger defin\u00ec il suo arresto \"scandaloso e intollerabile\" e il ministro degli Esteri tedesco Klaus Kinkel addirittura \"infame\".\nDi rientro da Kabul, decide di lanciare la campagna \"Un fiore per le donne di Kabul\" contro ogni discriminazione e per consentire l'accesso agli aiuti umanitari da parte delle donne afghane.\nSempre nel 1997, essendone tra le principali promotrici, firma, per conto della Commissione europea, la Convenzione di Ottawa contro le mine antiuomo.\nNel 1998, Emma Bonino \u00e8 particolarmente attiva nella mediazione della crisi in Guinea-Bissau, come pure nel monitorare l'intervento umanitario in Sierra Leone e nel Kosovo, prima e dopo l'intervento della NATO nel 1999. Nel giugno dello stesso anno, guida la delegazione della Commissione europea alla conferenza internazionale di Roma per la Corte penale internazionale, contribuendo a ottenere, dopo una lunga negoziazione, le 60 firme necessarie alla ratifica, nonostante l'opposizione degli USA.\nSempre nel 1998, scrive con Marco Pannella una lettera di scuse all'ex Presidente della repubblica Giovanni Leone per scusarsi riguardo ai duri attacchi politici fatti dai Radicali vent'anni prima.\nDopo la fine del mandato da commissario Bonino torna alla politica nazionale, pur continuando a esprimersi su argomenti europei. Nell'ottobre 2011 firma la lettera promossa da George Soros in favore di un rafforzamento dell'Unione europea nella crisi dell'euro.\nBonino contro Arlacchi.\nNel 1998 Emma Bonino critic\u00f2 fortemente l'operato dell'alto commissario delle Nazioni Unite per il controllo delle droghe e la prevenzione del crimine, Pino Arlacchi. Il piano Arlacchi prevedeva sia sussidi agli agricoltori in cambio della riconversione delle piantagioni di sostanze illegali, sia la promozione dell'istruzione nell'uso di altre colture, e in generale interventi tesi a diminuire la dipendenza dei contadini dai signori della guerra.\nBonino accusava inoltre Arlacchi di trattare con il regime dei talebani di Kabul in cambio del loro impegno a cessare la coltivazione di papaveri da oppio nella zona meridionale del Paese.\nSu questa questione, il 13 febbraio il Parlamento europeo adott\u00f2 all'unanimit\u00e0 una risoluzione in cui, oltre a reiterare la sua ferma condanna del regime dei talebani, esprimeva preoccupazione per l'accordo concluso dall'UNDCP di Pino Arlacchi con i Talebani, e chiedeva di sospendere tutti i programmi di cooperazione con loro.\nArlacchi rispose quindi con una lettera inviata al presidente della Commissione europea Jacques Santer chiedendo di prendere sanzioni contro Bonino che si era schierata cos\u00ec apertamente contro il suo operato. Per tutta risposta Santer difese la stessa Bonino e sottoline\u00f2 anche come la giustificazione addotta da Arlacchi, che sosteneva che l'accordo da lui siglato in Afghanistan sarebbe servito a \"consentire allo staff dell'ONU di lavorare nelle zone di produzione della droga\", fosse quantomeno azzardata, poich\u00e9 poco dopo tutte le agenzie dell'ONU, compresa l'UNDCP, si dovettero ritirare dall'Afghanistan meridionale (dopo che un funzionario era stato aggredito da un dignitario talebano): \"questo dimostra - aggiunse Santer -, se necessario, che non vi \u00e8 nulla di insultante nel sollevare dubbi sulla sostenibilit\u00e0 dei programmi finanziati dall'ONU\".\nIn seguito, nel 2001 il parlamento europeo ridusse di 2/3 il finanziamento del fondo contro la droga gestito da Arlacchi, con una decisione legata alla presunta mala gestione del Fondo e alla richiesta di revisione dei meccanismi di funzionamento del Fondo stesso. Da quel momento, con l'inizio della guerra in corso in Afghanistan la produzione di droga \u00e8 cresciuta costantemente.\nIl 5 marzo 2007 la Rosa nel Pugno ribadisce la sua convinzione dell'inutilit\u00e0 di quella parte della strategia di Arlacchi che prevede di pagare i contadini per aiutarli ad abbandonare l'oppio per passare ad altre colture, e rilancia proponendo (con l'appoggio di altre forze politiche) che il governo italiano avvii un programma sperimentale per l'acquisto dell'oppio afgano, per utilizzarlo nella produzione di farmaci per la terapia del dolore.\nFine del mandato.\nIl 15 marzo 1999, assieme al resto della Commissione Santer, si dimette, per le accuse di frode e malgestione nei confronti del commissario \u00c9dith Cresson, che, rifiutandosi di dimettersi, costringe l'intera Commissione a una dimissione collettiva.\nLista Emma Bonino.\nNel giugno 1999 partecipa alle elezioni europee con una lista del partito radicale che portava il suo nome, ottenendo uno storico 8,5% dei voti, e risultando in quel momento la quarta forza politica nazionale.\nNel giugno 2000 presenta una proposta di risoluzione che denuncia la crudele pratica delle mutilazioni genitali femminili, praticata in alcuni paesi africani e in parte dell'Egitto ma anche fra le comunit\u00e0 immigrate in Europa.\nNell'ottobre 2000 \u00e8 al centro di alcune polemiche per l'utilizzo massiccio di messaggi di posta elettronica e SMS non desiderati a fini promozionali, con una campagna di spam ripetuta in diverse occasioni fino a quando, nel febbraio 2001, un pronunciamento dell'Autorit\u00e0 Garante per la Privacy chiarisce che la pratica con cui erano stati raccolti e utilizzati gli indirizzi di posta \u00e8 illegale.\nIn Medio Oriente.\nNel dicembre 2001, in seguito all'insuccesso della sua lista alle elezioni politiche di quell'anno, si trasferisce al Cairo con l'obiettivo di studiare la lingua e la cultura araba. Inaugura nel marzo 2003 una rassegna quotidiana di stampa araba, in onda su Radio Radicale.\nNello stesso periodo inaugura la campagna contro le mutilazioni genitali femminili, intitolata \"StopFgm\", per dare appoggio e visibilit\u00e0 internazionali alla lotta combattuta da decenni dalle donne africane.\nNel novembre 2002, in rappresentanza del governo italiano, Emma Bonino partecipa a Seoul alla seconda conferenza ministeriale della \"Community of Democracies\", un'unione di Stati che si sono dati l'obiettivo di lavorare per la creazione di una \"Organizzazione Mondiale della Democrazia\", al fine di rafforzare le libert\u00e0 civili e politiche nel mondo.\nNel gennaio 2004 organizza a Sana'a, con l'organizzazione non governativa Non c'\u00e8 pace senza giustizia\", la prima \"Conferenza Intergovernativa Regionale su Democrazia, Diritti Umani e sul ruolo della Corte penale internazionale\", un'assoluta novit\u00e0 per un paese arabo. Nel medesimo anno viene rieletta al Parlamento europeo per la \"Lista Bonino\", iscrivendosi al gruppo dell'ALDE. Il 17 giugno 2004 viene inoltre insignita dell\"'Open Society Prize\" annuale da George Soros.\nNel 2005 torna in Afghanistan in veste ufficiale, questa volta come Capo delegazione della Missione degli osservatori elettorali dell'Unione europea alle elezioni parlamentari e provinciali.\nFino al 2006 rimane membro della Commissione per gli affari esteri; della Commissione per i bilanci; della Sottocommissione per i diritti dell'uomo; della Delegazione alla commissione parlamentare mista UE-Turchia; della Delegazione all'Assemblea parlamentare Euromediterranea; vicepresidente della Delegazione per le relazioni con i paesi del Mashreq.\nRosa nel Pugno.\nDopo un decennio trascorso con posizioni inizialmente vicine alla Casa delle Libert\u00e0 di Silvio Berlusconi, pur con molti distinguo, e poi di opposizione a entrambi i poli, alle Elezioni politiche del 2006 si presenta con la lista della Rosa nel Pugno, un nuovo partito nato dall'unione di Radicali Italiani e Socialisti Democratici Italiani di Enrico Boselli.\nIl nuovo partito ottiene un deludente 2,6%, una percentuale largamente inferiore alla somma degli elettorati attribuibili a Radicali Italiani e Socialisti Democratici Italiani, ma sufficiente a far eleggere 18 parlamentari, tra cui la stessa Emma Bonino, che rientra nel Parlamento Italiano dopo 12 anni. Il 27 aprile 2006, infatti, opta per il Parlamento Italiano e si dimette da quello Europeo.\nIn occasione delle elezioni amministrative dello stesso anno a Roma, Emma Bonino si candida come capolista della Rosa nel Pugno, nella coalizione che sostiene la candidatura del sindaco uscente Walter Veltroni.\nMinistro per il commercio internazionale e per le politiche europee.\nNei giorni immediatamente precedenti alla formazione del secondo governo Prodi, Bonino chiese l'incarico di ministro della difesa, che in quel momento sembrava destinato a Clemente Mastella, al quale poi venne assegnato il dicastero della Giustizia: al termine di varie riunioni, l'esponente radicale entra a far parte del secondo esecutivo guidato da Prodi in qualit\u00e0 di Ministro del commercio internazionale e delle politiche europee. Per la prima volta nella storia un esponente radicale diventa ministro.\nVicepresidente del Senato.\nIn occasione delle elezioni politiche del 13 e 14 aprile 2008 viene candidata ed eletta al Senato della Repubblica come capolista del Partito Democratico nella circoscrizione Piemonte, in base a un accordo fra democratici e Radicali, all'interno della delegazione Radicale nel PD. Il 6 maggio 2008 viene eletta vicepresidente del Senato della Repubblica con 107 voti a favore.\nCampagna per l'equiparazione dell'et\u00e0 pensionabile.\nNegli anni successivi alla sua elezione come vicepresidente del Senato, Emma Bonino promuove un'importante campagna per l'equiparazione e l'innalzamento dell'et\u00e0 minima pensionabile delle donne a quella degli uomini in Italia.\nPer questa campagna ha curato e pubblicato, nel marzo 2009, un libro sull'innalzamento e l'equiparazione dell'et\u00e0 pensionabile delle donne, dal titolo \"Pensionata sar\u00e0 lei - Le donne, la parit\u00e0 e la crisi economica\" (Rubbettino editore).\nLa campagna si concluder\u00e0 positivamente, portando il recepimento l'equiparazione dell'et\u00e0 pensionabile femminile a quella maschile nella riforma Fornero del 2012.\nCandidatura alla Presidenza della Regione Lazio e della Repubblica.\nNel gennaio 2010 lancia la propria candidatura alla presidenza della Regione Lazio, appoggiata dai Radicali e solo successivamente anche dal Partito Democratico e altri partiti di centro-sinistra.\nLe elezioni la vedono sconfitta per 2,8 punti percentuali dalla candidata del Popolo della Libert\u00e0 Renata Polverini: secondo la legge, Emma Bonino aveva diritto a sedere nel Consiglio Regionale del Lazio, ma decide di rinunciare per mantenere il seggio al Senato della Repubblica.\nAlle elezioni politiche del 2013, viene candidata nella lista di scopo \"Amnistia e Libert\u00e0\", ma non viene rieletta.\nA fine anni novanta del XX secolo era stato pubblicato un sondaggio secondo il quale un'alta percentuale degli individui intervistati avrebbe eletto Emma Bonino come presidente della Repubblica Italiana. Messi dei gazebo in tutte le piazze italiane per raccogliere firme, intellettuali e persone dello spettacolo si mobilitarono per dare il proprio appoggio. Un vasto movimento d'opinione si attiv\u00f2 per spingere la candidatura di una presidente della Repubblica donna, laica, liberale, liberista, libertaria.\nNel febbraio 2013, in vista della scadenza del mandato di Giorgio Napolitano, riemerge il nome di Emma Bonino come possibile Presidente della Repubblica, sostenuta dallo stesso Presidente del Consiglio uscente Mario Monti. Nello stesso periodo ottiene l'appoggio di Furio Colombo, dell'ex ministro del PdL Mara Carfagna, del vicepresidente del PD Ivan Scalfarotto, del senatore finiano eletto con Scelta Civica Benedetto Della Vedova e del senatore leghista Massimo Garavaglia.\nIl 14 aprile 2013 il Partito Socialista propone ufficialmente Emma Bonino come sua candidata alla presidenza della Repubblica con una lettera del Segretario Riccardo Nencini ai grandi elettori, mentre il Movimento 5 Stelle include Emma Bonino tra le sue candidature alle consultazioni cosiddette \"quirinarie\".\nUn sondaggio di IPR Marketing del 4 aprile 2013 d\u00e0 Emma Bonino al 32% di preferenze, contro il 26% di Mario Draghi e il 19% di Stefano Rodot\u00e0. \u00c8 prima anche nel sondaggio SWG del 5 aprile e in quelli lanciati al riguardo da \"L'Espresso\", \"Corriere Della Sera\" e \"Il Sole 24 Ore\". \u00c8 la favorita anche per gli allibratori, che a pochi giorni dalla elezione la danno a 2.50 (seguita da Mario Monti a 3.20 e Romano Prodi a 3.80).\nNasce nel contempo un comitato \"Emma Bonino Presidente\" sul web, che ottiene le adesioni di importanti nomi del mondo della cultura e dello spettacolo (come Sergio Castellitto, Margherita Hack, Marco Bellocchio, Luca Argentero, Geppi Cucciari, Renzo Arbore, Achille Occhetto, Luca Barbareschi, Imma Battaglia, Toni Garrani, Remo Girone).\nMinistro degli affari esteri.\nIl 28 aprile 2013 Bonino giura nelle mani del Presidente della Repubblica Giorgio Napolitano come Ministro degli affari esteri, entrando in carica nell'ambito del governo Letta. \u00c8 la seconda donna a ricoprire questo incarico, dopo Susanna Agnelli nel governo Dini.\nIn relazione al caso legato all'espulsione dall'Italia della moglie di Mukhtar Ablyazov, Alma \u015ealabaeva, e della loro figlia, nel luglio 2013 alcuni organi di stampa chiesero a Bonino di dimettersi dall'incarico di ministro degli esteri. Bonino respinse l'ipotesi di dimissioni, sostenendo che sarebbe stato un gesto inutile. La Farnesina continu\u00f2 a lavorare e, alla fine, Alma \u015ealabaeva ottenne un visto Schengen per poter lasciare il Kazakistan; all'arrivo a Fiumicino, ringrazi\u00f2 l'Italia e Emma Bonino.\nDurante una conferenza Emma Bonino dichiar\u00f2 di essere d'accordo alla legalizzazione della marijuana.\nIl nuovo Presidente del Consiglio Matteo Renzi non la conferma come ministro e le preferisce al suo posto Federica Mogherini. La segreteria del Partito Democratico spiega l'accaduto con una valutazione negativa sull'operato dell'ex ministro e vedendo nell'avvicendamento una volont\u00e0 di discontinuit\u00e0.\nIl 25 ottobre 2015 ad Emma Bonino viene conferito il \"\"Fred Cuny Award for the Prevention of Deadly Conflict\" dello \"International Crisis Group\"\". Il riconoscimento le viene consegnato da George Soros, membro onorario dello \"ICG\".\nLa lista \"+Europa\" e ritorno in Senato.\nL'11 febbraio 2017 \u00e8 stata presente a Milano al lancio di \"Forza Europa\" di Benedetto Della Vedova con il quale successivamente organizza alcune iniziative con la partecipazione, tra gli altri di: Enrico Letta, il ministro dello Sviluppo Economico Carlo Calenda, l'ex sindaco di Milano Giuliano Pisapia, Angelo Bonelli (coordinatore dei Verdi) e Roberto Saviano.\nInsieme ai radicali Riccardo Magi (segretario) e Antonella Soldo (presidente), il 23 novembre 2017 presenta a Roma la lista elettorale \"+Europa con Emma Bonino\", formazione europeista nata dalla convergenza con la lista di Della Vedova. Questi ultimi il 5 dicembre manifestano di fronte a Palazzo Chigi per chiedere una norma che modifichi le regole sulla raccolta firme necessarie a presentarsi alle imminenti elezioni politiche. Di fronte alla minaccia della Bonino di non partecipare alla coalizione di centro-sinistra, il 4 gennaio Bruno Tabacci mette a disposizione il simbolo di Centro Democratico cos\u00ec da esentare \"+ Europa\" dalla raccolta firme avendo lui formato un gruppo in Parlamento dopo le elezioni del 2013. Viene candidata dalla coalizione di centro-sinistra per il Senato al collegio uninominale di Roma 1 dove viene eletta con il 38,91% delle preferenze. Si iscriver\u00e0 al Gruppo misto dato che \u00e8 l\u2019unica eletta della lista al Senato mentre alla Camera sono stati eletti Magi e Tabacci oltre a Alessandro Fusacchia (eletto nella circoscrizione Estero). La lista ha partecipato anche alle elezioni regionali sempre il 4 marzo conquistando un seggio con la vittoria di Nicola Zingaretti nel Lazio mentre in Lombardia il posto \u00e8 stato ceduto al candidato presidente Giorgio Gori vista la sconfitta.\nL'8 agosto dello stesso anno la Bonino lancia insieme a Della Vedova e Tabacci il tesseramento che dovr\u00e0 portare +Europa da cartello elettorale a soggetto politico; il congresso si \u00e8 svolto dal 25 al 27 gennaio 2019. In un'editoriale pubblicato su \"Rolling Stone Italia\" nell'ottobre del 2018 sostiene la necessit\u00e0 di difendere l'Unione europea.\nAlle elezioni europee del 2019 viene candidata come capolista nella circoscrizione Italia centrale (+Europa - Italia in Comune e fa parte del \"TeamEurope\" dell'ALDE candidato alla presidenza della Commissione europea: come capolista raccoglie 48.539 preferenze e risulta essere la pi\u00f9 votata tra i candidati della sua lista, ma il suo partito si ferma al 3,1% non superando la soglia minima d\u2019accesso.\nIl 10 settembre 2019 vota no alla fiducia del Governo Conte II. Nel discorso con cui annuncia la sua posizione, comunque contraria alla fiducia rispetto al governo Conte-bis, lascia intravedere una certa apertura ad eventuali sviluppi, affermando \"\"Io sono disposta a cambiare idea\". Il 19 gennaio 2021 vota di nuovo la sfiducia al governo Conte II.\nIl 21 settembre \"Il Fatto Quotidiano\" pubblica un'intervista, in cui la Bonino precisa la sua posizione rispetto alla partecipazione al Governo in carica, affermando: \"Anche dopo tentativi di avere dei colloqui non ho avuto risposte di alcun tipo\".\nNel gennaio 2020 \u00e8 tra i 71 senatori firmatari per il referendum contro il taglio dei parlamentari.\nIl 17 novembre 2020 i parlamentari di +Europa e Azione comunicano l'unione delle rispettive rappresentanze parlamentari in un'unica componente nel Gruppo misto al Senato \"(+Europa/Azione)\" e Camera \"(Azione/+Europa/Radicali Italiani)\". L'intento, scrivono, \u00e8 quello di rafforzare l'azione politica di opposizione per una pi\u00f9 incisiva critica al governo Conte II, che sia severa ma sempre costruttiva, mossa da posizioni europeiste e liberaldemocratiche antitetiche a quelle del blocco sovranista.\nIl 14 marzo seguente, in occasione dell'assemblea di +Europa, annuncia il proprio addio al partito per dei dissidi interni, ventilando anche l'ipotesi di dimettersi da senatrice, mentre Benedetto Della Vedova, diventato da poco sottosegretario agli Esteri nel Governo Draghi, si dimette da segretario.\nIl 18 luglio, durante il congresso di +Europa, annuncia il ritorno nel partito.\nI grandi dell'Italia di oggi.\nDurante un incontro presso Casa Santa Marta del febbraio 2016, papa Francesco ha indicato Emma Bonino come una \"grande dell'Italia di oggi\"\" in quanto \"persona che conosce meglio l'Africa\". Accanto a Emma Bonino il papa ha citato l'ex Presidente della Repubblica Italiana, Giorgio Napolitano e l'allora sindaco di Lampedusa, Giusi Nicolini.\nVita privata.\nEmma Bonino, che non parla mai volentieri della propria vita personale, ha rivelato nel 2006 che negli anni settanta ha avuto in affidamento due bambine, Aurora e Rugiada. Ha vissuto per trent'anni in una casa nel rione romano di Trastevere.\nHa avuto due relazioni sentimentali con i militanti radicali Marcello Crivellini e Roberto Cicciomessere.\nIl 12 gennaio 2015, dai microfoni di Radio Radicale, ha annunciato di avere un tumore al polmone sinistro che l'ha costretta a un ciclo di chemioterapia, comunicando inoltre che non avrebbe abbandonato l'attivit\u00e0 politica. Il 21 maggio 2015 ha annunciato dalla stessa emittente il buon andamento della terapia e la scomparsa di ogni evidenza di cancro, precisando poi che non si \u00e8 trattato di guarigione definitiva e sicura, ma di remissione.\nOnorificenze e riconoscimenti.\nOnorificenze straniere.\nPer le sue battaglie politiche ha avuto numerosi riconoscimenti:"}
{"id": "658103", "revid": "1573940", "url": "https://it.wikipedia.org/wiki?curid=658103", "title": "Blastocerus dichotomus", "text": "Il cervo delle paludi (Blastocerus dichotomus ) \u00e8 un cervo della famiglia dei Cervidi, unica specie del genere Blastocerus (), diffuso nell'America meridionale.\nEtimologia.\nIl termine generico deriva dalla combinazione delle due parole greche \"\u03b2\u03bb\u03b1\u03c3\u03c4\u03ac\u03bd\u03c9-\" gemma e \"-\u03ba\u03ad\u03c1\u03b1\u03c2\" corno, con allusione alla somiglianza dell'estremit\u00e0 delle punte dei palchi a dei germogli. L'epiteto specifico trae origine invece dalla parola dicotomo, diviso in due, in riferimento alla biforcazione dei palchi.\nDescrizione.\nDimensioni.\nCervo di medie dimensioni, con la lunghezza della testa e del corpo tra 153 e 191\u00a0cm, l'altezza al garrese tra 110 e 127\u00a0cm, la lunghezza della coda tra 12 e 16\u00a0cm e un peso fino a 150\u00a0kg nei maschi e fino a 125\u00a0kg nelle femmine. \u00c8 il pi\u00f9 grande cervide sudamericano.\nCaratteristiche craniche e dentarie.\nIl cranio presenta una caratteristica base dritta. L'ampiezza della corona degli incisivi e dei canini \u00e8 circa la stessa. I premolari tendono ad avere una forma diversa dai molari diversamente dai generi \"Ozotoceros\" e \"Odocoileus\".\nSono caratterizzati dalla seguente formula dentaria:\nAspetto.\nLa pelliccia \u00e8 lunga ed arruffata. Durante l'inverno il colore del mantello \u00e8 rosso-brunastro, pi\u00f9 chiaro sui fianchi, il collo ed il petto, mentre in estate il colore diventa castano rossastro brillante. La coda \u00e8 alquanto cespugliosa, giallastra o rossiccia sopra e nerastra sotto. Sono presenti degli anelli bianchi intorno ad ogni occhio. I palchi sono presenti soltanto nei maschi e possono raggiungere una lunghezza di 60\u00a0cm e un'ampiezza di 59\u00a0cm. Ogni ramo \u00e8 rugoso longitudinalmente. Ogni palco si biforca alla base ed ogni biforcazione si divide a sua volta in due punte. Solitamente gli adulti hanno una quinta punta su ogni palco. In natura i maschi hanno i palchi durante tutto l'anno, i quali vengono sostituiti in qualsiasi mese dell'anno, sebbene sia presente un picco in inverno. Le orecchie sono grandi e rivestite internamente di peluria bianca. Gli arti sono neri fino al radio e alla tibia. Sono presenti delle ghiandole odorifere davanti alle orbite e delle ghiandole tarsali, mentre sono privi di ghiandole e ciuffi metatarsali. Una sacca ghiandolare vestibolare \u00e8 presente sottopelle su ogni lato del naso. Questa \u00e8 formata da diverse ghiandole apocrine sebacee e sudoripare. Vengono utilizzate probabilmente durante la marcatura territoriale o nella ricognizione. L'adattamento alla vita semi-acquatica \u00e8 evidente negli zoccoli, dove le due unghie sono lunghe 7-8\u00a0cm ed unite tra loro da una robusta membrana che ne aumenta la superficie a contatto con il suolo melmoso. Il numero cromosomico \u00e8 2n=66.\nBiologia.\nComportamento.\nIl cervo delle paludi \u00e8 una specie diurna e vive solitariamente, eccetto le femmine con i loro piccoli. Tuttavia si possono formare gruppi fino a cinque individui stagionalmente. Non sono stati osservati harem. Passa gran parte della giornata a cercare cibo, evitando le ore pi\u00f9 calde del giorno. Durante le fasi di riposo o di ruminazione, l'animale si adagia tra l'erba alta e tra macchie di \"Cyperaceae\" nelle paludi. L'addomesticamento e il mantenimento in cattivit\u00e0 \u00e8 molto difficile. Solo i piccoli sopravvivono allo stress della cattura, mentre gli adulti si dimenano fino alla morte. Sebbene mansueti da giovani, i maschi diventano aggressivi con l'et\u00e0. Le femmine spesso non si riproducono in cattivit\u00e0 e tendono a morire di anemia. L'unica organizzazione attualmente in grado di operare un programma di riproduzione in cattivit\u00e0 \u00e8 lo zoo di Berlino.\nAlimentazione.\nSi nutre principalmente di piante semi-acquatiche, ma anche di foglie di arbusti vicini e di piante rampicanti. Frequentemente alcuni esemplari muoiono di fame durante inondazioni prolungate quando vengono intrappolati in zone pi\u00f9 elevate del terreno.\nRiproduzione.\nLe femmine si riproducono una volta l'anno ed un estro post-parto pu\u00f2 avvenire nel caso di morte del cucciolo. Danno alla luce uno o pi\u00f9 raramente due piccoli alla volta dopo una gestazione di 271 giorni. Gli accoppiamenti avvengono tra ottobre e novembre. Il maggior numero di parti nella regione del Pantanal avviene tra maggio e settembre quando il livello delle acque \u00e8 in diminuzione. I nascituri sono privi di macchie bianche sul mantello e possono seguire le madri gi\u00e0 dopo il quinto giorno. Gli arti dei giovani sono neri soltanto sulla parte dorsale dei metatarsi e dei metacarpi. Il loro primo paio di palchi ha soltanto una punta appiattita e troncata all'estremit\u00e0. Perdono il velluto che li ricopre dopo circa 150 giorni dalla nascita e sviluppano le altre biforcazioni soltanto al secondo paio di palchi.\nPredatori e malattie.\nSono state osservate predazioni di esemplari adulti da parte del giaguaro e di cani randagi, mentre i cuccioli vengono catturati da canidi selvatici, piccoli felidi e da boa.\nMalattie del bestiame come la brucellosi sono attualmente la principale minaccia per la popolazione del Pantanal. \u00c8 stato riscontrato un declino continuo nella popolazione a partire dal 1974. In Bolivia \u00e8 spesso ricorrente il contagio da afta epizootica.\nDistribuzione e habitat.\nQuesta specie \u00e8 attualmente diffusa nell'Argentina centro-orientale e nord-orientale, nel Brasile centro-occidentale e meridionale, Paraguay, Per\u00f9 sud-occidentale e Bolivia orientale. In passato l'areale era molto pi\u00f9 vasto, incluso l'Uruguay dove l'ultimo individuo \u00e8 stato osservato nel 1958.\nVive in ambienti paludosi, acquitrini e zone alluvionali stagionali. Evita foreste ed aree con acqua stagnante profonda tra 30 e 60\u00a0cm. L'habitat ideale sembra essere caratterizzato dalla presenza di \"Cyperaceae\" e \"Gramineae\". Se non cacciato pu\u00f2 adattarsi anche ad ambienti disturbati. Nello stato brasiliano del Rio Grande do Sul \u00e8 stato osservato anche in risaie e campi di mais.\nStato di conservazione.\nLa IUCN Red List, considerato il declino in atto a causa della perdita del proprio habitat a causa di minacce dirette ed indirette, classifica \"B.dichotomus\" come specie vulnerabile (VU). In base ai ritmi di declino corrente e considerando un arco temporale di tre generazioni pari a 15 anni, si prevede una diminuzione della popolazione del 30%. Il numero \u00e8 in calo in tutto il suo areale, sebbene non siano presenti dati sufficienti per il Pantanal. La perdita del suo habitat \u00e8 dovuta principalmente alla costruzione di dighe idroelettriche ed al prosciugamento delle zone umide per fini agricoli. Conseguentemente si \u00e8 verificata frammentazione e isolamento di alcune popolazioni."}
{"id": "658108", "revid": "123009239", "url": "https://it.wikipedia.org/wiki?curid=658108", "title": "Renato Serio", "text": "Maestro di musica e arrangiatore di fama internazionale, \u00e8 autore di sigle di programmi televisivi, tra i quali \"Ciao Darwin\", e direttore di orchestre che suonano in spettacoli televisivi, nonch\u00e9 autore della musica dell'inno di Forza Italia.\nBiografia.\nDopo gli studi di pianoforte, composizione e direzione d'orchestra nella sua citt\u00e0 natale, terminati presso il Conservatorio Giuseppe Verdi di Milano, si \u00e8 affermato come arrangiatore di musica leggera, passando con disinvoltura dalle produzioni discografiche a quelle cinematografiche, fino ad approdare alla televisione. Era impresario della cantante polacca Anna German.\nIl 27 agosto 1967, in tour per l'Italia , tra la citt\u00e0 di Forl\u00ec e Milano Renato Serio si addorment\u00f2 al volante: dopo il grave incidente che cost\u00f2 la lesione degli organi interni alla cantante, il musicista se la cav\u00f2 con la frattura di alcune ossa del piede. \nNel 1971, stabilitosi a Roma, si dedica alla composizione e all'arrangiamento di colonne sonore per il cinema, collaborando anche con Armando Trovajoli (con cui ha collaborato per quindici anni) e Riz Ortolani realizzando musiche per film come \"Una giornata particolare\" di Ettore Scola o \"Profumo di donna\" di Dino Risi.\nIn campo teatrale, scrive gli arrangiamenti musicali per le commedie di maggior successo prodotte dal Teatro Sistina come \"Aggiungi un posto a tavola\", \"Ma per fortuna c'\u00e8 la musica\", \"Accendiamo la lampada\", \"Beati voi\", tutte sotto la regia di Pietro Garinei.\nDal 1977 approda alla televisione, arrangiando le musiche per la trasmissione \"Piccolo Slam\" con Stefania Rotolo e Sammy Barbot; diriger\u00e0 poi l'orchestra in \"Stasera niente di nuovo\" nel 1981 e poi nella prima edizione del variet\u00e0 di RaiDue \"Serata d'Onore\" (1984) condotto da Pippo Baudo. Poi, in quattro edizioni di \"Fantastico\" (nel 1985, 1987, 1988 e 1991), variet\u00e0 di punta di Rai 1 negli anni ottanta.\nNel 1980 realizza la colonna sonora per il film: L'uomo Puma, di Alberto De Martino e nel 1982 inizia la collaborazione con Renato Zero, con cui scriver\u00e0 e arranger\u00e0 molti suoi brani; l'anno successivo collabora con Francesco De Gregori, arrangiando e dirigendo l'orchestra d'archi nell'EP \"La donna cannone\". Si \u00e8 occupato anche dell'orchestrazione di brani per altri noti artisti, fra cui Angelo Branduardi, Gianni Morandi, Mia Martini, Amii Stewart, Anna Oxa e Amedeo Minghi.\nNel 1993 si occupa dell'arrangiamento dell'inno del partito Forza Italia, le cui parole sono invece attribuite a Silvio Berlusconi. Nell'autunno del 2000 dirige l'orchestra e arrangia i brani per lo spettacolo \"Tutti gli Zeri del mondo\" che and\u00f2 in onda su Rai 1, condotto da Renato Zero.\n\u00c8 il direttore musicale delle edizioni 2005 e 2006 del Festival di Sanremo. Nel 2006 pubblica il CD \"Viaggio nel regno dei Beatles\", dove rielabora in chiave sinfonica i brani di maggior successo della band britannica. Per realizzare quest'opera ha lavorato con la Innovative Syntphonic Orchestra, da lui creata, caratterizzata da una riuscita commistione fra strumenti acustici e strumenti elettronici.\nNel 2009, cura gli arrangiamenti dello spettacolo \"S.P.A solo per amore\" di Loretta Goggi, con la regia di Gianni Brezza.\nNel 2010, dirige l'orchestra al festival di Sanremo per Pupo, Emanuele Filiberto e Luca Canonici classificatosi secondi. Sempre nel 2010 ha diretto l'orchestra Nova Amadeus nel musical \"I promessi sposi - Opera moderna\". Nel 2011 cura le musiche del musical \"Secrets of the Sea\" per la regia di Gino Landi e la sceneggiatura di Luca Gregori."}
{"id": "658109", "revid": "125072572", "url": "https://it.wikipedia.org/wiki?curid=658109", "title": "Gian Franco Reverberi", "text": "Biografia.\nNasce il 12 dicembre 1934, all'interno del Museo di storia naturale Giacomo Doria di Genova, presso il quale il nonno paterno era custode e falegname. Nel dopoguerra, la famiglia si trasferisce in corso Torino, in un piccolo appartamento al numero 58, che diventer\u00e0 polo aggregativo di musicisti.\nStudia pianoforte presso un'insegnante privata, la maestra Mezzo-Ricci. Appassionato di fisarmonica, con questo strumento inizia a esibirsi in una serie di spettacoli musicali i cui protagonisti sono \u201cbambini prodigio\u201d. Suona il vibrafono, regalatogli dal padre, che diventer\u00e0 il suo strumento principale. Con questo strumento firma il suo primo contratto per esibirsi a Napoli durante la vacanze scolastiche estive. L'anno successivo, sedicenne, viene invitato come vibrafonista nell'orchestra di Nello Segurini al Lido di Genova.\nColoro che sarebbero diventati i cantautori della Scuola Genovese vivevano quasi tutti nel quartiere della Foce con le rispettive famiglie. Gian Franco e suo fratello Gian Piero erano i residenti dell'appartamento che ospitava le \"session\" musicali del gruppo, e i principali musicisti del gruppo. Risale a questi anni, la sua amicizia con Giorgio Calabrese, autore dei testi di canzoni di successo, che diventer\u00e0 collaboratore delle sue prime canzoni.\nDurante il servizio militare a Fano, Gian Franco forma un quartetto con altri commilitoni tra i quali figura Piero Ciampi. Successivamente \u00e8 assegnato al reggimento di Milano. Fonda un trio jazz con Giorgio Gaber (chitarra) e Giorgio Buratti (contrabbasso), esibendosi nelle \u201ccantine\u201d milanesi.\nContemporaneamente, insieme a Giorgio Gaber, Enzo Jannacci, Paolo (Pallino) Tomelleri, Nando De Luca e Luigi Tenco (che raggiungeva Milano da Genova in tutti i fine settimana) costituisce uno dei primi gruppi italiani di Rock and Roll, con cantante Adriano Celentano.\nTerminato il servizio militare, entra a far parte come vibrafonista dell'orchestra di bordo della nave \"Olimpia\". La nave, che partiva dal porto di Genova, rotta New York, navigava per due mesi nei Caraibi e per ulteriori due mesi toccava quattro continenti nella cosiddetta \u201ccrociera dei miliardari\u201d.\nSu invito del padre, che considerava le precedenti esperienze musicali un \u201cdivertimento\u201d, svolge brevemente l'attivit\u00e0 di rappresentante per una azienda costruttrice di macchine per lavaggio a secco. L'esperienza dura tre mesi.\nTorna quindi a Milano e con Jannacci, Tomelleri, De Luca e Tenco, forma I Cavalieri., gruppo che incide presso la Dischi Ricordi, ma funge anche da base per altri artisti dell'epoca. I Cavalieri si esibiscono anche nei locali di Roma, partecipando inoltre alla colonna sonora del film \"La notte brava\" di Mauro Bolognini (1959).\nL'aspirazione di Reverberi era per\u00f2 quella di comporre e, grazie anche ai buoni uffici di Mogol, viene assunto inizialmente alle edizioni musicali Radio Record Ricordi, e successivamente alla \"Discografia\". Diventa a 23 anni vicedirettore artistico della casa e nello stesso tempo fonico, assistente musicale, direttore d'orchestra, arrangiatore, turnista e talent scout.\nDirige l'orchestra del festival di Sanremo, nei brani eseguiti da Nicola di Bari (da lui prodotto) che vinceranno il festival nel 1971 (Il cuore \u00e8 uno zingaro), nel 1972 (I giorni dell'arcobaleno), mentre nel 1970 il brano \"La prima cosa bella\", pur non vincendo, si riveler\u00e0 il pi\u00f9 venduto dell'anno.\nIl suo ultimo incarico alla Ricordi gli consente di invitare i suoi compagni della Foce. Invita a Milano Luigi Tenco, Gino Paoli, Piero Ciampi, Fabrizio De Andr\u00e8, ma anche Ricky Gianco e, successivamente, Bruno Lauzi e Michele, aiutandoli quindi a ottenere la loro affermazione, assecondato da Nanni Ricordi (direttore) e Franco Crepax (vicedirettore).\nSuccessivamente all'uscita di Nanni Ricordi dalla casa discografica che portava il suo nome, diventa direttore artistico della casa discografica CGD col suo amico Franco Crepax, nominato direttore.\nDa un'idea di Gino Paoli, che nel frattempo gi\u00e0 incideva con la RCA, nasce una nuova esperienza di produttori indipendenti. Il primo artista prodotto dalla coppia Paoli/Reverberi \u00e8 Lucio Dalla. L'occasione per lanciare Dalla definitivamente arriva col Festival di Sanremo e con una canzone composta per lui da Reverberi con testo di Sergio Bardotti: \"Pafff... bum!\"..\nNelle vesti di manager, arrangiatore, compositore, musicista e direttore d'orchestra, svolge tourn\u00e9e in vari paesi europei, in Giappone, in Australia e in Sud America (Argentina, soprattutto), accompagnando anche Luigi Tenco, Lucio Dalla e Nicola Di Bari.\nOltre a comporre canzoni, scrive colonne sonore per film. Proprio un brano tratto da una di queste, composta per il film \"Preparati la bara\" con Terence Hill, nel 2006 \u00e8 ripreso dal duo statunitense Gnarls Barkley per il loro singolo \"Crazy\".\nDa ricordare altres\u00ec la sua collaborazione con Giorgio Calabrese che \u00e8 risultata in una serie di splendide canzoni in lingua genovese, interpretate e rese note sia da Natalino Otto che da Bruno Lauzi, tra le quali si ricordano \"O Frigideiro\", \" A Bertoela\", \"Madaenn-a\", \"Ario\", \"Bossa figgeu\" e che sono entrate a far parte della cultura musicale e linguistica Genovese.\nIn SIAE sono depositati a suo nome 1456 brani musicali\nNel Novembre 2017, la casa editrice Iacobelli Editore, di Guidonia Montecelio (Roma), edita \u201cLA TESTA NEL SECCHIO\u201d, \"sottotitolo\": Tenco, Paoli, Lauzi, Ciampi, Dalla; \"\u201cLe mie figiuate (ragazzate)\u201d\" in compagnia dei cantautori\u201d. L\u2019autore apre lo scrigno dei suoi ricordi e racconta avvenimenti inediti, personaggi, aneddoti e curiosit\u00e0 della stagione d\u2019oro della musica d\u2019autore Italiana di cui \u00e8 stato protagonista, che nacque e si diffuse in tutto il mondo partendo da Genova. Il tutto \u00e8 reso scorrevole e divertente, grazie anche al sincero umorismo tipico dell\u2019autore, che si riflette nelle sue pagine. La narrazione \u00e8 priva di qualsiasi desiderio di autocelebrazione e non indugia mai alla rievocazione nostalgica o sentimentale, ma restituisce con freschezza e sincerit\u00e0, l\u2019atmosfera e l\u2019umanit\u00e0 dei grandi artisti che l\u2019autore ha conosciuto e che ha contribuito a rendere famosi e indimenticati.Il volume si giova della prefazione di Maurizio Becker, giornalista, scrittore e critico musicale italiano.\nNel 2017 \u00e8 stato insignito del premio \"La Canaviglia\" dal Comune di Livorno (delibera della Giunta Comunale n.89 del 17 Marzo) su proposta del Comitato UNESCO Jazz Day Livorno promosso da Andrea Pellegrini e della Banda Citt\u00e0 di Livorno. Il Premio, riconosciutogli per suggellare il suo legame con la citt\u00e0 di Piero Ciampi del quale fu intimo amico e il primo produttore, gli \u00e8 stato consegnato il 18 Novembre 2017 durante l'inaugurazione del Premio Ciampi 2017 presso il Teatro Goldoni.\nIl 29 Aprile 2018 Gian Franco Reveberi ha scoperto, insieme al Sindaco Filippo Nogarin, la lapide apposta sulla casa natale di Piero Ciampi situata a Livorno in Via Roma n.1. La lapide \u00e8 stata realizzata dal Comitato UNESCO Jazz Day Livorno del quale Reveberi \u00e8 presidente onorario, su iniziativa di Andrea Pellegrini in collaborazione con Banda Citt\u00e0 di Livorno e Premio Ciampi con il contributo del Comune di Livorno (delibera della Giunta Comunale n.645 del 14 Novembre 2017). Alla cerimonia Tony Cattano (trombone) e Beppe Scardino (sax) hanno suonato il tema di \"Fino All'Ultimo Minuto\", canzone interpretata da Ciampi di cui Reverberi \u00e8 autore della musica, nell'arrangiamento di Andrea Pellegrini, l'uno dalla finestra della casa natale di Ciampi, l'altro dalla finestra della casa natale di Amedeo Modigliani, posta esattamente di fronte a quella del cantautore e poeta livornese."}
{"id": "658113", "revid": "599013", "url": "https://it.wikipedia.org/wiki?curid=658113", "title": "Ra\u00fal Alcal\u00e1", "text": "Carriera.\nAtleta con caratteristiche di passista-scalatore, approda al professionismo nel 1985 con la squadra messicana Denti-Valtron; nel 1986 \u00e8 nelle file della squadra statunitense 7-Eleven e al suo primo anno vince alcune corse minori proprio negli Stati Uniti; la squadra lo schiera inoltre al via del Tour de France (sar\u00e0 la prima di 9 partecipazioni) dove si dedica per lo pi\u00f9 a compiti di gregariato.\nNella stagione successiva i miglioramenti sono evidenti e dopo aver conquistato alcune vittorie in America si aggiudica una tappa al Giro del Trentino e in luglio torna a correre il Tour de France, giungendo secondo in due tappe, nono nella classifica finale e lottando per la conquista della maglia a pois. Nella stagione 1988 partecipa sia al Giro d'Italia che al Tour de France; soprattutto nella corsa italiana il suo lavoro risulta prezioso per il capitano Andrew Hampsten, che conquista la vittoria finale.\nNel 1989 passa alla forte squadra olandese PDM-Concorde, ed \u00e8 con questa formazione che coglie i risultati pi\u00f9 importanti della sua carriera. Nella sua prima stagione termina ottavo al Tour de France correndo in appoggio ai capitani Steven Rooks e Gert-Jan Theunisse e aggiudicandosi la seconda frazione, con arrivo al Circuito di Spa-Francorchamps; l'anno successivo finisce ancora volta ottavo al Tour de France aggiudicandosi la sesta tappa, una lunga cronometro che si concludeva a \u00c9pinal. Nello stesso anno vince anche una tappa e la classifica finale del Giro delle Asturie.\n\u00c8 per\u00f2 nel 1992 che conquista la vittoria forse pi\u00f9 importante della carriera: in una giornata dalle condizioni climatiche difficili riesce infatti ad aggiudicarsi la Classica di San Sebasti\u00e1n. Continua a comportarsi bene anche in alcune brevi e importanti corse a tappe europee, senza trascurare i successi in patria. Si ricordano inoltre i due piazzamenti nei primi dieci della classifica nelle due partecipazioni alla Vuelta a Espa\u00f1a (settimo nel 1991 e ottavo nel 1992).\nAl termine della stagione 1994, trentenne, decide di ritirarsi dall'attivit\u00e0 agonistica.\nNella giornata del 6 ottobre 2008, all'et\u00e0 di 44 anni (ossia ben 14 anni dopo il ritiro), rientra alle gare prendendo parte alla Vuelta Chihuahua, breve corsa a tappe che si disputa sulle strade dell'omonima regione messicana, con il team Rica Burguer. Nel 2010, quarantaseienne, si aggiudica la prova a cronometro del campionato messicano su strada completando i 30 chilometri di percorso ad una media di 50,661 km/h."}
{"id": "658118", "revid": "1851848", "url": "https://it.wikipedia.org/wiki?curid=658118", "title": "Erki P\u00fctsep", "text": "Carriera.\nPassista veloce, cresciuto nella squadra dilettantistica EC Saint-\u00c9tienne-Loire, passa professionista nel 2003 con il team francese AG2R Pr\u00e9voyance. Nel 2007 si trasferisce alla Bouygues T\u00e9l\u00e9com e nel 2010 alla Meridiana-Kalev Chocolate. Dal 2011 al 2013 gareggia per la formazione Continental lettone Alpha Baltic-Unitymarathons.com.\nIn carriera si \u00e8 aggiudicato tre titoli nazionali in linea, nel 2004, nel 2006 e nel 2007, riuscendo a battere tra gli altri Jaan Kirsipuu e Janek Tombak. Nel 2004 ha preso parte anche alla Vuelta a Espa\u00f1a e sebbene si sia ritirato \u00e8 riuscito ad ottenere alcuni piazzamenti tra i primi 10 in alcune tappe. Nel 2006, oltre che al campionato nazionale, si \u00e8 fatto notare soprattutto in alcune gare disputate in Francia e si \u00e8 classificato ottavo nella Gand-Wevelgem. Ha partecipato anche a due edizioni dei Giochi olimpici, nel 2000 a Sydney e nel 2004 ad Atene."}
{"id": "658119", "revid": "481349", "url": "https://it.wikipedia.org/wiki?curid=658119", "title": "Bingooo", "text": "Bingooo \u00e8 stato un programma televisivo a premi andato in onda su Antennatre dal 1978 al 1987, ideato e condotto per le oltre 420 puntate da Renzo Villa, direttore dei programmi e proprietario della stessa emittente. La trasmissione riprendeva nel nome e nella formula la variante anglosassone del famoso gioco della tombola, unendoli ad intermezzi musicali che vedevano protagonista in veste di cantante lo stesso conduttore. Il pubblico poteva partecipare alla tombola da casa.\nLa trasmissione andava in onda dallo Studio 1 di Legnano, che aveva una capienza di 1300 persone. Renzo Villa era solito condurre parte dello show dalle gradinate che ospitavano il pubblico, cantando in mezzo ad esso e coinvolgendolo in giochi e gag.\nL'orchestra era diretta da Tino Pigni. La regia era di Enzo Gatta.\nLo stesso Villa era autore ed esecutore della sigla del programma, che incisa su 45 giri .\nSulla fine del 1978 partecip\u00f2 come ospite la cantautrice e musicista Giuni Russo, che present\u00f2 il suo 45 giri \"Soli noi\".\nOriginale l'apporto di Roberto Vecchioni, gi\u00e0 noto come cantante, ma nello stesso tempo professore di lettere nei licei, che conducendo \"Telebigino\" aiutava in diretta gli studenti che stavano facendo i compiti a casa.\nNella stagione 1982-1983 partecip\u00f2 al programma il Quartetto Cetra, che in ogni puntata present\u00f2 una parodia di un episodio storico (\"La storia secondo i Cetra\"), con la partecipazione di vari ospiti come Teo Teocoli, Massimo Boldi, Gerry Bruno dei Brutos, Gianni Magni dei Gufi.\nAssieme al programma \"La bustarella\", coevo e che condivideva emittente, cast e struttura, il programma \u00e8 oggi oggetto di studio da parte degli studiosi di scienze della comunicazione.\nNei primi anni ottanta, la trasmissione risult\u00f2 una delle pi\u00f9 votate a livello nazionale in un concorso indetto tra il pubblico di un noto settimanale televisivo. Nel 1984 l'emittente Antenna 3, posseduta appunto da Renzo Villa, conduttore di \"Bingoo\", ebbe il riconoscimento del Telegatto.\nNumerosi ed importanti erano i premi messi in palio nei giochi del programma per il pubblico in studio o per quello a casa. Tali premi erano offerti dagli sponsor, secondo una tecnica di pubblicit\u00e0 indiretta, poi vietata dalla legge. In una intervista a \"Libero\" Renzo Villa spiega che il successo commerciale di trasmissioni come Circo Pomofiore e \"Bingooo\" era appunto basata sul fare \"pubblicit\u00e0\" con i premi senza che il pubblico mostrasse di accorgersene. Fu invece il passaggio ad una distinzione tra momenti di intrattenimento e di pubblicit\u00e0 che dette forza a nuove formule di spettacolo e alla fine dello spazio per \"Bingooo\"."}
{"id": "658120", "revid": "122969787", "url": "https://it.wikipedia.org/wiki?curid=658120", "title": "Il Pomofiore", "text": "Il Pomofiore \u00e8 stato un programma televisivo italiano a premi, in onda fra il 1975 e il 1981. Trasmesso inizialmente su Telealtomilanese, condotto da Enzo Tortora per la regia di Beppe Recchia e musiche di Riccardo Vantellini, con Donatella Valmaggia (studentessa di odontotecnica) come \"valletta\", fu riproposto in seguito da Antenna 3 Lombardia col nome \"Circo Pomofiore\", condotto da Lucio Flauto per la regia di Cino Tortorella.\nIspirato al programma radiofonico \"La Corrida\" di cui ha anticipato la versione televisiva (arrivata nel 1986), il programma fu uno dei pi\u00f9 grandi successi fra i programmi delle reti private di quegli anni.\nIl programma.\nIl programma era basato su esibizioni, soprattutto canore ma anche di altro genere (mimiche, recitative, comiche e cos\u00ec via), di \"dilettanti allo sbaraglio\". Alla fine di ogni esibizione il pubblico era chiamato a esprimere un giudizio, lanciando sul palco un fiore (di plastica) se piacevolmente impressionato, oppure un pomodoro se scontento. Alcune fanciulle, chiamate \"spigolatrici\", raccoglievano gli oggetti che venivano contati per formare una classifica, in base alla quale venivano premiati, alla fine della trasmissione, il migliore e il peggiore risultato. La trasmissione and\u00f2 in onda per alcuni anni dal piccolo studio dell'emittente a Busto Arsizio. La seconda versione del programma, intitolata \"Circo Pomofiore\", presentava una scenografia ispirata a motivi circensi. La formula del programma fu replicata anche ad Antennatre, con il nome di \"La Ciperita\", da cipolla e margherita dato che questi sostituirono pomodori e fiori quali strumenti di votazioni del pubblico.\nNel 1998 Antenna 3 ne propose una nuova versione, condotta da Marco Milano.\nTra i personaggi che hanno partecipato a questo programma da concorrente ci fu Matteo Troiano, che diventer\u00e0 poi noto grazie a \"Striscia la notizia\" come il \"Maestro Pavarotto\" e che fu detentore del titolo di \"cantante pi\u00f9 stonato\" per nove puntate consecutive. E la prima \"maglia nera\" nel 1976 ottenuta dal duo comico di Cassano Magnago \"Carlun &amp; Giuanin\" (Luigi Antognoli - Giovanni Lattuada)"}
{"id": "658138", "revid": "289247", "url": "https://it.wikipedia.org/wiki?curid=658138", "title": "Le Fantastiche Avventure di Kavalier &amp; Clay", "text": ""}
{"id": "658148", "revid": "75142", "url": "https://it.wikipedia.org/wiki?curid=658148", "title": "Pruno di Stazzema", "text": ""}
{"id": "658149", "revid": "75142", "url": "https://it.wikipedia.org/wiki?curid=658149", "title": "Sant'Anna di Stazzema", "text": ""}
{"id": "658154", "revid": "4711", "url": "https://it.wikipedia.org/wiki?curid=658154", "title": "Passarowitz", "text": ""}
{"id": "658155", "revid": "253269", "url": "https://it.wikipedia.org/wiki?curid=658155", "title": "Georges Pito\u00ebff", "text": "Biografia.\nIn seguito ai moti rivoluzionari del 1905, si trasfer\u00ec a Parigi con la famiglia.\nNotato dall'attrice Vera F\u00ebdorovna Kommisar\u017eevskaja, fu da lei scritturato e ritorn\u00f2 in patria.\nDopo aver fatto importanti esperienze sotto la direzione di Konstantin Sergeevi\u010d Stanislavskij e Vsevolod \u0116mil'evi\u010d Mejerchol'd al Teatro d'Arte di Mosca, diresse la sua prima compagnia, il \"Teatro Nostro\", a San Pietroburgo. \nNel 1914, di ritorno a Parigi, incontr\u00f2 e spos\u00f2 Ludmilla Pito\u00ebff. Impossibilitato a raggiungere la Russia, a causa dello scoppio della Prima guerra mondiale, trov\u00f2 rifugio a Ginevra, dove fond\u00f2 la compagnia Pito\u00ebff, trasferita in seguito a Parigi, mettendo in scena un repertorio quanto mai eclettico.\nFu padre dell'attore Sacha Pito\u00ebff.\nCome attore, bench\u00e9 privo di alcuni requisiti (aveva una voce debole ed un insopprimibile accento esotico), Pito\u00ebff riusciva tuttavia ad esercitare un forte fascino, grazie all'intelligenza e all'intensit\u00e0 delle sue interpretazioni.\nCome regista fu un appassionato assertore dell'assoluta indipendenza dell'arte scenica dal testo scritto. Pur mantenendosi fedelissimo all'opera letteraria, Pito\u00ebff volle agire sempre in piena libert\u00e0, ripudiando ogni adesione ad un preconcetto indirizzo estetico. Le sue regie ebbero tutte una costante comune: l'espressione del suo stile, che si estrinsec\u00f2 in una forte tendenza al sintetismo. Servendosi di minimi mezzi (qualche tenda, pochi elementi allusivi, un accorto gioco di luci) ed orchestrando sapientemente la recitazione, Pito\u00ebff raggiunse spesso risultati di magica suggestione."}
{"id": "658156", "revid": "729019", "url": "https://it.wikipedia.org/wiki?curid=658156", "title": "John McCain", "text": "Prima del suo ingresso in politica divenne noto per aver combattuto nella guerra del Vietnam come membro della marina militare statunitense. Nell'ottobre del 1967, mentre era in missione sopra Hanoi, il suo aereo fu abbattuto e lui, ferito, fu catturato dai nordvietnamiti, rimanendo prigioniero di guerra per circa sei anni sino al 1973.\nCandidato alla Presidenza nelle elezioni del 2000, venne sconfitto alle primarie repubblicane da George W. Bush. Ripresentatosi alle primarie repubblicane del 2008, ha questa volta ottenuto con facilit\u00e0 la nomination, divenendo il candidato del Partito Repubblicano per le elezioni presidenziali del 2008, che ha per\u00f2 perso contro l'avversario Barack Obama.\nPur essendo stato conservatore su molti temi, McCain \u00e8 stato visto dall'opinione pubblica come una personalit\u00e0 indipendente e vot\u00f2 in autonomia dalle linee di partito diverse volte. L'American Conservative Union ha assegnato a McCain un punteggio medio dell'83%.\nBiografia.\nGiovinezza e carriera militare.\nJohn McCain nasce il 29 agosto 1936 a Coco Solo, nella zona del Canale di Panama controllata dagli Stati Uniti d'America, da una famiglia di religione episcopale e di fede politica repubblicana. I suoi antenati erano di origini scozzesi-irlandesi e inglesi provenienti da Arkansas, Mississippi e Texas. Sia il padre sia il nonno erano ammiragli della Marina degli Stati Uniti. Il padre, John S. McCain Jr., era al comando delle forze statunitensi in Vietnam mentre McCain era prigioniero di guerra. Il nonno, John S. McCain Sr., era stato comandante dell'aviazione navale durante la battaglia di Okinawa, nel 1945. Ha una sorella maggiore di nome Sandy e un fratello minore di nome Joe, quest'ultimo attore teatrale e giornalista.\nIl futuro senatore trascorre la sua giovinezza nella Virginia settentrionale frequentando la scuola episcopale di Alexandria, che termin\u00f2 nel 1954. Nell'autunno di quell'anno, McCain, come avevano fatto il padre e il nonno, si iscrive all'Accademia Navale di Annapolis (Maryland) per arruolarsi volontario nella Marina degli Stati Uniti. Durante il periodo accademico, si dimostra eccellente nel pugilato nonostante la sua statura media (1,70 m di altezza). Si laurea infine nel giugno 1958, all'895\u00ba posto di una classe composta da 900 allievi.\nDopo aver terminato l'accademia navale, nel settembre 1959 McCain, con il grado di alfiere, venne trasferito nelle basi aeree della Marina di Pensacola, in Florida, e di Corpus Christi, in Texas, per incominciare l'addestramento da pilota navale della durata di due anni. Durante il corso ebbe un incidente, in cui il suo aereo cadde nella Corpus Christi Bay. Nel maggio 1960 ricevette il brevetto ed entr\u00f2 nell'aviazione di marina, per poi essere assegnato allo squadrone aereo VA-42 di stanza al Naval Station Oceana di Virginia Beach per un ulteriore addestramento di cinque mesi a bordo di cacciabombardieri monomotori A-1 Skyraider.\nNel novembre 1960 ha volato a bordo degli Skyraider con lo squadrone VA-65 sulle portaerei \"USS Intrepid\" e \"USS Enterprise\" nel corso di alcuni assegnamenti nei Caraibi e nel Mar Mediterraneo, durante il quale sopravvisse a un altro incidente nel dicembre 1961. Nell'ottobre 1962, con il grado di tenente, venne assegnato presso l'isola di Cuba a bordo dell\"'Enterprise\" durante la crisi dei missili atomici sull'isola. Nel 1963 ha servito nove mesi presso il Naval Air Basic Training Command di Pensacola, dopodich\u00e9 nel settembre 1964 diventa istruttore di volo con lo squadrone aereo VT-7 presso il Naval Air Station Meridian di Mississippi.\nDi fede battista, il 3 luglio 1965 sposa Carol Shepp, una modella originaria di Filadelfia, in Pennsylvania, incontrata nel 1964. La coppia ebbe una figlia, Sidney, e adott\u00f2 altri due bambini, Douglas e Andrew, per poi divorziare nel 1980. Nel novembre 1965 sopravvive a un terzo incidente aereo con il suo aereo da addestramento T-2 Buckeye e nell'ottobre 1966, durante la guerra del Vietnam, viene spedito con lo squadrone VA-44 al Naval Air Station Cecil Field per un addestramento a bordo di caccia A-4 Skyhawk.\nLa guerra del Vietnam e la prigionia.\nNel maggio 1967, con il grado di capitano di corvetta, viene assegnato con il suo squadrone aereo VA-46 nella portaerei \"USS Forrestal\", incrociante al largo del Golfo del Tonchino dal mese di giugno. Dopo aver salpato nel golfo il 25 luglio 1967, prese parte a cinque missioni di attacco aereo a bordo di caccia A-4 Skyhawk nel corso dell'Operazione Rolling Thunder, con il compito di attaccare diverse strutture logistiche e militari del Vietnam del Nord quali fabbriche, depositi d'armi e ponti. Il 29 luglio 1967 McCain rimase ferito alle gambe e al torace durante il grave incendio scoppiato sulla portaerei, che uccise 134 marinai e danneggi\u00f2 gravemente la nave.\nTrasferito sulla il 30 settembre 1967, continu\u00f2 l'attivit\u00e0 di combattimento con lo squadrone VA-163, dove venne decorato con la Navy Commendation Medal e la Bronze Star Medal per aver compiuto missioni di attacco aereo a cavallo tra il 18 e il 25 ottobre, distruggendo rispettivamente due campi d'aviazione a Haiphong e ad Hanoi. Il 26 ottobre 1967, dopo 23 operazioni aeree, il suo A-4 Skyhawk venne abbattuto dall'artiglieria contraerea nordvietnamita durante un attacco aereo sopra Hanoi. McCain si ruppe entrambe le braccia ed una gamba durante l'espulsione d'emergenza, ed atterr\u00f2 col suo paracadute nel lago Truc Bach. Dopo essere quasi annegato, venne estratto da una folla inferocita, che cerc\u00f2 di linciarlo, rompendogli una spalla con il calcio di un fucile e ferendolo a colpi di baionetta alla caviglia ed all'inguine. Dopo che la folla gli strapp\u00f2 via l'equipaggiamento e l'uniforme da pilota, venne fatto prigioniero e trasportato a bordo di un camion fino alla prigione di Hoa Lo, tristemente nota come \"Hanoi Hilton\".\nTuttavia, constatate le gravi condizioni in cui versava, il prigioniero venne condotto il giorno dopo la cattura ad un ospedale militare vietnamita dove venne operato e curato per 6 settimane. Nel corso della convalescenza fu interrogato varie volte dai suoi aguzzini, che si rifiutarono di concedergli cure mediche se non rivelava le informazioni, al che McCain rispondeva soltanto nome, grado, matricola e data di nascita. In un'occasione fu anche intervistato da un giornalista francese, Fran\u00e7ois Chalais, intervista mandata in onda nel gennaio 1968 per il programma televisivo \"Panorama\". Il filmato, girato in bianco e nero, mostra McCain sdraiato sul letto a torso nudo, mentre fuma una sigaretta e risponde alle domande con tono esitante.\nNel dicembre 1967 venne poi ricondotto nella prigione della periferia della capitale con indosso solamente le mutande, vi rimase per un totale di cinque anni e mezzo insieme ad altri due prigionieri americani, George \"Bud\" Day e Norris Overly. Nel marzo 1968 venne poi condotto nelle celle di isolamento, dove rimase per 2 anni. Dopo il primo anno di prigionia, McCain raccont\u00f2 che nell'agosto 1968 sub\u00ec frequenti abusi e violenze nel corso dell'inizio di un programma di tortura dei nordvietnamiti, al fine di estorcere confessioni e dichiarazioni a scopo di propaganda politica. Fu infatti sottoposto a restrizioni con le corde e percosse ogni due ore, soffrendo al tempo stesso di dissenteria. Nel corso della prigionia riport\u00f2 inoltre fratture multiple alla gamba destra, alle costole e perse diversi denti. A causa delle gravi e ripetute torture subite, giunse al punto di tentare il suicidio in carcere, ma venne fermato dalle guardie.\nDurante la detenzione gli venne proposta la liberazione che, sempre secondo una sua ricostruzione, rifiut\u00f2. Il codice di condotta delle forze combattenti USA prevedeva infatti che gli ufficiali prigionieri accettassero di essere liberati solo dopo la liberazione dei soldati semplici gi\u00e0 prigionieri, per evitare l'uso della liberazione di prigionieri a fini propagandistici. McCain si attenne a questo codice, ricevendo comunque due o tre pestaggi alla settimana a causa della sua continua resistenza \u2013 dovuta, soprattutto, alla sua esperienza pugilistica mentre era nell'Accademia Navale. Tuttavia dalla fine del 1969 il trattamento di McCain e di altri prigionieri di guerra divenne vieppi\u00f9 tollerabile, mentre McCain stesso continu\u00f2 a resistere alle autorit\u00e0 della prigione, per poi uscire dalle celle di isolamento nel marzo 1970.\nDopo gli accordi di pace di Parigi, fu infine liberato il 14 marzo 1973 e, con indosso una camicia azzurra, prese un autobus con altri ex-prigionieri per l'Aeroporto di Gia Lam, nel corso dell'Operazione Homecoming. Dopodich\u00e9 sal\u00ec a bordo di uno dei tre aerei da trasporto C-141 Starlifter, meglio conosciuto come \"Hanoi Taxi\", con cui atterr\u00f2 alla base aerea dell'Aeroporto di Clark nelle Filippine, per poi decollare alla volta degli Stati Uniti. Tornato in patria negli Stati Uniti, intraprese un lungo trattamento di riabilitazione fisica, e ottenne una certa notoriet\u00e0 mediatica. Nel corso della prigionia perse 23 chili, perse parte della mobilit\u00e0 delle braccia (non gli era pi\u00f9 possibile sollevarle al di sopra della testa) e i suoi capelli diventarono grigi. Per la sua esperienza come prigioniero di guerra, fu decorato con: la Silver Star Medal, il Legion of Merit, la Bronze Star Medal, la Navy Commendation Medal e il Purple Heart.\nCarriera post-prigionia.\nNel corso della sua riabilitazione fisica, McCain ha sub\u00ecto tre operazioni chirurgiche per le sue ferite, trascorrendo tre mesi presso il \"Naval Medical Center\" di Jacksonville. A differenza degli altri reduci, tuttavia, non ha sofferto di problemi psichici, sebbene alcune associazioni con le guardie carcerarie o il tintinnio delle chiavi potessero indurlo all'agitazione.\nTra il 1973 ed il 1974, con il grado di comandante, frequent\u00f2 il \"National War College\". Nel 1976 ebbe il comando di uno squadrone di addestramento aereo in Florida; nel 1977 divenne l'addetto navale della Marina presso il Senato degli Stati Uniti. In tale contesto, inizi\u00f2 ad occuparsi di politica della difesa (favorendo l'assegnazione di un budget del Senato per la costruzione delle nuove superportaerei statunitensi), e scopr\u00ec la passione per l'attivit\u00e0 di rappresentanza pubblica.\nCarriera industriale e politica.\nNel 1980 divorzi\u00f2 dalla prima moglie Carol Shepp, e si rispos\u00f2 con l'insegnante Cindy Lou Hensley, figlia di un magnate della birra. La coppia ebbe tre figli: Meghan, John Sydney IV, James e Bridget, quest'ultima adottata in Bangladesh nel 1991. Nel 1981, viste le sue scarse possibilit\u00e0 di ulteriore carriera militare nella Marina, si congeda dalle Forze Armate con il grado di capitano di vascello ed inizia a lavorare, per un breve periodo di tempo, per il suocero, come responsabile delle pubbliche relazioni dell'azienda.\nI contatti commerciali con il mondo economico che il suo nuovo ruolo gli permise di costruirsi, assieme all'ingente fortuna della moglie, gli consentirono di candidarsi per il Partito Repubblicano, e vincere nel 1982 le elezioni come Rappresentante (deputato) dell'Arizona.\nNel 1983, McCain fu scelto per guidare il gruppo entrante di rappresentanti repubblicani, e fu assegnato alla Commissione per gli affari interni della Camera. Nello stesso anno si \u00e8 opposto alla creazione di un \"Martin Luther King Jr. Day\" federale (ammetter\u00e0 in seguito di aver sbagliato sulla questione).\nLa linea politica di McCain era allora in linea con il presidente Ronald Reagan; McCain sosteneva il programma economico della Reaganomics, ed era attivo sugli affari indiani. McCain sosteneva la maggior parte degli aspetti della politica estera dell'amministrazione Reagan, compresa la sua linea dura contro l'Unione Sovietica e la politica nei confronti dei conflitti centroamericani, come il sostegno ai Contras in Nicaragua. McCain si oppose al fatto che i marines americani fossero schierati in Libano citando obiettivi irraggiungibili, e successivamente critic\u00f2 il presidente Reagan per aver ritirato le truppe troppo tardi; nel frattempo, i bombardamenti della caserma di Beirut del 1983 uccisero centinaia di persone.\nMcCain vinse facilmente la rielezione alla Camera nel 1984, e ottenne un posto nella Commissione Affari esteri della Camera. Nel 1985, fece il suo primo viaggio di ritorno in Vietnam, e viaggi\u00f2 anche in Cile dove incontr\u00f2 il dittatore, il generale Augusto Pinochet.\nNel 1987 venne eletto per la prima volta al Senato, dove divenne in breve uno dei pi\u00f9 importanti e conosciuti senatori repubblicani.\nLa carriera al Senato di McCain \u00e8 iniziata nel gennaio 1987, dopo aver sconfitto il suo avversario, il democratico Richard Kimball, di 20 punti percentuali nelle elezioni del 1986. McCain succede cos\u00ec a Barry Goldwater come senatore americano dell'Arizona.\nAl Senato continu\u00f2 inoltre la tradizione della \"Candy Desk\" (scrivania delle caramelle), iniziata anni prima dal senatore George Murphy, di tenere dolciumi nella sua scrivania al Senato, da offrire ai colleghi.\nCome deputato e poi senatore - e come giocatore d'azzardo con stretti legami con l'industria del gioco d'azzardo - McCain \u00e8 stato uno dei principali autori del 1988 \"Gaming Regulatory Act\", che codific\u00f2 le norme sui casin\u00f2 dei Nativi americani. McCain \u00e8 stato anche un forte sostenitore della legislazione Gramm-Rudman che imponeva tagli automatici alle spese nel caso di deficit di bilancio.\nMcCain acquista ben presto visibilit\u00e0 nazionale, anche grazie ad un discorso ben accolto al Congresso Nazionale Repubblicano del 1988. Viene menzionato dalla stampa come possibile vice per il candidato repubblicano George H. W. Bush, ed \u00e8 stato nominato presidente del gruppo \"Veterans for Bush\".\nMcCain fu coinvolto in uno scandalo durante gli anni '80, essendo uno dei cinque senatori dei cosiddetti \"Keating Five\".\nTra il 1982 e il 1987, McCain riceve 112.000 dollari in contributi politici da Charles Keating Jr. e dai suoi soci alla \"Lincoln Savings and Loan Association\", insieme a viaggi sui jet di Keating ripagati in ritardo. In cambio, McCain incontr\u00f2 per due volte i regolatori federali per discutere le indagini in corso sulla societ\u00e0 \"Lincoln\", che era a rischio di sequestro. Lo scandalo viene a galla nei primi anni '90 e coinvolge McCain e altri 4 parlamentari.\nMcCain ha in seguito riconosciuto di aver sbagliato e la Commissione per l'Etica del Senato l'ha rimproverato per \"scarso giudizio\", pur confermando l'inesistenza di illeciti.\nMcCain viene facilmente rieletto nel 1992, sconfiggendo l'attivista per i diritti civili Claire Sargent e l'ex governatore indipendente, Evan Mecham.\nMcCain ha sviluppato una reputazione di indipendenza negli anni '90, diventando difficile da categorizzare politicamente, se non come un \"conservatore\" in senso lato. \u00c8 autore del Telecommunications Act, approvato dal Congresso nel 1996.\nMcCain ha concordato con le conclusioni del comitato ristretto del Senato per gli affari dei prigionieri di guerra e \"missing in action\" (1991-1993), presieduto dal veterano democratico John Kerry, che asseriva che \"non c'erano prove convincenti che dimostrassero che qualsiasi americano resti vivo in cattivit\u00e0 nel Sudest asiatico\". In base a ci\u00f2, nel 1995 gli Stati Uniti normalizzarono le relazioni diplomatiche con il Vietnam. Dal gennaio 1993, McCain \u00e8 stato presidente dell'International Republican Institute, un'organizzazione in parte finanziata dal governo degli Stati Uniti che sostiene l'emergere della democrazia politica in tutto il mondo.\nNel 1993 e nel 1994, McCain ha votato a favore dei candidati nominati dal presidente Clinton alla Corte Suprema, Stephen Breyer e Ruth Bader Ginsburg, come aveva votato in precedenza a favore di altri candidati nominati da presidenti repubblicani, considerando tale scelta una competenza esclusiva della Presidenza.\nNel 2000 si candid\u00f2 una prima volta alle primarie repubblicane per la Presidenza; nonostante un buon consenso iniziale ottenuto da McCain in diversi stati, le tornate elettorali videro l'emersione di George W. Bush come candidato vincente del partito dopo un'aspra campagna elettorale.\nDopo il 2001 support\u00f2 nettamente sia l'intervento militare statunitense in Afghanistan che la guerra in Iraq; si espresse per\u00f2 in maniera netta contro gli abusi sui prigionieri di guerra (dopo lo scandalo di Abu Ghraib e le polemiche sul trattamento dei prigionieri a Guantanamo), tema su cui la sua esperienza personale l'ha reso particolarmente sensibile.\nDal 2005, pur continuando a supportare l'intervento in Iraq, \u00e8 diventato progressivamente sempre pi\u00f9 critico rispetto all'ottimismo sull'andamento delle operazioni di alcuni vertici militari e politici dell'amministrazione Bush, a suo parere eccessivo. Ha effettuato otto viaggi in Iraq per rendersi conto direttamente dello svolgimento delle operazioni, ed \u00e8 stato un forte sostenitore della \"surge\" del contingente statunitense del 2007.\nLa corsa alle elezioni presidenziali 2008.\nJohn McCain, dopo aver espresso la sua intenzione a candidarsi per le primarie del partito repubblicano per una seconda volta dopo il tentativo fallito del 2000, ha intrapreso una campagna elettorale molto efficace. Infatti \u00e8 riuscito a battere rivali come Rudolph Giuliani, Mitt Romney e altri, e nel febbraio 2008 si \u00e8 avviato a ottenere la nomination del partito di George W. Bush.\nIl 21 febbraio 2008 questa marcia trionfale ha incontrato il primo ostacolo, rappresentato dalla rivelazione del \"New York Times\" secondo cui McCain avrebbe favorito una \"lobbista\" sua amante. Nonostante tale episodio, la sua crescita di consensi nelle primarie dei vari Stati USA gli ha permesso di ottenere, il 4 marzo 2008, il numero di delegati teoricamente sufficienti per la nomination repubblicana; il 5 marzo successivo ha ricevuto l\"'endorsement\" del presidente Bush come candidato repubblicano, e la nomina \u00e8 stata ufficializzata alla Convention repubblicana del settembre 2008, in Minnesota.\nNel maggio 2008 ha consegnato alla stampa la sua cartella clinica, in seguito alle speculazioni dei media e degli oppositori politici sulla possibilit\u00e0 di ricomparsa dei suoi tumori cutanei (per i quali fu operato nel 2000), dimostrando un rischio di recidiva molto basso. Il 29 agosto 2008 ha scelto come candidata vicepresidente la governatrice dell'Alaska Sarah Palin. Il 5 novembre, alla notizia data dalla CNN che ormai lo svantaggio con Barack Obama non era pi\u00f9 colmabile, ha telefonato allo stesso per congratularsi per la vittoria, e ne ha dato prontamente l'annuncio ai suoi elettori, con un discorso di congratulazioni.\nNon si ricandida alle primarie presidenziali 2012 vinte dal conservatore Mitt Romney che decide di appoggiare da subito. Verr\u00e0 tuttavia sconfitto anche lui da Obama.\nLa contrapposizione al presidente Trump.\nNel 2016, all'et\u00e0 di 80 anni, di fronte all'ascesa del miliardario Donald Trump come \"frontrunner\" (capolista) per la \"nomination\" alle primarie repubblicane per le Presidenziali di novembre, McCain prese posizione contro di lui. Trump si era contraddistinto fin dall'inizio per posizioni risolute sull'immigrazione clandestina e per essersi candidato in contrapposizione all\"'establishment\" del GOP a Washington. In precedenza, nel 2015 Trump aveva affermato velenosamente che McCain non fosse un eroe di guerra, e che beneficiasse di quella fama solamente perch\u00e9 fu catturato, soggiungendo che a lui piacevano quelli che in guerra non venivano catturati dal nemico.\nNel 2016 appoggi\u00f2 il senatore ultraconservatore del Texas Ted Cruz, secondo distante per delegati dietro a Trump, che se avesse vinto le primarie in qualche stato avrebbe potuto portare a una \"broken convention\" dove nessuno dei concorrenti avrebbe raggiunto la maggioranza dei delegati. McCain diede il suo appoggio a Trump dopo la vittoria alle primarie ma lo revoc\u00f2 in seguito alla diffusione di un controverso video sessista nell'ottobre 2016. Nel 2017 McCain si smarc\u00f2 pi\u00f9 volte dall'Amministrazione Trump: in primavera si oppose alla nomina a capo della Cia di Gina Haspel, in luglio fu critico verso Trump dopo l'incontro di Helsinki con Vladimir Putin, mentre a fine anno vot\u00f2 contro la riforma della Sanit\u00e0 proposta per smontare l'Obamacare di Barack Obama.\nNel luglio 2017 gli viene diagnosticato un glioblastoma, un'aggressiva forma di tumore al cervello. Dal 17 dicembre 2017, quando vot\u00f2 la riforma fiscale promossa dal Presidente Trump, McCain non \u00e8 pi\u00f9 riapparso al lavoro al Congresso di Washington, pur non intenzionato a dimettersi. Nel maggio del 2018, con l'aggravarsi delle sue condizioni di salute, McCain dichiara di non gradire la presenza di Trump ai suoi funerali; il senatore afferma inoltre d'essersi pentito d'aver scelto Sarah Palin e non Joe Lieberman come suo vice alle elezioni del 2008.\nMorte.\nIl 24 agosto 2018 la famiglia di McCain comunica che il senatore, superate le sue personali aspettative di sopravvivenza e resosi conto dello stato terminale della sua malattia, ha deciso di porre fine alle cure. Il giorno seguente, il 25 agosto 2018, McCain muore nella sua casa a Cornville, in Arizona, quattro giorni prima del suo 82\u00ba compleanno. Il 31 agosto \u00e8 stata allestita la camera ardente nella Washington National Cathedral a Washington DC, alla presenza di molta gente comune. I funerali si sono svolti sempre nella Washington National Cathedral, alla presenza di numerose personalit\u00e0 del mondo politico: a tenere gli elogi funebri, sono stati gli ex Presidenti degli Stati Uniti d'America, Barack Obama e George W. Bush. Il senatore poi \u00e8 stato sepolto privatamente presso Annapolis nel Maryland.."}
{"id": "658158", "revid": "21880", "url": "https://it.wikipedia.org/wiki?curid=658158", "title": "Apini", "text": ""}
{"id": "658160", "revid": "2128848", "url": "https://it.wikipedia.org/wiki?curid=658160", "title": "Pozzi", "text": ""}
{"id": "658162", "revid": "454575", "url": "https://it.wikipedia.org/wiki?curid=658162", "title": "Ludmila Smanova", "text": "Biografia.\nFu moglie e principale collaboratrice dell'attore e regista Georges Pito\u00ebff, nonch\u00e9 madre di Sacha Pito\u00ebff.\nQuasi evanescente nel gracile corpo da adolescente, col volto irregolare illuminato da grandi occhi, port\u00f2 nelle sue interpretazioni un cos\u00ec intenso accento spirituale da indurre spesso i critici al richiamo con Eleonora Duse. Prese parte ai film \"Perdizione\" (1937) e \"Il capitano Mollenard\" (1938)."}
{"id": "658168", "revid": "1745361", "url": "https://it.wikipedia.org/wiki?curid=658168", "title": "Adolescenza", "text": "Ladolescenza (dal latino \"adolescentia\", derivato dal verbo \"adolesc\u0115re\", crescere, da \"al\u0115re\", 'nutrire') \u00e8 quel tratto dell'et\u00e0 evolutiva caratterizzato dalla transizione dallo stato infantile a quello dell'individuo adulto. L'adolescenza si situa in genere nel secondo decennio di vita, anche se le sue espressioni fisiche, psicologiche e culturali possono iniziare prima e finire dopo tale lasso di tempo.\nI cambiamenti fisici.\nLa pubert\u00e0 \u00e8 il risultato di notevoli variazioni ormonali che iniziano con una secrezione ipotalamica, la quale provoca una reazione ipofisaria che, a sua volta, provoca una stimolazione ormonale delle gonadi maschili e femminili. L\u2019inizio della pubert\u00e0 viene fissato convenzionalmente a dodici anni e mezzo - tredici anni per i maschi e a anni per le femmine. La sua fine dovrebbe avvenire verso i 15 anni. Dopo quest\u2019et\u00e0 inizia l\u2019adolescenza vera e propria che dovrebbe cessare verso i anni con la fine dell\u2019accrescimento somatico. Tuttavia oggi l\u2019adolescenza si \u00e8 dilatata per cui pu\u00f2 anticipare a anni e prolungarsi fino ai anni.\nMentre la pubert\u00e0 sta ad indicare l\u2019et\u00e0 in cui il soggetto diventa capace di riprodursi, l\u2019adolescenza pone l\u2019accento sull\u2019accrescimento somatico e sui cambiamenti intellettivi, affettivi e relazionali con i quali avviene il passaggio dall\u2019et\u00e0 infantile a quella adulta.\nCome si vede nell\u2019inizio della pubert\u00e0 vi \u00e8 uno scarto di uno - due anni tra il maschio e la femmina. Si dice, infatti, che le femmine tendono a maturare prima dei maschi. Queste et\u00e0 possono fluttuare ampiamente in base a caratteristiche individuali, razziali e alla latitudine. La maturazione avviene prima nei paesi pi\u00f9 vicini all\u2019equatore, rispetto ai paesi nordici. Per tale motivo non vi dovrebbe essere alcun allarme se queste tappe non sono raggiunte nei termini indicati.\nQuando inizia la pubert\u00e0 si avvertono gi\u00e0 alcuni cambiamenti nell\u2019atteggiamento, nel comportamento e nel carattere del ragazzo e della ragazza. Anche a livello fisico si notano i segni esteriori delle modificazioni dell\u2019assetto ormonale. Nelle femmine vi \u00e8 l\u2019aumento delle dimensioni dell\u2019areola e del volume del seno, per ipertrofia del tessuto ghiandolare e connettivo. Si modifica la vulva e si sviluppano e colorano le piccole labbra. Compare la peluria che interessa inizialmente il pube e poi si diffonde nella zona inguinale e ascellare.\nLe rapide modificazioni ormonali portano, tra gli altri, cambiamenti nello sviluppo corporeo: il cosiddetto \u201cscatto di crescita\u201d, per cui le ragazze ed i ragazzi nel giro di qualche mese si allungano notevolmente. Si chiama \u201cscatto di crescita\u201d per le caratteristiche d\u2019impetuosit\u00e0. L\u2019aumento della statura e del peso non avviene in modo graduale come avveniva nell\u2019infanzia, ma si manifesta in modo rapido e massiccio. Lo scatto di crescita nelle femmine \u00e8 di il primo anno e di il secondo anno. Nei maschi lo scatto di crescita \u00e8 in media di il primo anno e di il secondo anno dello sviluppo puberale. Nella ragazza avvengono le prime mestruazioni \"(il menarca),\" e nel maschio le prime eiaculazioni. Questi eventi dovrebbero essere preparati ed accompagnati da un dialogo in cui i genitori o gli educatori pongano l\u2019accento non solo sugli aspetti igienici o fisiologici legati alla maturazione sessuale, ma anche sugli aspetti sociali, morali ed etici, poich\u00e9 le mestruazioni nelle ragazze e l\u2019eiaculazione nei maschi sono indici dell\u2019attivit\u00e0 fisiologica delle ovaie, dell\u2019utero e dei testicoli e stanno ad indicare la presenza della fertilit\u00e0 e quindi della possibilit\u00e0 di diventare madre se si \u00e8 stata fecondata o padre se si feconda.\nIl rapporto con il proprio corpo.\nIl corpo ha nell\u2019adolescenza un ruolo centrale. L\u2019adolescente ha difficolt\u00e0 ad accettare le modificazioni del proprio corpo, in quanto queste avvengono in maniera troppo rapida. Dice Antonietti (2009): \u201cLa velocit\u00e0 con cui l\u2019adolescente consegue una maturit\u00e0 corporea non \u00e8 equilibrato dal tempo necessario per raggiungere una maturit\u00e0 psichica\u201d. Il ragazzo ha una crescita lenta, graduale, armoniosa, quindi \u00e8 pi\u00f9 facile accettare il proprio corpo che, progressivamente, cambia. \u00c8 pi\u00f9 agevole farlo proprio, interiorizzarlo, abituarsi a questo Io diverso, a questo S\u00e9 che cresce, si espande e si modifica. Nell\u2019adolescente, a causa dell\u2019improvviso, notevole aumento della massa muscolare e ossea e dello sviluppo considerevole degli organi sessuali primari e secondari, il processo d\u2019accettazione e d\u2019interiorizzazione \u00e8 pi\u00f9 difficile.\n\u201cI cambiamenti fisici, corporei e sessuali comportano inoltre l\u2019acquisizione di un\u2019identit\u00e0 di genere che spesso \u00e8 origine di profonde lacerazioni e ambivalenze difficili da risolvere\u201d. Pertanto, a causa dell\u2019interesse sessuale dei maschi, alcune ragazze, imbarazzate, cercano, in tutti i modi, di coprire il seno ed i fianchi, segni evidenti di maturazione sessuale. I maschi, invece, assumono il caratteristico aspetto impacciato di chi non sa ben armonizzare i movimenti e di chi non \u00e8 felice di quella crescita disarmonica. \u00c8 difficile per loro vivere il proprio corpo in maniera serena, anche perch\u00e9, a causa della pelle grassa, dei brufoli e del caratteristico odore pesante, questo \u00e8 visto spesso come brutto e sgraziato. L\u2019adolescente spesso si interroga per sapere se \u00e8 normale o no e cosa pensano gli altri di lui. Soprattutto nella seconda e terza fase dell\u2019adolescenza, crea scontento e disagio lo sviluppo non adeguato. Un seno troppo piccolo o troppo grande per le ragazze, dei genitali e dei muscoli non ben sviluppati per i maschi, possono far nascere, nel confronto con gli altri, sentimenti d\u2019inferiorit\u00e0.\n\u00c8 l\u2019et\u00e0 in cui, a causa dei problemi legati all\u2019immagine corporea, sono pi\u00f9 facili le malattie come l\u2019anoressia e la bulimia o vi pu\u00f2 essere un\u2019accentuazione della timidezza, con sentimenti di chiusura ed isolamento. Il disagio interiore spesso si focalizza anche su qualche elemento non perfetto del corpo o del viso: nelle femmine un naso non perfettamente in linea, nei maschi l\u2019acne che deturpa il viso, creano complessi d\u2019inferiorit\u00e0 che, a volte, rendono difficile la normale socializzazione.\nPer quanto riguarda la cura del corpo, sia le ragazze che i ragazzi sono attenti a migliorare il proprio aspetto con le diete o con la palestra. Soprattutto i maschi cercano impegni sportivi, al fine di esaltare le proprie prestazioni, le capacit\u00e0 e qualit\u00e0 del corpo, mentre le femmine sono pi\u00f9 impegnate a migliorare gli elementi estetici. Nella pulizia personale vi \u00e8 un atteggiamento ambivalente ed altalenante, specie nel maschio.\nL'adolescenza \u00e8 la fase nella quale l'individuo comincia a subire le modifiche somatiche e psicologiche e a perdere le caratteristiche dell'infanzia. La sessualit\u00e0 ha raggiunto la forma alloerotica (cio\u00e8 bisogno del partner); il pensiero ha maturato le forme logiche, l'egocentrismo infantile \u00e8 superato. Queste nuove strutture sono per\u00f2 appena abbozzate; ora hanno bisogno di essere consolidate. Ci\u00f2 avviene nell'arco di tempo che va dai 12 ai 20 anni.\nLa fragilit\u00e0 somatica e psicologica del soggetto, in questa fase, \u00e8 evidente e facilmente spiegabile se si tiene conto del lavoro per il consolidamento delle sue strutture fisico-psichiche che in lui si va compiendo.\nI ragazzi all'et\u00e0 di circa 12-13 anni possono presentare cambiamenti in gusto, aspetto e carattere.\nLo sviluppo della socialit\u00e0 comincia con il superamento dell'egocentrismo infantile verso i 12/13 anni, ma solo verso i 14 anni il sentimento della socialit\u00e0 orienta il soggetto verso rapporti di parit\u00e0 con gli altri e verso forme ideali di amicizia che non devono pi\u00f9 rispondere alla necessit\u00e0 di avere compagni con cui giocare e divertirsi ma amici con cui coltivare ideali o condividere idee.\nUn fenomeno caratteristico della socialit\u00e0 adolescenziale \u00e8 quello della solidariet\u00e0 con i coetanei, sia nelle circostanze in cui uno ha bisogno dell'altro fino a portare a vere e proprie complicit\u00e0 delittuose, sia ad una solidariet\u00e0 di classe che spesso porta a contestazioni di maniera nei riguardi degli adulti. Questa solidariet\u00e0 di classe, mista a contestazione, si manifesta spesso in quella che viene chiamata crisi di originalit\u00e0.\nL'adolescente sceglie per il suo comportamento condotte che lo distinguano da tutti gli altri, ma la sua attenzione \u00e8 a tutto ci\u00f2 che pu\u00f2 distinguerlo dagli adulti.\nGli schemi della personalit\u00e0 di un individuo sono la risultante di fattori naturali e altres\u00ec di fattori culturali. Nei primi mesi di vita i fattori culturali tendono appena a condizionare il comportamento dell'individuo, per cui la condotta di un ragazzo di pochi mesi non differisce granch\u00e9 da quella di tutti gli altri ragazzi, ma pi\u00f9 si avanza negli anni e pi\u00f9 questi fattori contribuiscono a differenziare la condotta degli individui.\nLe linee di comportamento qui descritte riguardo alle caratteristiche dell'adolescenza sono solo orientative per capire i soggetti in questa et\u00e0, perch\u00e9 nella realt\u00e0 molto forte sar\u00e0 la differenza tra soggetto e soggetto a seconda dell'ambiente e dei fattori culturali che avranno concorso a condizionare lo sviluppo di ciascuno. Un'altra evidente caratteristica dell'adolescenza \u00e8 la voglia di indipendenza associata al bisogno di avere una figura di riferimento. Questa particolarit\u00e0 determina i conflitti tra genitori e adolescenti, ma anche una maturazione che - a livello culturale - \u00e8 descritta nel genere letterario del \"Bildungsroman\". Molti adolescenti inoltre cercano attenzioni non mangiando e ci\u00f2 potrebbe creare molti problemi\nI cambiamenti psichici.\nGli adolescenti, soprattutto a causa della \u201cdoccia ormonale\u201d alla quale sono sottoposti i loro corpi e le loro menti, appaiono spesso irritabili, scontrosi, aggressivi, irrequieti, intrattabili, ipersensibili. Il loro umore \u00e8 altalenante: passano in pochi minuti dal riso al pianto, dalla gioia al dolore, dall\u2019entusiasmo all\u2019apatia, dall\u2019indolente, dolce far niente, alla frenesia di voler fare tutto e subito. Spesso si sviluppano in loro sentimenti d\u2019angoscia e d\u2019abbandono.\nVi \u00e8 un continuo, e a volte repentino spostamento d\u2019atteggiamenti: in casa sono aggressivi, fuori no; con un genitore sono gentili, con l\u2019altro sono aggressivi; con la madre sono disubbidienti, con il padre no; con un fratello sono sottomessi, con un altro sono prepotenti.\nNegli adolescenti vi \u00e8 la ricerca di maggiore libert\u00e0, autonomia ed indipendenza, nonostante in un rapporto pi\u00f9 approfondito emerga l\u2019insicurezza caratteristica della loro et\u00e0, per cui cercano anche appoggio, guida e aiuto.\nEssi avvertono il bisogno di muoversi e di lasciare la casa per conquistare nuovi spazi fisici e psicologici. Questa conquista, che nel bambino era graduale, adesso diventa frenetica. Spesso gli adolescenti si impegnano in avventure rischiose, per confrontarsi con gli altri e con se stessi. A volte si fanno trascinare dai compagni, altre volte da adulti che conoscono e approfittano della loro immaturit\u00e0 e fragilit\u00e0.\nLo sviluppo logico e cognitivo.\nLo sviluppo del pensiero dell\u2019adolescente vede emergere notevoli capacit\u00e0 di astrazione logica le quali, a quest\u2019et\u00e0, raggiungono il massimo livello del pensiero astratto. Tale sviluppo rende il ragazzo o la ragazza sempre pi\u00f9 simile agli adulti. Ne deriva che essi mettono in discussione gli insegnamenti dei genitori e le loro regole. Purtroppo la resa scolastica non sempre \u00e8 adeguata alle grandi capacit\u00e0 del pensiero a causa della instabilit\u00e0 emotiva. I docenti notano una gran variabilit\u00e0 nel rendimento in base alle attivit\u00e0 richieste e all\u2019umore del giorno. In alcuni giorni o periodi la resa \u00e8 massima, in altri \u00e8 minima. Se un\u2019attivit\u00e0 viene ritenuta interessante l\u2019impegno \u00e8 grande mentre, per un'altra che non si ama, l\u2019interesse e l\u2019impegno si riducono al lumicino.\nAffettivit\u00e0 e sessualit\u00e0.\nDurante l\u2019adolescenza aumenta notevolmente il senso del pudore, sia nei confronti del proprio corpo, che dei sentimenti, i quali vengono rivelati solo agli amici intimi. Se lo sviluppo psicologico non \u00e8 stato armonico, vi potranno essere difficolt\u00e0 relazionali nei confronti del proprio sesso o, pi\u00f9 facilmente, nei confronti dell\u2019altro sesso. Nei maschi \u00e8 frequente la paura dell\u2019omosessualit\u00e0, dell\u2019incapacit\u00e0 sessuale o di una scarsa virilit\u00e0. Nelle femmine sono pi\u00f9 frequenti i timori che il proprio corpo non abbia buone capacit\u00e0 d\u2019attrazione.\nIl desiderio sessuale diventa esuberante specie nei maschi, i quali l\u2019avvertono come irrefrenabile e coinvolgente. Per tale motivo sono molto frequenti sia la masturbazione sia il ricorso a sesso a pagamento. Sempre nei maschi adolescenti si assiste spesso alla scissione della sessualit\u00e0 in affettivit\u00e0 e genitalit\u00e0 e la sessualit\u00e0 viene percepita come distinta dalla generativit\u00e0.. Questo legame tra affettivit\u00e0 e sessualit\u00e0 \u00e8 invece, pi\u00f9 frequente e solido nelle ragazze. Durante l\u2019adolescenza sono possibili giochi e contatti sessuali con ragazzi e ragazze dello stesso sesso, senza che vi sia una vera omosessualit\u00e0, la quale invece, presuppone, un costante e forte sentimento emotivo e affettivo nonch\u00e9 una continua interazione e attrazione verso una persona dello stesso sesso.\nPer quanto riguarda i comportamenti concreti vi \u00e8 nella nostra societ\u00e0, rispetto al passato, una precocit\u00e0 delle relazioni sessuali,(l\u2019et\u00e0 media del primo rapporto sessuale \u00e8 di 17,6 anni per i maschi e di 18,4 per le femmine), inoltre, rispetto a qualche decennio fa le esperienze sentimentali e sessuali sono pi\u00f9 numerose e con un numero maggiore di partner. Viene accettata l\u2019uso della sessualit\u00e0 tra i giovani, anche perch\u00e9 il divario tra l\u2019et\u00e0 della maturit\u00e0 sessuale e quella del matrimonio si \u00e8 allungato notevolmente. Infatti, mentre la pubert\u00e0 avviene pi\u00f9 precocemente che in passato, l\u2019et\u00e0 di un possibile matrimonio si allontana sempre di pi\u00f9: per motivi scolastici, per la sistemazione economica e lavorativa, per immaturit\u00e0 affettiva, per scarso desiderio di assumersi adeguate responsabilit\u00e0. La nostra societ\u00e0 tende quindi a trattenere, come fossero adolescenti, ragazze di vent\u2019anni e oltre che, in altre culture e in altri periodi storici, sarebbero state considerate adulte.\nI rapporti affettivi tra maschi e femmine, iniziano a scuola e durante il tempo libero. Di solito si passa da un\u2019attrazione generica e misteriosa per tutti i compagni di sesso diverso, a una relazione con qualcuno che suscita emozioni particolari.\nSecondo i dati della Fondazione Cariplo le adolescenti che restano incinte in Italia ogni anno sono circa 100.000. Ma oltre la met\u00e0 di queste gravidanze viene interrotta mediante l\u2019aborto volontario.\nLe adolescenti che incorrono in una gravidanza spesso gi\u00e0 presentano qualche difficolt\u00e0 personale e relazionale, con storie di conflitti familiari, trascuratezza affettiva, relazioni instabili con il partner e con gli amici, insuccessi scolastici e problematiche psicologiche comportamentali.\nLa maternit\u00e0, quando viene accettata, segna una brusca entrata nel mondo degli adulti. Nelle ragazze adolescenti il legame con il figlio \u00e8 contemporaneamente la ragione dello sconvolgimento della loro vita, ma anche un punto fermo della loro esistenza. Non sempre si tratta di gravidanze occasionali, a volte si tratta di una scelta deliberata, allo scopo di appagare, attraverso la relazione con il bambino e la formazione di una famiglia propria, dei bisogni rimasti insoddisfatti. Tuttavia la giovane et\u00e0 delle madri rende pi\u00f9 complessa la costruzione di una relazione adeguata con il bambino, mentre rischiano l\u2019isolamento sociale e la depressione poich\u00e9 vanno in crisi il rapporto con i coetanei e quello con le famiglie d\u2019origine. Le madri adolescenti si sentono adulte ma hanno difficolt\u00e0 a cambiare il loro stile di vita, a seguire i consigli medici e fare delle rinunce. Il rapporto con i coetanei diventa difficile e spesso i padri dei bambini non si assumono alcuna responsabilit\u00e0. Pertanto devono essere aiutate e supportate dai genitori nel creare un legame positivo con il bambino. In molti casi, specie in Italia, sono i genitori della ragazza ad occuparsi del bambino, mentre la figlia continua a fare la ragazzina.\nIl costituirsi di un legame affettivo implica una ridefinizione del proprio essere nel gruppo degli amici. A volte il gruppo pu\u00f2 ostacolare la ricerca di spazi di intimit\u00e0 e quindi pu\u00f2 vivere la relazione di uno dei suoi membri come un tradimento o un abbandono. In altri casi la coppia che si \u00e8 formata rimane inglobata nel gruppo e non modifica le relazioni preesistenti, per cui la relazione che si verr\u00e0 a creare tra i genitori adolescenti e il loro figlio sar\u00e0 incompleta. \u00c8 frequente nella giovane madre la depressione post-partum, con diminuzione dell\u2019autostima.[14] Molte ragazze faticano a far fronte alle sfide della genitorialit\u00e0, poich\u00e9 possiedono una scarsa e irrealistica conoscenza delle pratiche di accudimento.[15] Tuttavia un terzo delle madri, se ben supportate, hanno uno sviluppo normativo e mantengono buone capacit\u00e0 di accudimento.\nI rapporti sociali.\nIl rapporto con gli adulti e familiari.\nL\u2019adolescente reclama con vigore la propria autonomia e individualit\u00e0, ma resta profondamente dipendente dal contesto familiare nel quale vive. Di conseguenza, tende ad isolarsi dai genitori, svilendo il loro ruolo e il loro potere pur non riuscendo a fare a meno di loro.\nI genitori che prima venivano considerati come la fonte basilare e principale d\u2019ogni idea, concetto e valore, improvvisamente non sono pi\u00f9 idoli, punti di riferimento, immagini ideali. Non sono pi\u00f9 persone da imitare, con cui identificarsi, ma assumono l\u2019aspetto di nemici da contestare, da abbattere, da limitare, di cui sminuire il potere. Diventa frequente la contestazione delle idee e dei valori che riguarda non solo loro, ma tutti gli adulti. Bisognosi d\u2019affetto, in alcuni momenti cercano ancora l\u2019abbraccio dei genitori, mentre in altre occasioni, specialmente davanti agli amici, li ignorano totalmente. Inoltre gli adolescenti, per la prima volta, vedono la possibilit\u00e0 di prendere decisioni sul proprio destino, pertanto costringono gli adulti a una revisione di ci\u00f2 che nel recente passato scandiva le regole educative. Da ci\u00f2 derivano i frequenti conflitti familiari.\nPer Lidz \u00e8 normale e naturale che l\u2019adolescente e la sua famiglia siano in conflitto, poich\u00e9 ci\u00f2 permetter\u00e0 loro di staccarsi dai suoi genitori per intraprendere una vita autonoma. Questo ribollire di sentimenti, d\u2019idee, d\u2019emozioni, pu\u00f2 far nascere dei sensi di colpa. Avere nuovi interessi, pensieri nuovi, diversi da quelli dei genitori, in contrasto con i loro, vivere nuovi amori, non amare pi\u00f9 come prima la propria madre, il proprio padre, i fratelli, le sorelle, ma qualcuno al di fuori della famiglia, qualcun estraneo alla famiglia pu\u00f2 far nascere inquietudine. Nonostante ci\u00f2, se ben gestiti con sintonia da entrambi i genitori, questi conflitti non ledono profondamente la stima che gli adolescenti hanno nei confronti dei propri genitori e familiari, i quali, quando i giovani saranno adulti, rimarranno sempre degli importanti e fondamentali punti di riferimento.\nIl rapporto con i coetanei.\nL\u2019amicizia \u00e8 uno dei sentimenti pi\u00f9 importanti e pi\u00f9 vissuti dall\u2019adolescente. Vi \u00e8 una ricerca intensa d\u2019amicizia con lo stesso sesso, prima che con l\u2019altro sesso, soprattutto nella prima adolescenza.\nLe qualit\u00e0 e le caratteristiche dei coetanei vengono il pi\u00f9 delle volte esaltate e assumono delle valenze straordinarie, per cui l\u2019adolescente sente il bisogno di vivere spesso ed intensamente con questi. Pertanto mentre le regole dei genitori sono contestate o rifiutate le regole dei coetanei sono accettate senza molta difficolt\u00e0 (Bonino).Dicono Giorgio e Calandra: \u201cIl gruppo degli adolescenti funziona come un traghetto che aiuta il ragazzo o la ragazza ad affrontare la transizione fra il territorio originale dell\u2019infanzia, dove ha vissuto fino ad allora, e dove ha lasciato le proprie certezze, e il mare aperto dell\u2019adolescenza\u201d.Per quanto riguarda i rapporti con lo stesso sesso, i maschi amano vivere nel gruppo, nel clan, le femmine preferiscono un rapporto a due, un\u2019amica del cuore. Nella sua evoluzione positiva ed emancipante, il gruppo dei pari aiuta a crescere, a maturare, a diventare grandi. Il gruppo crea coesione, alleanze, condivisione, garantisce protezione e riconoscimenti.\nNella sua evoluzione negativa invece il gruppo pu\u00f2 potenziare il malessere del ragazzo e spingerlo ad effettuare atteggiamenti violenti, aggressivi, distruttivi.\nUso del tempo libero.\nDa parte dell\u2019adolescente l\u2019interazione con la tecnologia \u00e8 notevole e riguarda sia la dimensione relazionale che quella comunicativa. L\u2019attuale generazione viene definita \u201cgenerazione digitale\u201d proprio per quest\u2019uso massiccio e frequente di molti strumenti tecnologici: un adolescente su due controlla ossessivamente i social media sul proprio smartphone anche di notte; uno su dieci lo fa almeno dieci volte per notte, senza che i genitori se ne accorgano. Inoltre gli adolescenti e i preadolescenti sono tra i maggiori fruitori dei video-giochi. Il consumo di musica, sia da soli sia nel gruppo, aumenta notevolmente, tanto che non \u00e8 difficile trovare i propri figli adolescenti, chiusi nella stanza ad ascoltare per ore la musica e le canzoni pi\u00f9 in voga. N\u00e9 \u00e8 difficile che si scoprano musicisti creando nuovi complessini.\nA causa di quest\u2019uso eccessivo, il luogo digitale diventa pi\u00f9 importante del luogo reale. Gli spazi e i tempi dedicati al riposo diminuiscono molto. Ci\u00f2 comporta un\u2019attenzione molto scarsa alla lettura, alla riflessione e alle attivit\u00e0 didattiche, nel mentre aumentano i sintomi del disagio giovanile, la malinconia, i sintomi ansiosi e la chiusura.\nPer fortuna vi sono anche tanti adolescenti che, aggregandosi in gruppo, utilizzano il loro tempo libero per cause che hanno pienamente sposato. Questi adolescenti diventano portatori e propugnatori di nuovi interessi culturali, filosofici, sociali e religiosi, o fanno proprie le idee e gli ideali, spesso estremi, di qualche leader politico o religioso. In questi casi essi diventano una fucina di cambiamento, di pensieri e d\u2019interessi. Quando le aggregazioni giovanili, grazie anche all\u2019apporto di qualche adulto disponibile all\u2019ascolto, autorevole e saggio, sono finalizzate ad una strutturazione sana del tempo libero, diventano una risorsa preziosa per la societ\u00e0 e per gli stessi giovani.\nLa conoscenza dell'adolescenza.\nLa figura dell'adolescente, come persona in una prolungata fase di transizione problematica, non viene considerata dalla maggior parte delle societ\u00e0 tradizionali. In esse spesso il passaggio dalla fase della vita \"bambino\" alla fase \"adulto\" viene (veniva) gestito da appositi riti di passaggio, che rappresentano in chiave simbolica l'allontanamento dallo stato precedente, l'attraversamento di una soglia liminale, e la reintegrazione nella societ\u00e0 con un diverso stato.\nAnche nelle societ\u00e0 \"occidentali\" fino all'Ottocento si veniva considerati bambini fino all'et\u00e0 in cui non ci si poteva dedicare alle attivit\u00e0 che la propria classe sociale prevedeva. Le rappresentazioni artistiche, letterarie o figurative, di \"giovani uomini o donne\", anche di 10 o 12 anni, mostrano come venissero caratterizzati come \"piccoli adulti\", vestiti come i genitori, intenti nelle stesse attivit\u00e0. Questo sia negli strati sociali pi\u00f9 poveri, dove l'inizio del lavoro poteva essere anche a 6-7 anni, cos\u00ec come tra le \u00e9lite, dove si poteva essere re o professori universitari anche a 12-14 anni.\nVerso la fine del XIX secolo, nelle societ\u00e0 europee, in particolare in Germania, Inghilterra e Francia, i profondi mutamenti sociali ed economici fecero s\u00ec che un grande numero di ragazzi giungessero a trovarsi in una condizione di vita fino ad allora non presente sociologicamente. In particolare, nel mondo borghese l'aumentata importanza dell'istruzione fino ad avanzata et\u00e0, la proliferazione di college e scuole superiori, i lunghi periodi di apprendistato non produttivi necessari alla formazione nelle scienze pi\u00f9 avanzate, crearono l'adolescenza come etichetta sociale prima non necessaria. Parallelamente, la diffusione di istituzioni e associazioni giovanili, come lo scautismo, le societ\u00e0 segrete giovanili o il movimento giovanile tedesco (\"Wandervogel\"), cos\u00ec come il fiorire della letteratura \"sulla\" e \"per\" l'adolescenza, risposero alla necessit\u00e0 di creazione d'identit\u00e0 in questa nuova fase della vita.\nRischi psicologici.\nL'aumento numerico dei casi di depressione, registrato tra la fine del XX secolo e l'inizio del XXI, non ha risparmiato gli adolescenti. Questa di solito porta il ragazzo a cadere in un vero e proprio abisso in cui si sente inutile, impotente, talvolta tormentato da sensi di colpa, vergogna o disperazione. \n\u00c8 uno stato che prende il posto di un normale processo di crescita e pu\u00f2 arrivare ad ostacolare seriamente il futuro del giovane soggetto.\nSpesso si trascurano i problemi di umore dei ragazzi che vengono identificati con impertinenza, maleducazione e insolenza e quindi non presi in considerazione in maniera adeguata. Essi potrebbero essere all'origine di insuccessi scolastici, dipendenza di droga o alcol, disturbi del carattere fino ad arrivare a estreme condotte suicide.\nRagazze e ragazzi non esprimono allo stesso modo la loro depressione: le prime esprimono questo malessere spesso attraverso l'errata percezione del loro corpo mentre i ragazzi mostrano i loro disagi con aggressivit\u00e0 mascherando tensione e sofferenza.\nLe origini di queste depressioni si trovano nella famiglia dove a volte le interazioni tra genitori e figli risultano problematiche. Non bisogna per\u00f2 trascurare la pressione socio-culturale che nel rapporto con i pari e con gli educatori gioca un ruolo fondamentale."}
{"id": "658170", "revid": "1318658", "url": "https://it.wikipedia.org/wiki?curid=658170", "title": "Cantone di Cancale", "text": "Il Cantone di Cancale era una divisione amministrativa dell\"arrondissement\" di Saint-Malo.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "658171", "revid": "1318658", "url": "https://it.wikipedia.org/wiki?curid=658171", "title": "Cantone di Ch\u00e2teauneuf-d'Ille-et-Vilaine", "text": "Il Cantone di Ch\u00e2teauneuf-d'Ille-et-Vilaine era una divisione amministrativa dell\"arrondissement\" di Saint-Malo.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "658172", "revid": "767487", "url": "https://it.wikipedia.org/wiki?curid=658172", "title": "Cantone di Combourg", "text": "Il Cantone di Combourg \u00e8 una divisione amministrativa dell'Arrondissement di Rennes e dell'Arrondissement di Saint-Malo.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 10 a 26 comuni.\nComposizione.\nI 10 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 26:"}
{"id": "658173", "revid": "1318658", "url": "https://it.wikipedia.org/wiki?curid=658173", "title": "Cantone di Dinard", "text": "Il Cantone di Dinard era una divisione amministrativa dell\"arrondissement\" di Saint-Malo.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "658174", "revid": "110157", "url": "https://it.wikipedia.org/wiki?curid=658174", "title": "Cantone di Dol-de-Bretagne", "text": "Il Cantone di Dol-de-Bretagne \u00e8 una divisione amministrativa dell'Arrondissement di Saint-Malo.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 8 a 31 comuni.\nComposizione.\nGli 8 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 31:"}
{"id": "658175", "revid": "1318658", "url": "https://it.wikipedia.org/wiki?curid=658175", "title": "Cantone di Pleine-Foug\u00e8res", "text": "Il Cantone di Pleine-Foug\u00e8res era una divisione amministrativa dell\"arrondissement\" di Saint-Malo.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "658184", "revid": "1318658", "url": "https://it.wikipedia.org/wiki?curid=658184", "title": "Cantone di Saint-Malo-Nord", "text": "Il Cantone di Saint-Malo-Nord era una divisione amministrativa dell\"arrondissement\" di Saint-Malo.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Saint-Malo."}
{"id": "658185", "revid": "1318658", "url": "https://it.wikipedia.org/wiki?curid=658185", "title": "Cantone di Saint-Malo-Sud", "text": "Il Cantone di Saint-Malo-Sud era una divisione amministrativa dell\"arrondissement\" di Saint-Malo.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Saint-Malo e i comuni di:"}
{"id": "658187", "revid": "1318658", "url": "https://it.wikipedia.org/wiki?curid=658187", "title": "Cantone di Tint\u00e9niac", "text": "Il Cantone di Tint\u00e9niac era una divisione amministrativa dell\"arrondissement\" di Saint-Malo.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "658188", "revid": "287204", "url": "https://it.wikipedia.org/wiki?curid=658188", "title": "Cantone di Ardentes", "text": "Il Cantone di Ardentes \u00e8 una divisione amministrativa dell'Arrondissement di Ch\u00e2teauroux e dell'Arrondissement di Issoudun.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, il numero dei comuni \u00e8 rimasto immutato ma ne \u00e8 stata ridefinita la composizione.\nComposizione.\nI 12 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 12:"}
{"id": "658190", "revid": "122963249", "url": "https://it.wikipedia.org/wiki?curid=658190", "title": "Royal Academy of Dance", "text": "La Royal Academy of Dance (RAD) \u00e8 una accademia di danza fondata nel 1920 e diffusa a livello internazionale.\nStoria.\nLa \"Royal Academy of Dance\", con sede centrale a Londra, nasce il 31 dicembre 1920 con il nome \"Association of Operatic Dancing in Great Britain\", dalla riunione dei rappresentanti dei cinque maggiori metodi di insegnamento, con il preciso intento di contribuire all'elevazione degli standard di insegnamento.\nI membri fondatori furono alcuni artisti dell'epoca, tra i quali: Phillis Bedells, Lucia Cormani, Edouard Espinosa, Adeline Gen\u00e9e, Tamara Platonovna Karsavina, Philip John Sampey Richardson.\nNel 1935 divenne la \"Royal Academy of Dancing\", un'associazione a scopo didattico classificata nel Regno Unito quale Ente Morale, che gode del patrocinio di Sua Maest\u00e0 Britannica, Regina Elisabetta II e che, nel 2000, ha assunto definitivamente il nome di \"Royal Academy of Dance\".\nEsami.\nLa RAD offre programmi d'esame che sono adatti sia a studenti maschi che a studentesse e costituiscono la base del lavoro della RAD. Ogni programma consiste in una serie di esami pratici progressivamente pi\u00f9 difficili. I programmi si possono riassumere in due percorsi:\nNel 2009, la RAD ha lanciato i programmi Pre-Primary e Primary che si pongono come lavoro in preparazione degli esami Gradi.\nEsami Gradi.\nGli esami gradi, oltre ai livelli Pre-Primary e Primary, sono numerati per livelli da 1 a 8. Ogni grado comprende tecnica classica, movimento creativo e danze di carattere. Il programma \u00e8 concepito perch\u00e9 lo studente possa progredire da un grado all'altro sviluppando la tecnica ad ogni livello.\nGli studenti che hanno completato il programma potranno sostenere un esame organizzato dalla sede RAD nazionale. L'esame si pu\u00f2 svolgere presso lo studio del proprio insegnante o in un luogo idoneo assunto per l'occasione. Durante l'esame gli studenti eseguono il lavoro pertinente al livello studiato in presenza di un esaminatore RAD, che assegna votazioni in base all'esecuzione artistica e tecnica. Ogni candidato che supera l'esame riceve un certificato riportante i propri dati, il livello superato e la votazione. Viene inoltre emesso un rapporto che descrive in dettaglio le votazioni, evidenziando quindi i punti di forza e debolezza dell'allievo. I candidati non selezionati ricevono una relazione e un certificato di partecipazione. Il grado preprimario \u00e8 concepito per gli studenti pi\u00f9 giovani che non sono abbastanza grandi per accedere all'esame primario. Non ci sono esami offerti a questo livello, tuttavia gli studenti possono prendere parte a una lezione di presentazione.\nGli insegnanti possono inoltre iscrivere alle classi dimostrative o classi di presentazione (\"Demonstration Class o Presentation Class\"), quegli allievi che non ritengono del tutto pronti a sostenere un esame. Gli studenti si esibiscono per un esaminatore senza essere valutati. Ballano una selezione sintetica di esercizi del grado appropriato e ricevono un certificato di partecipazione, che viene normalmente presentato dall'esaminatore alla fine della lezione.\nLivelli per et\u00e0.\nLa RAD prevede un'et\u00e0 minima per la partecipazione all'esame di ogni livello:\nEsami Vocational.\nIl Vocational Graded Syllabus \u00e8 progettato principalmente per ragazzi pi\u00f9 grandi o giovani adulti che stanno prendendo in considerazione una carriera nella danza professionale, come danzatore, insegnante o in un'altra veste. Il programma professionale \u00e8 tecnicamente impegnativo e comprende solo tecnica classica e lavoro sulle punte. Gli studenti che scelgono di studiare questa serie di livelli devono essere competenti nei fondamenti della tecnica del balletto e del vocabolario del movimento.\nA differenza dei livelli Gradi, alcuni livelli sono propedeutici per passare ai livelli successivi. Come per i livelli Gradi, i candidati idonei ricevono un certificato personalizzato con il loro nome e il livello superato e un rapporto esplicativo.\nGli studenti che studiano il programma professionale devono raggiungere un alto livello di abilit\u00e0 tecnica e artistica nel balletto.\nLivelli per et\u00e0.\nLa RAD prevede un'et\u00e0 minima per la partecipazione all'esame di ogni livello. Alcuni livelli possono essere sostenuti solamente dopo avere superato un livello precedente:\nL'Accademia oggi.\nLa \"Royal Academy of Dance\" \u00e8 una tra le maggiori organizzazioni nel mondo per la formazione di allievi ed insegnanti, con oltre 15.000 membri in 82 stati. \u00c8 autorizzata al rilascio di attestati, certificati e diplomi di studio. Nel 2001, la \"Royal Academy of Dance\" \u00e8 stata ufficialmente riconosciuta quale organo preposto per offrire qualifiche generali, professionali ed occupazionali nel campo della danza.\nGli insegnanti iscritti all'albo sono 6.500, mentre ogni anno oltre 200.000 allievi sono esaminati per l'amissione. Gli iscritti ai corsi per insegnanti, sia a tempo pieno che a tempo parziale, sono attualmente circa 400."}
{"id": "658191", "revid": "287204", "url": "https://it.wikipedia.org/wiki?curid=658191", "title": "Cantone di Argenton-sur-Creuse", "text": "Il Cantone di Argenton-sur-Creuse \u00e8 una divisione amministrativa dell'Arrondissement di Ch\u00e2teauroux.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 11 a 20 comuni.\nComposizione.\nGli 11 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 20:"}
{"id": "658192", "revid": "287204", "url": "https://it.wikipedia.org/wiki?curid=658192", "title": "Cantone di Buzan\u00e7ais", "text": "Il Cantone di Buzan\u00e7ais \u00e8 una divisione amministrativa dell'Arrondissement di Ch\u00e2teauroux.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 11 a 20 comuni.\nComposizione.\nGli 11 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 20:"}
{"id": "658193", "revid": "212348", "url": "https://it.wikipedia.org/wiki?curid=658193", "title": "Cantone di Ch\u00e2teauroux-Centre", "text": "Il Cantone di Ch\u00e2teauroux-Centre era una divisione amministrativa dell'Arrondissement di Ch\u00e2teauroux.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Ch\u00e2teauroux."}
{"id": "658197", "revid": "287204", "url": "https://it.wikipedia.org/wiki?curid=658197", "title": "Darko Kovacevic", "text": ""}
{"id": "658198", "revid": "203198", "url": "https://it.wikipedia.org/wiki?curid=658198", "title": "Cantone di Ch\u00e2teauroux-Est", "text": "Il Cantone di Ch\u00e2teauroux-Est era una divisione amministrativa dell'Arrondissement di Ch\u00e2teauroux.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Ch\u00e2teauroux e i comuni di:"}
{"id": "658199", "revid": "2093951", "url": "https://it.wikipedia.org/wiki?curid=658199", "title": "Chonai", "text": "Chonai (Cone o Chonum o anche Khonai) era una citt\u00e0 della Frigia in et\u00e0 bizantina, che con molta probabilit\u00e0 sorgeva sopra i ruderi dell'antica citt\u00e0 di Colossi. \nStoria.\nChonai si trovava in Asia Minore, precisamente in Frigia, nella valle di un affluente del Meandro, a circa 200 km dalla costa del mare Egeo. Potrebbe coincidere con Colossi o con l'attuale Honaz.\nFu il luogo natale di due letterati bizantini: Michele Coniata, religioso e scrittore, e il fratello minore Niceta Coniata, considerato uno tra i tre pi\u00f9 grandi storici bizantini (insieme a Michele Psello e ad Anna Comnena). I fratelli Coniati, e poi tutta la loro dinastia, presero il nome dalla loro citt\u00e0 natale.\nChonai fu sede vescovile gi\u00e0 nell'VIII secolo e sede arcivescovile a partire dagli anni 858-860. Successivamente \u00e8 menzionata come sede metropolitana senza suffraganee.\nNell'arte bizantina e russa, il tema del \"Miracolo dell'arcangelo Michele a Chonai\" (\u03a4\u1f78 \u1f10\u03bd \u03a7\u03c9\u03bd\u03b1\u1fd6\u03c2/\u03a7\u1ff6\u03bd\u03b1\u03b9\u03c2 \u0398\u03b1\u1fe6\u03bc\u03b1 \u03c4\u03bf\u1fe6 \u1f08\u03c1\u03c7\u03b1\u03b3\u03b3\u03ad\u03bb\u03bf\u03c5 \u039c\u03b9\u03c7\u03b1\u03ae\u03bb) riveste notevole importanza. La tradizione ortodossa tramanda che alcuni pagani deviarono il fiume contro il santuario di san Michele per distruggerlo, ma l'Arcangelo apparve e con un fulmine spacc\u00f2 la roccia dando un nuovo letto al corso d'acqua, mettendo in salvo la chiesa e santificando per sempre l'acqua che sgorgava dalla roccia. Gli ortodossi celebrano una festa in commemorazione di questo evento il 6 settembre. Il Monastero di \u010cudov al Cremlino, in cui venivano battezzati gli zar, \u00e8 dedicato al Miracolo di Chonai."}
{"id": "658201", "revid": "212348", "url": "https://it.wikipedia.org/wiki?curid=658201", "title": "Cantone di Ch\u00e2teauroux-Ovest", "text": "Il Cantone di Ch\u00e2teauroux-Ovest era una divisione amministrativa dell'Arrondissement di Ch\u00e2teauroux.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Ch\u00e2teauroux e i comuni di:"}
{"id": "658203", "revid": "212348", "url": "https://it.wikipedia.org/wiki?curid=658203", "title": "Cantone di Ch\u00e2teauroux-Sud", "text": "Il Cantone di Ch\u00e2teauroux-Sud era una divisione amministrativa dell'Arrondissement di Ch\u00e2teauroux.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Ch\u00e2teauroux."}
{"id": "658204", "revid": "767487", "url": "https://it.wikipedia.org/wiki?curid=658204", "title": "Cantone di Ch\u00e2tillon-sur-Indre", "text": "Il Cantone di Ch\u00e2tillon-sur-Indre era una divisione amministrativa dell'Arrondissement di Ch\u00e2teauroux.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "658205", "revid": "729019", "url": "https://it.wikipedia.org/wiki?curid=658205", "title": "Rito italiano del matrimonio", "text": "La celebrazione del matrimonio secondo il rito italiano avviene pubblicamente nella casa comunale di fronte all'ufficiale di stato civile al quale fu fatta la richiesta di pubblicazione e alla presenza di due testimoni.\nIn caso di necessit\u00e0 o convenienza, il matrimonio pu\u00f2 essere celebrato di fronte ad un ufficiale di stato civile di un comune diverso.\nInoltre, se uno degli sposi, per infermit\u00e0 o per altro impedimento, \u00e8 nell'impossibilit\u00e0 di recarsi alla casa comunale, l'ufficiale di stato civile insieme al segretario comunale si reca nel luogo in cui si trova lo sposo impedito per compiere la celebrazione. In questo caso \u00e8 richiesta la presenza di quattro testimoni.\nL'ufficiale di stato civile pu\u00f2 rifiutare la celebrazione del matrimonio in presenza di una causa ammessa dalla legge.\nContro il rifiuto, che deve essere motivato, \u00e8 possibile ricorrere al tribunale che provvede in camera di consiglio, sentito il pubblico ministero.\nDurante la celebrazione, l'ufficiale di stato civile d\u00e0 lettura agli sposi degli artt. 143, 144 e 147 c.c., relativi ai diritti e doveri tra coniugi e nei confronti della prole; riceve da ciascuna delle parti personalmente, l'una dopo l'altra, la dichiarazione che esse si vogliono prendere rispettivamente in marito e moglie; e dichiara che esse sono unite in matrimonio.\nLa dichiarazione degli sposi non pu\u00f2 essere sottoposta n\u00e9 a termine, n\u00e9 a condizione.\nSe le parti aggiungono un termine o una condizione, l'ufficiale di stato civile non pu\u00f2 procedere alla celebrazione del matrimonio.\nSe il matrimonio viene celebrato ugualmente, il termine e la condizione si considerano non apposti.\nLa dichiarazione dell'ufficiale di stato civile ha efficacia dichiarativa e non costitutiva come si riteneva in passato.\nIn caso di mancato rispetto delle disposizioni in tema di celebrazione del matrimonio (mancanza di testimoni, mancata lettura degli articoli del codice civile, e cos\u00ec via), il matrimonio \u00e8 valido, ma irregolare.\nDopo la celebrazione del matrimonio l'ufficiale di stato civile \u00e8 tenuto a redigere l'atto di matrimonio e inserirlo nel registro di matrimonio."}
{"id": "658206", "revid": "212348", "url": "https://it.wikipedia.org/wiki?curid=658206", "title": "Cantone di \u00c9cueill\u00e9", "text": "Il Cantone di \u00c9cueill\u00e9 era una divisione amministrativa dell'Arrondissement di Ch\u00e2teauroux.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "658207", "revid": "767487", "url": "https://it.wikipedia.org/wiki?curid=658207", "title": "Crunk Juice - Chopped &amp; Screwed", "text": "Crunk Juice: Chopped &amp; Screwed \u00e8 l'ottavo album di Lil Jon &amp; the East Side Boyz. Questa versione di Crunk Juice \u00e8 stata mixata dal noto Deejay della Swisha House Michael \"5000\" Watts."}
{"id": "658208", "revid": "287204", "url": "https://it.wikipedia.org/wiki?curid=658208", "title": "Cantone di Levroux", "text": "Il Cantone di Levroux \u00e8 una divisione amministrativa dell'Arrondissement di Ch\u00e2teauroux e dell'Arrondissement di Issoudun.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 13 a 36 comuni.\nComposizione.\nI 13 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 36:"}
{"id": "658210", "revid": "1504506", "url": "https://it.wikipedia.org/wiki?curid=658210", "title": "Marchese di Toscana", "text": ""}
{"id": "658211", "revid": "1609015", "url": "https://it.wikipedia.org/wiki?curid=658211", "title": "Joseph Gratry", "text": "Biografia.\nGi\u00e0 studente del Politecnico di Parigi, fu ordinato prete nel 1832. Fu professore nel Seminario di Strasburgo, poi nel Collegio Stanislas di Parigi nel 1842; nel 1847 fu nominato cappellano della Scuola Normale superiore. Nel 1861 divenne vicario generale della diocesi di Orl\u00e9ans e l'anno dopo insegn\u00f2 etica alla Sorbona di Parigi. Nel 1867 fu membro dell'Accademia francese.\nInsieme con il curato di San Rocco, l'abb\u00e9 P\u00e9t\u00e9tot, ricostitu\u00ec l'Oratorio di Ges\u00f9 e Maria Immacolata, una societ\u00e0 clericale consacrata all'educazione, dal quale fu fatto allontanare dal vescovo di Strasburgo per la sua adesione all'organizzazione pacifista \"Lega Internazionale per la Pace\".\nGratry fu uno dei principali oppositori della definizione del dogma infallibilit\u00e0 papale, che espresse in molte lettere edite con il titolo \"Monseigneur l'Ev\u00eaque d'Orl\u00e9ans et Monseigneur l'Archev\u00eaque de Malines\" che furono condannate ancora dal vescovo di Strasburgo. Gratry dovette fare atto di sottomissione all'autorit\u00e0 del Concilio Vaticano I nel 1871 e si ritir\u00f2 a Montreux, in Svizzera, dove mor\u00ec pochi mesi dopo.\nSecondo Gratry, dobbiamo cercare la verit\u00e0 con tutte le nostre facolt\u00e0 \u2013 sentimento, immaginazione, amore, ragione: come le cose si conoscono veramente nelle loro relazione con Dio, cos\u00ec l'uomo si valorizza solo nella sua ascesa a Dio. Se nella determinazione dei valori e delle relazioni fra le facolt\u00e0 umane, Gratry privilegia l'amore, per lui Dio \u00e8 conosciuto per mezzo della ragione, con un processo analogo a quello sviluppato nelle scienze; di fronte alla bellezza e alla perfezione presente nella natura, l'anima sviluppa una capacit\u00e0 di esaltazione che la innalza dalla propria finitezza all'infinito."}
{"id": "658212", "revid": "767487", "url": "https://it.wikipedia.org/wiki?curid=658212", "title": "Cantone di Valen\u00e7ay", "text": "Il Cantone di Valen\u00e7ay \u00e8 una divisione amministrativa dell'Arrondissement di Ch\u00e2teauroux e dell'Arrondissement di Issoudun.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 10 a 31 comuni.\nComposizione.\nI 10 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 31:"}
{"id": "658213", "revid": "212348", "url": "https://it.wikipedia.org/wiki?curid=658213", "title": "Cantone di Issoudun-Nord", "text": "Il Cantone di Issoudun-Nord era una divisione amministrativa dell'Arrondissement di Issoudun.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Issoudun e i comuni di:"}
{"id": "658214", "revid": "1748167", "url": "https://it.wikipedia.org/wiki?curid=658214", "title": "Traforo del Gran Sasso", "text": "Il traforo del Gran Sasso \u00e8 un tunnel autostradale, costituito da due canne, ciascuna a due corsie e a senso unico di circolazione, che attraversa l'Appennino abruzzese passando sotto il massiccio del Gran Sasso, in Abruzzo. Fa parte dell'autostrada A24 Roma-Teramo che collega Roma al mare Adriatico passando per L'Aquila e Teramo ed \u00e8 utilizzato anche come via di accesso ai laboratori sotterranei dell'Istituto Nazionale di Fisica Nucleare.\nDescrizione.\nLunga , \u00e8 la terza galleria stradale per lunghezza in Italia dopo il traforo stradale del Frejus e il tunnel del Monte Bianco, e il pi\u00f9 lungo traforo stradale realizzato interamente su territorio italiano; \u00e8 inoltre la pi\u00f9 lunga galleria stradale a due canne d'Europa. Le 4 corsie, 2 per tunnel, sono a loro volta divise alla singola circolazione su unica corsia in entrambe le canne; primato che sar\u00e0 superato \u2013 dal 2021 \u2013 dal traforo stradale del Frejus, con il completamento della seconda canna.\nStoria.\nLa storia del traforo \u00e8 legata a quella dell'autostrada A24 la cui concezione risale agli anni sessanta quando venne costituita un'apposita societ\u00e0 per azioni. Nel 1963 venne approvata la costruzione del collegamento Roma-Giulianova attraverso L'Aquila e Teramo che prevedeva sin dal principio la realizzazione di una galleria stradale sotto il massiccio del Gran Sasso.\nI lavori cominciarono il 14 novembre 1968 e si protrassero per 25 anni con numerosi incidenti, che complessivamente costarono la vita a 11 persone, ed un costo totale che arriv\u00f2 a sfiorare i 1700 miliardi di lire (ad oggi 2017, sarebbero 887 milioni di euro) a fronte degli 80 miliardi inizialmente previsti. Nel 1975 i lavori furono sospesi per la crisi economica e ripresero solo nel 1982 ed il 1\u00ba dicembre 1984, con una cerimonia ufficiale presieduta dall'allora presidente del Consiglio Bettino Craxi, venne inaugurata a corsia unica per senso di marcia la galleria in direzione Teramo tra gli svincoli di Assergi e Colledara.\nNel 1982 era inoltre cominciata la costruzione dei laboratori sotterranei dell'Istituto Nazionale di Fisica Nucleare fortemente voluta dal fisico Antonino Zichichi la cui realizzazione procedette parallela alla costruzione della seconda galleria in direzione L'Aquila: i laboratori, appositamente situati alla quota dell'autostrada A24, a circa 1000 metri di profondit\u00e0 sotto il massiccio del Gran Sasso, avrebbero goduto, in questo modo, di un funzionale accesso direttamente dall'arteria stradale tramite uno svincolo sotterraneo.\nLa seconda canna del traforo, e quindi i Laboratori Nazionali del Gran Sasso, vennero aperti nel 1993.\nTragedie durante la costruzione.\nIl 15 settembre 1970, durante l'esecuzione dei lavori di scavo, la grande talpa escavatrice buc\u00f2 l'enorme serbatoio sotterraneo di acqua presente nelle viscere della montagna.\nGli ambienti montani caratterizzati da rocce calcaree lasciano penetrare l'acqua sui rilievi, per farla riemergere molto pi\u00f9 a valle. Lo stesso ghiacciaio del Calderone ha sempre agito da cisterna di compensazione: l'acqua di fusione del ghiacciaio, infatti, contribuisce ad alimentare sia il bacino idrografico del Fosso San Nicola sia la circolazione sotterranea che avviene in profondit\u00e0 nella montagna.\nQuando la \"talpa\" buc\u00f2 il serbatoio sotterraneo, alto , un getto di acqua e fango dalla pressione di circa travolse ogni cosa. La parte bassa della citt\u00e0 di Assergi fu allagata, costringendo a un'evacuazione, e il corso di molte sorgenti fu compromesso. Complessivamente nella realizzazione dell'opera, costata negli anni settanta 2.000 miliardi di lire, persero la vita 11 persone, il livello della falda acquifera si abbass\u00f2 di 600 m e la portata delle sorgenti del Rio Arno e del Chiarino fu quasi dimezzata.\nNella tabella vengono riportati i dati approssimati per difetto (altre stime delineano un quadro della situazione ancora pi\u00f9 fosco) relativi alla riduzione di portata delle sorgenti, causata dall'abbassamento della falda.\nIl rischio chiusura del 2019.\nSecondo un comunicato del gestore Strada dei Parchi, il traforo del Gran Sasso doveva essere interdetto al traffico in entrambi i sensi di marcia dal 19 maggio 2019 per un tempo indeterminato. Alla base di questa decisione ci sarebbe stata l'inchiesta che la Procura della Repubblica di Teramo sta effettuando nei confronti del gestore, coinvolgendo allo stesso tempo anche l'Istituto nazionale di fisica nucleare e la societ\u00e0 di gestione idrica locale, per un presunto inquinamento delle falde acquifere nei pressi del Gran Sasso. Tutto ci\u00f2 poteva portare dei danni per la circolazione, visto che il traforo si trova sulla A24, importante collegamento autostradale dalla costa centrale adriatica verso la costa tirrenica. Dai danni della chiusura potevano essere affetti anche i lavoratori e ricercatori del locale Istituto nazionale di fisica nucleare, il quale accesso ai Laboratori nazionali del Gran Sasso si effettua dal traforo, compromettendo anche le attuali e importanti ricerche sulla fisica delle particelle. La questione ha suscitato perci\u00f2 grande movimento da parte delle istituzioni e dagli enti locali per scongiurare la chiusura del traforo. Infine il 16 maggio 2019, il gestore Strada dei Parchi ha deciso di revocare la chiusura del traforo stesso."}
{"id": "658215", "revid": "104458", "url": "https://it.wikipedia.org/wiki?curid=658215", "title": "Cantone di Issoudun-Sud", "text": "Il Cantone di Issoudun-Sud era una divisione amministrativa dell'Arrondissement di Issoudun.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Issoudun e i comuni di:"}
{"id": "658216", "revid": "212348", "url": "https://it.wikipedia.org/wiki?curid=658216", "title": "Cantone di Saint-Christophe-en-Bazelle", "text": "Il Cantone di Saint-Christophe-en-Bazelle era una divisione amministrativa dell'Arrondissement di Issoudun.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "658217", "revid": "767487", "url": "https://it.wikipedia.org/wiki?curid=658217", "title": "Cantone di Vatan", "text": "Il Cantone di Vatan era una divisione amministrativa dell'Arrondissement di Issoudun.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "658218", "revid": "2093951", "url": "https://it.wikipedia.org/wiki?curid=658218", "title": "Michele Coniata", "text": "Altrimenti conosciuto come Acominato, era fratello maggiore di quello che sarebbe diventato uno dei pi\u00f9 grandi storici bizantini, Niceta Coniate.\nBiografia.\nPer Michele i suoi genitori, che erano i nobili pi\u00f9 importanti di Chonai, scelsero una carriera ecclesiastica, con la quale avrebbe potuto ricoprire soddisfacenti cariche nel clero. Nel 1182 fu nominato metropolita di Atene. Michele era uno scrittore storico molto famoso per il tempo, e amava anche filosofeggiare. Trasmise la sua passione al fratello minore, Niceta Coniate, che avrebbe dato ottimi risultati. Michele port\u00f2 Niceta a Costantinopoli, dove quest'ultimo pot\u00e9 studiare nell'universit\u00e0 della citt\u00e0 capitale dell'Impero bizantino.\nQuando nel 1204 Costantinopoli cadde per mano dei crociati della quarta crociata e dei veneziani, Michele fugg\u00ec da Atene, dove un esercito crociato era pronto ad espugnarla, e si rifugi\u00f2 nell'isola di Kos, da dove si teneva in contatto col fratello Niceta: nelle sue lettere si pu\u00f2 constatare come a Kos non ci fossero agi e la vita gli fosse piuttosto scomoda.\nOpere.\nMichele fu autore di omelie, orazioni, lettere e poesie. Degna di nota \u00e8 in particolare l'orazione funebre scritta per la morte del fratello Niceta, che fu a sua volta autore di una monumentale opera storiografica (la \"Narrazione cronologica\") e di un trattato teologico (la \"Panoplia dogmatica\"). "}
{"id": "658219", "revid": "834", "url": "https://it.wikipedia.org/wiki?curid=658219", "title": "Cantone di Aigurande", "text": "Il Cantone di Aigurande era una divisione amministrativa dell'Arrondissement di La Ch\u00e2tre.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "658228", "revid": "287204", "url": "https://it.wikipedia.org/wiki?curid=658228", "title": "Cantone di La Ch\u00e2tre", "text": "Il Cantone di La Ch\u00e2tre \u00e8 una divisione amministrativa dell'Arrondissement di La Ch\u00e2tre e dell'Arrondissement di Issoudun.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 19 a 34 comuni.\nComposizione.\nI 19 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 34:"}
{"id": "658229", "revid": "212348", "url": "https://it.wikipedia.org/wiki?curid=658229", "title": "Cantone di \u00c9guzon-Chant\u00f4me", "text": "Il Cantone di \u00c9guzon-Chant\u00f4me era una divisione amministrativa dell'Arrondissement di La Ch\u00e2tre.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "658230", "revid": "36426", "url": "https://it.wikipedia.org/wiki?curid=658230", "title": "Pilastri", "text": ""}
{"id": "658231", "revid": "287204", "url": "https://it.wikipedia.org/wiki?curid=658231", "title": "Cantone di Neuvy-Saint-S\u00e9pulchre", "text": "Il Cantone di Neuvy-Saint-S\u00e9pulchre \u00e8 una divisione amministrativa dell'Arrondissement di La Ch\u00e2tre.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 12 a 25 comuni.\nComposizione.\nI 12 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 25:"}
{"id": "658233", "revid": "110157", "url": "https://it.wikipedia.org/wiki?curid=658233", "title": "Cantone di Sainte-S\u00e9v\u00e8re-sur-Indre", "text": "Il Cantone di Sainte-S\u00e9v\u00e8re-sur-Indre era una divisione amministrativa dell'Arrondissement di La Ch\u00e2tre.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "658235", "revid": "104458", "url": "https://it.wikipedia.org/wiki?curid=658235", "title": "Cantone di B\u00e9l\u00e2bre", "text": "Il Cantone di B\u00e9l\u00e2bre era una divisione amministrativa dell'Arrondissement di Le Blanc.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "658236", "revid": "767487", "url": "https://it.wikipedia.org/wiki?curid=658236", "title": "Cantone di Le Blanc", "text": "Il Cantone di Le Blanc \u00e8 una divisione amministrativa dell'Arrondissement di Le Blanc.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 9 a 27 comuni.\nComposizione.\nI 9 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 27:"}
{"id": "658237", "revid": "110157", "url": "https://it.wikipedia.org/wiki?curid=658237", "title": "Cantone di M\u00e9zi\u00e8res-en-Brenne", "text": "Il Cantone di M\u00e9zi\u00e8res-en-Brenne era una divisione amministrativa dell'Arrondissement di Le Blanc.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "658238", "revid": "212348", "url": "https://it.wikipedia.org/wiki?curid=658238", "title": "Cantone di Saint-Beno\u00eet-du-Sault", "text": "Il Cantone di Saint-Beno\u00eet-du-Sault era una divisione amministrativa dell'Arrondissement di Le Blanc.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "658239", "revid": "104458", "url": "https://it.wikipedia.org/wiki?curid=658239", "title": "Cantone di Saint-Gaultier", "text": "Il Cantone di Saint-Gaultier \u00e8 una divisione amministrativa dell'Arrondissement di Le Blanc e dell'Arrondissement di Ch\u00e2teauroux.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 8 a 34 comuni.\nComposizione.\nGli 8 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 34:"}
{"id": "658240", "revid": "212348", "url": "https://it.wikipedia.org/wiki?curid=658240", "title": "Cantone di Tournon-Saint-Martin", "text": "Il Cantone di Tournon-Saint-Martin era una divisione amministrativa dell'Arrondissement di Le Blanc.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "658247", "revid": "120083268", "url": "https://it.wikipedia.org/wiki?curid=658247", "title": "Concentrazione solare", "text": "I sistemi a concentrazione solare permettono di convertire l'energia solare in energia termica, sfruttando la riflessione dei raggi solari ottenuta attraverso superfici riflettenti (sostanzialmente degli specchi), per concentrarla su un ricevitore di dimensioni contenute. In genere il calore viene convertito in energia meccanica tramite un motore termico (tipicamente una turbina a vapore) al cui asse motore \u00e8 collegato (solidalmente o tramite una trasmissione meccanica) l'asse di un generatore elettrico. Per una definizione normativa si rimanda (Solar energy \u2014 \"collettore a concentrazione: collettore solare che utilizza riflettori, lenti o altri elementi ottici atti a reindirizzare e concentrare l'energia solare che passa attraverso l'apertura sopra un assorbitore.\"\nAccenni storici.\nGi\u00e0 in antichit\u00e0, si narra che Archimede da Siracusa riusc\u00ec a respingere i Romani, che tentavano di assediare dal mare la citt\u00e0 sicula, attraverso l'uso di rudimentali concentratori solari ottenuti da scudi in bronzo levigati. Soprattutto tra la fine dell'Ottocento e l'inizio del Novecento molte furono le macchine realizzate con sistemi a concentrazione solare. Questo positivo approccio verso una utilizzazione estensiva dell'energia solare tuttavia si blocc\u00f2 a causa dell'avvento del petrolio e della I Guerra Mondiale, per poi riprendere corpo nei primi anni '70 in seguito alla crisi petrolifera del 1973.\nA tutt'oggi si sta passando da una fase di sperimentazione ad una di pre-commercializzazione di impianti CSP, prevalentemente per la produzione di energia elettrica. Si sta anche affermando una nuova classe di impianti a concentrazione detti CPV (dall'inglese \"concentrated photovoltaics\") in grado di sfruttare al meglio e rendere vantaggioso l'impiego di celle fotovoltaiche ad altissima efficienza come le \"celle multigiunzione\".\nAspetti ingegneristici.\nIn un sistema a concentrazione solare, rispetto ai classici collettori solari piani, si ottengono i seguenti vantaggi:"}
{"id": "658253", "revid": "1776051", "url": "https://it.wikipedia.org/wiki?curid=658253", "title": "Beja", "text": "Beja () \u00e8 un comune portoghese di 35.762 abitanti situato nel distretto di Beja.\n\u00c8 una cittadina del Basso Alentejo posta su una altura da cui domina le colture agricole della regione, della quale \u00e8 il principale centro economico e commerciale; \u00e8 inoltre un nodo di comunicazioni stradali sulle direttrici est-ovest fra Siviglia e Lisbona e nord-sud fra \u00c9vora e Faro.\nStoria.\nFu un'importante citt\u00e0 romana col nome di Pax Julia derivante dal trattato di pace con la popolazione locale. Fu attaccata dagli arabi nel VII secolo e fu riconquistata nella prima met\u00e0 del XII secolo durante il regno di Sancho I del Portogallo. Negli anni '60 del secolo scorso fu al centro di un fallito tentativo di rivolta contro il regime dittatoriale di Ant\u00f3nio de Oliveira Salazar (1889-1970) che fu guidato dal generale Humberto Delgado, ucciso dopo poco dalla polizia segreta.\nNel periodo successivo alla rivoluzione dei garofani del 25 aprile 1974 (cos\u00ec detta perch\u00e9 i soldati dell'incruento colpo di Stato portavano il fiore nelle canne dei fucili) Beja \u00e8 stata una protagonista della transizione dal precedente regime alla democrazia e ha riorganizzato l'economia agricola gi\u00e0 basata sul latifondo in un sistema cooperativistico.\nMonumenti e luoghi d'interesse.\nMonumenti notevoli del centro storico sono:\nQuartieri residenziali moderni attorniano il centro storico.\nA 6\u00a0km a sud c'\u00e8 il borgo di Santa Clara de Loredo da cui in 2\u00a0km si raggiungono le rovine di Pisoesin cui gli scavi hanno riportato alla luce i resti di una villa romana con pavimenti a mosaico, colonne, calidarium.\nMertola, a 30\u00a0km a sud, importante paese di circa 10.000 abitanti posto sulle pendici di un colle, dominato da un castello alto sulla Guadiana che rappresenta un notevole esempio di recupero ambientale e storico di un centro minore.\n\u00c8 l'antica Myrtilis dei romani divenuta dal VII secolo fino al XII l'araba Martula. \u00c8 uno dei pi\u00f9 importanti insediamenti del Baixo Alentejo, centro agricolo e commerciale, scalo del fiume Guadiana.\nI monumenti pi\u00f9 importanti sono:"}
{"id": "658254", "revid": "45891", "url": "https://it.wikipedia.org/wiki?curid=658254", "title": "Crunk Juice Chopped &amp; Screwed", "text": ""}
{"id": "658255", "revid": "486946", "url": "https://it.wikipedia.org/wiki?curid=658255", "title": "Intelcom San Marino", "text": ""}
{"id": "658260", "revid": "1655", "url": "https://it.wikipedia.org/wiki?curid=658260", "title": "Cemetery Hill", "text": ""}
{"id": "658271", "revid": "921573", "url": "https://it.wikipedia.org/wiki?curid=658271", "title": "Bianca Balti", "text": "Biografia.\nNata a Lodi, dopo la maturit\u00e0 classica si trasferisce a Milano, iscrivendosi al corso di design della comunicazione al Politecnico; frattanto si mantiene facendo la rappresentante di prodotti cosmetici nei supermercati. Il 17 giugno 2006 sposa il fotografo Christian Lucidi, dal quale nella primavera 2007 ha una figlia; la coppia divorzia nel 2010. Il 14 aprile 2015 ha una seconda figlia dal compagno Matthew, con cui si sposa il 1\u00ba agosto 2017 a Laguna Beach; il matrimonio termina appena cinque mesi dopo. Dalla fine del 2015 \u00e8 impegnata a sostenere il lavoro dell'Alto commissariato delle Nazioni Unite per i rifugiati (UNHCR); il 1\u00ba dicembre 2016, in occasione dell'evento di beneficenza \"Another Brick in the Wall\" a Milano, l'UNHCR Italia le consegna una targa di ringraziamento per celebrare un anno di impegno per i rifugiati.\nIl 19 gennaio 2011 a Lodi riceve il premio cittadino \"Fanfullino d'oro\".\nCarriera.\nModa.\nDopo avere ottenuto la maturit\u00e0 classica al liceo Pietro Verri di Lodi, ha iniziato il lavoro di modella a tempo pieno. La sua carriera nel mondo della moda inizia nel 2005 grazie a un contratto in esclusiva per la campagna pubblicitaria internazionale per Dolce &amp; Gabbana.\nHa partecipato a diverse campagne pubblicitarie, tra le quali, oltre a quelle per Dolce &amp; Gabbana, figurano quelle per Missoni, Rolex, Paul Smith, Revlon, Guess?, Donna Karan, Roberto Cavalli, Armani Jeans, Antonio Berardi, Mango, Guerlain, WarnsingDesign, Parfums Christian Dior, Pollini, Bebe, Intimissimi, e numerose per La Perla.\n\u00c8 apparsa sulle copertine di diverse riviste e, tra gli altri, ha anche al suo attivo diversi servizi fotografici per la versione giapponese di \"Vogue\". Sempre nel 2005 ha posato per un catalogo di Victoria's Secret e ha sfilato durante il \"Victoria's Secret Fashion Show\", dove \u00e8 stata la prima e unica modella italiana a partecipare.\nIl suo viso \u00e8 stato scelto nel novembre 2006 per la copertina del primo numero di \"Velvet\", il mensile di moda della \"Repubblica\". Bianca Balti compare inoltre sulla copertina di \"L'Officiel\" nel dicembre 2004, di \"Num\u00e8ro\" nel febbraio 2005, di \"Marie Claire\" Italia nel marzo 2007, di \"Vogue\" Spagna nel dicembre 2007 e di \"Harper's Bazaar\" Inghilterra nel giugno 2008.\nInsieme a Eva Riccobono e a Mariacarla Boscono, forma la triade delle supermodelle italiane di nuova generazione meglio pagate. Sempre nel 2007 diventa testimonial della fragranza \"Black XS\" di Paco Rabanne, per il quale \u00e8 protagonista di uno spot televisivo ad alta rotazione. Dopo la parentesi cinematografica e la nascita della figlia, sposta la sua residenza dall'Italia a New York per riprendere la sua carriera di indossatrice. Nel 2008 diventa il volto della campagna pubblicitaria di Cesare Paciotti e rimpiazza Angelina Jolie, diventando il nuovo volto di St.John, insieme alle supermodelle Caroline Winberg e Hilary Rhoda.\nDiventa inoltre il volto della campagna pubblicitaria del marchio Bebe. Nel 2009 rinnova il contratto come testimonial di Guerlain make-up e diventa testimonial della griffe americana Elie Tahari per la campagna pubblicitaria primavera/estate 2009 e viene riconfermata anche dallo stilista Cesare Paciotti per la campagna p/e 2009. Per Paciotti viene fotografata insieme alla top model Anouck Lepere da Mario Sorrenti. Sempre nel 2009 \u00e8 il nuovo volto della campagna primavera/estate 2009 di Ermanno Scervino, di Victoria's Secret swimswear e di Bulgari eyewear ed \u00e8 una delle tre modelle scelte per il calendario Wurth 2009, insieme a Selita Ebanks e Marisa Miller.\nA febbraio 2009 sfila a New York per il marchio Diesel. Nello stesso anno, in marzo appare sulla copertina dell'edizione italiana di \"Elle\", che le dedica un ampio editoriale, e sulla copertina dell'edizione francese di \"Playboy\" di giugno/luglio. Nel successivo settembre pubblicizza il profumo \"Bellissima\" di Blumarine, e compare sulla copertina della rivista \"First\". Nel 2010 sostituisce la modella russa Irina Sheik come testimonial del marchio Intimissimi (campagna pubblicitaria primavera estate 2010 e autunno inverno 2010/2011); diventa inoltre testimonial per uno spot di John Freida.\nNel 2011 \u00e8 tra le protagoniste del Calendario Pirelli, mentre nel mese di novembre viene scelta dall'azienda cosmetica L'Or\u00e9al come nuova testimonial internazionale, al fianco di Jennifer Lopez, Beyonc\u00e9, Gwen Stefani, Andie MacDowell e Jane Fonda. Nel numero di \"Vogue Japan\" di marzo 2012, appare in copertina, in un editoriale interno ispirato alla Spagna (\"Kiss of the Matador\") e nell'editoriale ispirato all'Italia meridionale.\nDal 7 luglio al 2 settembre 2012 a Roma \u00e8 la protagonista della mostra \"Bianca Balti: Immagini di una favola di moda\", curata da Stefano Dominella e promossa dall'assessore ai Grandi Eventi Rosella Sensi. Nel 2013 \u00e8 testimonial del profumo Light Blue di Dolce &amp; Gabbana e, in occasione di san Valentino, del marchio H&amp;M; inoltre viene riconfermata come testimonial della linea Dolce &amp; Gabbana autunno/inverno 2013/2014 insieme a Monica Bellucci, Kate King e Andreea Diaconu, e in quella primavera/estate 2014 accanto a Eva Herzigov\u00e1, Catherine McNeil e Marine Deleeuw.\nNel 2014 \u00e8 protagonista di uno spot pubblicitario, per la campagna \"Dolce&amp;Gabbana Watches\", insieme alla figlia e al modello Elbio Bonsaglio. L'anno successivo \u00e8 testimonial degli abiti da sposa della collezione primavera-estate 2015 di Alessandro Angelozzi. Tra il 2014 e il 2018 \u00e8 testimonial OVS e nel mese di marzo partecipa alla Settimana della moda di Milano sfilando incinta di sette mesi. Nell'aprile 2016 mette all'asta abiti, gioielli, accessori e scarpe raccolti durante la sua carriera, il ricavato, circa 30.000 euro, \u00e8 stato devoluto a favore dell\"'Lifeline Jordan\", progetto dell'UNHCR che si occupa di aiutare i rifugiati siriani che hanno trovato asilo in Giordania.\nNel 2017 fa il suo debutto sulla rivista annuale \"Sports Illustrated Swimsuit Issue\", vincendo il premio \"Rookie of the year\", ovvero il premio assegnato fra le modelle esordienti. Esperienza ripetuta anche nel 2018.\nSempre nel 2017 viene ancora confermata come volto della campagna di OVS ed \u00e8 protagonista , insieme a David Gandy, della campagna internazionale della nuova fragranza di Dolce e Gabbana \"Dolce&amp;Gabbana Light Blue Eau Intense\", firmata da Mario Testino.\nNel giugno 2017, diventa designer, creando una collezione di costumi ispirata agli anni 60 del XX secolo, in esclusiva per la piattaforma online di beni di moda, lusso e design Yoox Net-A- Porter-Group. Nel settembre 2018, durante la Settimana della moda di Milano, lancia la sua linea di moda premaman: \"Bianca Balti Maternity\".\nCinema e televisione.\nNel 2007 debutta nel mondo del cinema, come una delle principali interpreti del film \"Go Go Tales\" per la regia di Abel Ferrara. Nel maggio 2007 partecipa al Festival del cinema di Cannes insieme ad Asia Argento e a Stefania Rocca per promuovere il film.\nNel 2010 \u00e8 il soggetto del breve documentario televisivo \"Una vita al top\", episodio della serie TV \"Il testimone\" (MTV) condotta da Pif. L'episodio \u00e8 sostanzialmente diviso in due parti: la prima mostra la vita privata e quotidiana della Balti, la seconda mostra invece la realizzazione di un servizio fotografico ambientato a Taormina, realizzato per \"Vogue Japan\". Dal 6 marzo 2011 prende il posto di Bel\u00e9n Rodr\u00edguez come testimonial di TIM in alcuni spot televisivi girati insieme a Neri Marcor\u00e8 e Marco Marzocca.\nIl 16 febbraio 2013 partecipa come ospite all'ultima serata del Festival di Sanremo, condotto da Fabio Fazio e Luciana Littizzetto. Il 16 ottobre 2014 \u00e8 co-conduttrice della seconda puntata dell'edizione 2014-2015 di \"Zelig\" (Canale 5) insieme a Mister Forest e la Gialappa's Band.\nNel 2017 conduce per Netflix, insieme a Francesco Facchinetti, \"Ultimate Beastmaster\"."}
{"id": "658273", "revid": "56257", "url": "https://it.wikipedia.org/wiki?curid=658273", "title": "Accenti", "text": ""}
{"id": "658287", "revid": "22356", "url": "https://it.wikipedia.org/wiki?curid=658287", "title": "Polyodontosaurus", "text": ""}
{"id": "658290", "revid": "486946", "url": "https://it.wikipedia.org/wiki?curid=658290", "title": "Rioarribasaurus", "text": ""}
{"id": "658291", "revid": "22356", "url": "https://it.wikipedia.org/wiki?curid=658291", "title": "Sellosaurus", "text": ""}
{"id": "658292", "revid": "22356", "url": "https://it.wikipedia.org/wiki?curid=658292", "title": "Shanshanosaurus", "text": ""}
{"id": "658293", "revid": "78273", "url": "https://it.wikipedia.org/wiki?curid=658293", "title": "Smilodon (dinosauro)", "text": ""}
{"id": "658294", "revid": "22356", "url": "https://it.wikipedia.org/wiki?curid=658294", "title": "Sphenospondylus", "text": ""}
{"id": "658295", "revid": "22356", "url": "https://it.wikipedia.org/wiki?curid=658295", "title": "Stephanosaurus", "text": ""}
{"id": "658297", "revid": "56620", "url": "https://it.wikipedia.org/wiki?curid=658297", "title": "Accademia Militare", "text": ""}
{"id": "658298", "revid": "599013", "url": "https://it.wikipedia.org/wiki?curid=658298", "title": "Stereocephalus", "text": ""}
{"id": "658299", "revid": "22356", "url": "https://it.wikipedia.org/wiki?curid=658299", "title": "Sterrholophus", "text": ""}
{"id": "658300", "revid": "339392", "url": "https://it.wikipedia.org/wiki?curid=658300", "title": "Symphyrophus", "text": ""}
{"id": "658302", "revid": "22356", "url": "https://it.wikipedia.org/wiki?curid=658302", "title": "Syrmosaurus", "text": ""}
{"id": "658303", "revid": "22356", "url": "https://it.wikipedia.org/wiki?curid=658303", "title": "Tawasaurus", "text": ""}
{"id": "658305", "revid": "22356", "url": "https://it.wikipedia.org/wiki?curid=658305", "title": "Therosaurus", "text": ""}
{"id": "658308", "revid": "22356", "url": "https://it.wikipedia.org/wiki?curid=658308", "title": "Thespesius occidentalis", "text": "Il tespesio (Thespesius occidentalis) era un dinosauro erbivoro appartenente agli adrosauri, o dinosauri a becco d'anatra. I pochi resti fossili sono stati ritrovati in Nordamerica (Dakota del Sud) in strati della fine del Cretaceo superiore (Maastrichtiano, circa 65 milioni di anni fa). \u00c8 uno dei primi dinosauri scoperti negli Stati Uniti, ma l'identit\u00e0 \u00e8 dubbia.\nClassificazione.\nTutto quello che si conosce di questo animale \u00e8 costituito da poche vertebre caudali e da una falange di una zampa posteriore, descritti da Joseph Leidy nel 1856. Lo studioso denomin\u00f2 i resti \"Thespesius\" (dal greco \"divino\", \"magnifico\") a causa della grande taglia che l'animale doveva avere. All'epoca in cui vennero descritti i fossili, il terreno non era ancora stato attribuito con certezza al Cretaceo o al Terziario, quindi Leidy non fu in grado di stabilire se i resti fossero da attribuire a un dinosauro o a un mammifero gigantesco. Successivamente venne fatta chiarezza nel datare la formazione geologica, e l'animale fu attribuito agli adrosauri. \nNel 1900 Frederick Lucas attribu\u00ec i resti completi di adrosauro noti come \"Claosaurus annectens\" (ora noti come \"Edmontosaurus annectens\") al genere \"Thespesius\", a causa del fatto che probabilmente provenivano dalla stessa area dei resti rinvenuti da Leidy. Per lungo tempo, questa classificazione rimase in vigore e il genere \"Thespesius\" accolse un buon numero di specie di adrosauri ben conosciute. L'esemplare originale (olotipo) di \"Thespesius\", in ogni caso, \u00e8 ora considerato inadeguato per permettere una diagnosi a livello di genere, e quindi le specie un tempo attribuitegli sono state riclassificate. "}
{"id": "658309", "revid": "22356", "url": "https://it.wikipedia.org/wiki?curid=658309", "title": "Tribelesodon", "text": ""}
{"id": "658310", "revid": "22356", "url": "https://it.wikipedia.org/wiki?curid=658310", "title": "Tylosteus", "text": ""}
{"id": "658311", "revid": "22356", "url": "https://it.wikipedia.org/wiki?curid=658311", "title": "Uintasaurus", "text": ""}
{"id": "658312", "revid": "22356", "url": "https://it.wikipedia.org/wiki?curid=658312", "title": "Vectensia", "text": ""}
{"id": "658314", "revid": "22356", "url": "https://it.wikipedia.org/wiki?curid=658314", "title": "Vectisaurus", "text": ""}
{"id": "658316", "revid": "22356", "url": "https://it.wikipedia.org/wiki?curid=658316", "title": "Yaleosaurus", "text": ""}
{"id": "658317", "revid": "767487", "url": "https://it.wikipedia.org/wiki?curid=658317", "title": "Paquito D'Rivera", "text": "Biografia.\nIniziato al sax dal padre Tito, Paquito si innamora del jazz ascoltando \"Live at Carneige Hall\" di Benny Goodman. \nA dodici anni conosce al conservatorio il pianista Chucho Vald\u00e9s e inizia la sua avventura nel jazz. Entra nel 1963 nell'orchestra del Teatro Musical de L'Avana. Nel 1965 \u00e8 tra i solisti della Cuban National Symphony Orchestra. Nel 1967 fonda con Vald\u00e9s l'orchestra cubana di musica moderna e ne diviene il direttore artistico. Qualche anno dopo, sempre con Vald\u00e9s e Arturo Sandoval, partecipa alla creazione del gruppo di jazz cubano \"Irakere\". Nel 1980 lascia definitivamente Cuba per stabilirsi a New York dove lavora con McCoy Tyner, Dizzy Gillespie, George Coleman, Tito Puente e Astor Piazzolla. Dirige la sua band \"Havana/New York Ensemble\" che diviene una fucina di giovani talenti come Michel Camilo, Danilo P\u00e9rez, Hilton Ruiz e Claudio Roditi. In questi anni predilige le collaborazioni con musicisti di estrazione \"latin\" o anche squisitamente jazz come Chick Corea. Nel 1989 entra nella United Nation Orchestra di Dizzy Gillespie e quattro anni dopo ne eredita lo scettro. Nello stesso anno mette insieme i musicisti cubani degli ultimi quarant'anni e nel 1994 ricolloca nella storia il pianista cubano Bebo Vald\u00e9s. Nel 1995 incide con il \"Caribbean Jazz Project\" e quattro anni dopo pubblica l'autobiografia \"Mi vida saxual\"."}
{"id": "658319", "revid": "547034", "url": "https://it.wikipedia.org/wiki?curid=658319", "title": "Zigongosaurus fuxiensis", "text": "Lo zigongosauro (Zigongosaurus fuxiensis) \u00e8 un dinosauro erbivoro appartenente ai sauropodi. Visse nel Giurassico medio (Bathoniano/Calloviano, circa 165 milioni di anni fa) e i suoi resti sono stati ritrovati in Cina. L'identit\u00e0 \u00e8 dubbia, e potrebbe essere identico a \"Omeisaurus\".\nDescrizione.\nQuesto dinosauro \u00e8 noto per una variet\u00e0 di resti postcranici che hanno permesso di ricostruire un sauropode lungo circa 15/18 metri. Le spine neurali delle vertebre appaiono biforcute, come in alcuni sauropodi asiatici (ad esempio \"Omeisaurus\" e \"Mamenchisaurus\"), ma sembra che le ossa al di sotto delle vertebre caudali (chevron) fossero semplici e non divise in due, come quelle di \"Camarasaurus\" e \"Opisthocoelicaudia\". \nClassificazione.\nDescritto per la prima volta nel 1976, \"Zigongosaurus\" \u00e8 stato di volta in volta avvicinato a \"Camarasaurus\", \"Brachiosaurus\", \"Mamenchisaurus\" e \"Omeisaurus\", e come questi ultimi due generi non gode di una classificazione chiara. Potrebbe essere un rappresentante degli euelopodidi, una famiglia di sauropodi del Giurassico dell'Asia dalle caratteristiche vertebre, ma alcuni studiosi considerano \"Zigongosaurus\" un sauropode pi\u00f9 primitivo, forse congenerico con \"Omeisaurus\"."}
{"id": "658321", "revid": "22356", "url": "https://it.wikipedia.org/wiki?curid=658321", "title": "Walkeria", "text": ""}
{"id": "658332", "revid": "5250819", "url": "https://it.wikipedia.org/wiki?curid=658332", "title": "Catalunya", "text": ""}
{"id": "658334", "revid": "767487", "url": "https://it.wikipedia.org/wiki?curid=658334", "title": "Helloween (EP)", "text": "Il Mini-LP Helloween, pubblicato nel 1985 dalla Noise Records, \u00e8 il disco di debutto della band."}
{"id": "658336", "revid": "834", "url": "https://it.wikipedia.org/wiki?curid=658336", "title": "Mcr", "text": ""}
{"id": "658339", "revid": "1305772", "url": "https://it.wikipedia.org/wiki?curid=658339", "title": "Kingdom Come", "text": ""}
{"id": "658343", "revid": "74415", "url": "https://it.wikipedia.org/wiki?curid=658343", "title": "Nordbahn", "text": ""}
{"id": "658345", "revid": "1632387", "url": "https://it.wikipedia.org/wiki?curid=658345", "title": "Jethro Tull in Concert", "text": "Jethro Tull in Concert \u00e8 un album \"live\" della band progressive rock inglese Jethro Tull, registrato nel 1991 e pubblicato nel 1995.\nIl disco.\nCome per l'album Live at Hammersmith '84, anche questo venne tratto da un concerto eseguito presso l'Hammersmith Odeon di Londra che fu anche diffuso via radio dalla BBC. Visto il notevole successo che ottenne la trasmissione, fu chiesto all'emittente radio di pubblicare il concerto che decise di farlo tramite la propria etichetta.\nIl disco contiene un estratto del concerto dell'8 ottobre 1991, che faceva parte del tour di Catfish Rising."}
{"id": "658352", "revid": "22356", "url": "https://it.wikipedia.org/wiki?curid=658352", "title": "Dicreosauride", "text": ""}
{"id": "658354", "revid": "23", "url": "https://it.wikipedia.org/wiki?curid=658354", "title": "Gagate", "text": ""}
{"id": "658355", "revid": "1632387", "url": "https://it.wikipedia.org/wiki?curid=658355", "title": "Falconer (gruppo musicale)", "text": "I Falconer sono stati un gruppo musicale power metal svedese, creato dal chitarrista dei Mithotyn Stefan Weinerhall. Il gruppo si \u00e8 sciolto nel 2020, in seguito ad un post su Facebook."}
{"id": "658356", "revid": "1632387", "url": "https://it.wikipedia.org/wiki?curid=658356", "title": "Pink Bubbles Go Ape", "text": "Pink Bubbles Go Ape \u00e8 il quarto album della band tedesca power metal Helloween, pubblicato nel 1991.\nIl disco.\nQuesto \u00e8 il primo disco degli Helloween uscito dopo la dipartita dalla band di Kai Hansen che poco dopo fond\u00f2 i Gamma Ray. A sostituirlo Roland Grapow, gi\u00e0 attivo con il gruppo Rampage. L'album contiene i singoli \"Kids Of The Century\", che raggiunse la posizione #56 nella classifica inglese, e \"Number One\"."}
{"id": "658359", "revid": "599013", "url": "https://it.wikipedia.org/wiki?curid=658359", "title": "Dig", "text": ""}
{"id": "658360", "revid": "1647404", "url": "https://it.wikipedia.org/wiki?curid=658360", "title": "Erroll Garner", "text": "Biografia.\nAutodidatta dotato di una tecnica e di un virtuosismo strabilianti e di un notevolissimo senso del ritmo e del tempo, Garner si \u00e8 guadagnato un posto di rilievo nella storia del pianoforte jazz, anche grazie alle sue concezioni musicali che lo hanno tenuto abbastanza lontano dalle correnti standard del jazz. Fatto questo ancora pi\u00f9 notevole se si considera che Garner non sapeva leggere la musica (le orchestre con cui si esibiva spesso assumevano un pianista per suonare a Garner i brani nuovi prima dei concerti).\nHa dimostrato le sue innate capacit\u00e0 pianistiche sin da piccolo, a soli dieci anni ha tenuto una performance alla radio presso un programma riservato ai giovani musicisti. Gli esordi da musicista li consuma a Pittsburgh fino a quando nel 1944 decide di trasferirsi a New York. Dopo una breve collaborazione con il contrabbassista Slam Stewart, ha la sua occasione nel 1947 con il mito del momento: il sassofonista Charlie Parker. Partecipa alla session di \"Cool Blues\" e diviene famoso.\nDa allora la sua carriera musicale \u00e8 stata sempre in ascesa e il suo stile si \u00e8 integrato con il be bop anzich\u00e9 scontrarsi. Ha inciso con le pi\u00f9 importanti case discografiche di jazz, il suo brano \"Misty\" \u00e8 diventato uno standard e il suo disco \"Concert by the Sea\" rimane uno dei dischi pi\u00f9 popolari della storia del jazz.\nNel 2021 Garner ha ricevuto un credito postumo come artista ospite nel brano \"All Night Parking\" della cantante Adele, inserito nell'album \"30\": la versione strumentale di tale brano \u00e8 stata originariamente prodotta dal produttore discografico Joey Pecoraro nel 2017 con il nome di \"Finding Parking\", il quale ha utilizzato alcuni campionamenti della versione live di \"No More Shadows\", composizione di Garner esibita nel 1964 durante il programma \"Jazz 625\" di BBC One."}
{"id": "658361", "revid": "287204", "url": "https://it.wikipedia.org/wiki?curid=658361", "title": "Campeonato Sudamericano de Football 1947", "text": "Il Campeonato Sudamericano de Football 1947 fu la ventesima edizione della Copa Am\u00e9rica. Ad organizzarla fu l'Ecuador e tutte le partite si tennero all'Estadio George Capwell di Guayaquil dal 30 novembre al 31 dicembre 1947.\nFormula.\nLa formula prevedeva che le otto squadre partecipanti si affrontassero in un unico girone all'italiana, la cui prima classificata avrebbe vinto il torneo. Per ogni vittoria si attribuivano 2 punti, 1 per ogni pareggio e 0 per ogni sconfitta.\nRisultati.\n30 novembre 1947\n2 dicembre 1947\n4 dicembre 1947\n6 dicembre 1947\n9 dicembre 1947\n11 dicembre 1947\n13 dicembre 1947\n16 dicembre 1947\n18 dicembre 1947\n20 dicembre 1947\n23 dicembre 1942\n25 dicembre 1947\n26 dicembre 1947\n27 dicembre 1947\n28 dicembre 1947\n29 dicembre 1947\n31 dicembre 1947\nClassifica marcatori.\n8 gol\n6 gol\n5 gol\n4 gol\n3 gol\n2 gol\n1 gol\nautoreti"}
{"id": "658365", "revid": "339392", "url": "https://it.wikipedia.org/wiki?curid=658365", "title": "Copa Am\u00e9rica 1947", "text": ""}
{"id": "658366", "revid": "287204", "url": "https://it.wikipedia.org/wiki?curid=658366", "title": "Crunk Juice", "text": "Crunk Juice \u00e8 il quinto album in studio del rapper statunitense Lil Jon, il cui titolo deriva dal sottogenere da lui inventato, il crunk.\nCrunk Juice \u00e8 uscito in tre versioni, la prima in versione \"clean lyrics\" la seconda in \"explicit lyrics\" e la terza edizione \u00e8 un'edizione limitata in tre dischi, successivamente il disco verr\u00e0 mixato dal noto DJ Michael \"5000\" Watts della Swisha House. \nIl brano \"Stop Fuckin' Wit Me\" contiene due campionamenti di \"Mandatory Suicide\" e \"Raining Blood\" del gruppo musicale thrash metal Slayer."}
{"id": "658369", "revid": "116290516", "url": "https://it.wikipedia.org/wiki?curid=658369", "title": "Ilderico", "text": "Origine.\nIlderico fu il nipote del leggendario re Genserico, che fond\u00f2 il regno dei Vandali in Africa. Suo padre fu il figlio primogenito di quest'ultimo, Unerico, e sua madre fu Eudocia, la figlia dell'imperatore romano Valentiniano III.\nBiografia.\nNonostante i suoi nobili natali gi\u00e0 prima della sua salita al trono divent\u00f2 inviso dalla maggior parte della popolazione poich\u00e9, invece di praticare l'arianesimo come i suoi predecessori, Ilderico, cos\u00ec indotto dalla madre, si era da tempo convertito al credo niceno, suscitando non poche critiche. A renderlo ulteriormente impopolare di fronte alla propria gente fu il suo carattere imbelle e la sua omosessualit\u00e0, considerata dai Vandali come estremamente riprovevole.\nIl regno di Ilderico viene ricordato per le eccellenti relazioni che vennero a instaurarsi tra questi e l'Impero Bizantino, a quel tempo guidato da Giustiniano I, che governava per conto dell'imperatore Giustino I, a cui subentr\u00f2 nel 527 e che vedeva in lui un alleato perch\u00e9 cattolico, discendente da un'importante famiglia di antica nobilt\u00e0 romana e poich\u00e9, prima di salire sul trono, tra il 484 e il 523, aveva vissuto per quasi quarant'anni a Costantinopoli, al seguito della ripudiata Eudocia, dove era rimasto in ottimi rapporti con i membri della corte imperiale, dando l'impressione alla nobilt\u00e0 vandala di essere in soggezione nei confronti dell'imperatore di Bisanzio. Ilderico, nonostante avesse promesso a Trasamondo, sul letto di morte, che avrebbe proseguito la sua politica anticattolica, richiam\u00f2 gli esuli, restitu\u00ec le chiese agli ortodossi e permise la nomina di un nuovo vescovo cattolico a Cartagine, capitale dello stato, e molti Vandali iniziarono a convertirsi al cattolicesimo. Questo allarm\u00f2 la nobilt\u00e0 vandala, strettamente legata alla religione ariana e alle proprie tradizioni.Amalafrida, la vedova del suo predecessore, suo cugino Trasamondo, e la sua guardia ostrogota reagirono ma i Goti finirono massacrati e l'ex regina in carcere. Il re degli Ostrogoti, Teodorico, nel 526, allest\u00ec una flotta per vendicare l'affronto, ma, prima di salpare, mor\u00ec.\nPoich\u00e9 infine al momento della sua ascesa al trono Ilderico aveva all'incirca sessant'anni ed era poco propenso ad occuparsi di questioni militari, preferendo a queste i libri di filosofia e la compagnia dei giovani efebi, si disinteress\u00f2 completamente delle operazioni belliche dei Vandali e deleg\u00f2 per esse il proprio cugino Hoamer.Ilderico dovette contrastare la ribellione dei Mauri, iniziata con Trasamondo, che ormai controllavano la Mauritania Tingitana, la Mauritania Sitifense e la Numidia meridionale e dal 525 anche la Mauritania Cesariense, esclusa la capitale, Cesarea; inoltre nei suoi sette anni di governo l'esercito Vandalo sub\u00ec numerose sconfitte da parte dei Berberi che strapparono al Regno la Tripolitana. \nIlderico, nel 530, in soccorso di Cesarea, invi\u00f2 un esercito, che fu battuto. Al rientro dell'esercito sconfitto, la nobilt\u00e0 vandala, stanca di questo stato di cose (Ilderico, da sempre era sentito estraneo filocattolico, filobizantino e poco combattivo), dopo sette anni di regno, nel 530, con un colpo di Stato, lo depose e lo incarcer\u00f2 con i suoi collaboratori, e, al suo posto, instaur\u00f2 il capo della rivolta, Gelimero, cugino di Ilderico e come tale facente parte della casata degli Hastingi, il quale si present\u00f2 come il difensore della religione dei padri. Dopo essere stato proclamato Re dei Vandali e degli Alani, reinstaur\u00f2 l'arianesimo come religione di Stato. Ilderico fu tenuto in carcere ma non venne ucciso.\nGiustiniano I, che vedeva in Ilderico un alleato e un prezioso interlocutore nel precario equilibrio in cui era venuto a trovarsi il bacino mediterraneo, protest\u00f2 aspramente contro Gelimero e impose il ritorno al potere di Ilderico. Quando Gelimero rifiut\u00f2 dichiar\u00f2 nel 533 guerra ai Vandali. Ilderico fu allora ucciso per ordine del nuovo re."}
{"id": "658370", "revid": "599013", "url": "https://it.wikipedia.org/wiki?curid=658370", "title": "Corpo d'armata", "text": "Un corpo d'armata \u00e8 una grande unit\u00e0 militare dell'esercito, composta da pi\u00f9 divisioni e/o brigate che dispone, nel suo ambito, di capacit\u00e0 di comando, controllo, operative e logistiche tali da consentire lo sviluppo di operazioni militari terrestri in condizioni di elevata autonomia, anche con il concorso di elementi aeronavali.\nLa composizione varie nelle varie forze armate statali, ma generalmente la forza di un corpo d'armata oscilla fra i 40.000 e gli 80.000 uomini, in genere appartenenti a due o tre divisioni, e che \u00e8 comandato da un generale di corpo d'armata. Durante la prima e la seconda guerra mondiale, data la scala dei combattimenti, pi\u00f9 corpi d'armata furono combinati in armate, che a loro volta formavano gruppi d'armate.\nCon la professionalizzazione delle forze armate, i numeri degli appartenenti si sono notevolmente ridotti.\nStoria.\nIn origine il termine \"corpo\" era usato per designare qualsiasi formazione di unit\u00e0 speciali. La moderna organizzazione degli eserciti in corpi d'armata ebbe origine con Napoleone Bonaparte, che struttur\u00f2 il suo esercito su corpi d'armata di fanteria, formati da pi\u00f9 divisioni di fanteria nonch\u00e9 da una riserva di cavalleria ed artiglieria, e corpi d'armata di cavalleria, formati da pi\u00f9 divisioni di cavalleria. Il primo impiego risale alla campagna d'Austria del 1805.\nGermania.\nFu in Germania che tale impostazione conobbe successiva applicazione dimostrando la propria efficienza in termini di rapidit\u00e0 e sicurezza di dispiegamento delle truppe, tanto che dopo le guerre del 1866 (guerra austro-prussiana) e del 1870-1871 (guerra franco-prussiana), tutti gli eserciti europei si organizzarono su corpi d'armata.\nIn periodo di pace un corpo d'armata tedesco era formato di solito da due divisioni e da formazioni speciali (\"J\u00e4ger\", artiglieria appiedata, pionieri, addetti al traffico, trasporti). Sottostava al comando di un \"General der Infanterie\" o di un \"General der Kavallerie\" (pi\u00f9 di rado di un\ntenente generale), ossia dell'ufficiale dal grado pi\u00f9 elevato in tempo di pace, a parte l\"Armeeinspekteuren\", il quale tuttavia non godeva di una reale autorit\u00e0 ma doveva solo sovrintendere al comando; in tempo di guerra gli ispettorati diventavano stati maggiori. Ogni corpo d'armata gravitava su un proprio distretto, su cui pesava il reclutamento, la mobilitazione e l'amministrazione militare. La stessa cosa si applicava per la \"Kaiserliche Marine\".\nOltre ai corpi d'armata regolari esisteva, nella Germania imperiale, il cosiddetto \"Corpo d'armata della Guardia\" (\"Gardekorps\"), reclutato su base nazionale.\nAl comando generale appartenevano lo stato maggiore, l'intendenza militare, la sezione medica, il tribunale militare, i vescovi militari cattolico ed evangelico, la sezione veterinaria, ed un ufficio vestiario.\nUn corpo d'armata mobile era in genere strutturato in maniera differente: consisteva di tutti i generi di unit\u00e0 di supporto, compresi uffici sanitari ed amministrativi, addetti al traffico, posta militare, forni da campo, trasporti ecc., il che consentiva una piena autonomia operativa.\nSuddivisa tipicamente in due divisioni di fanteria (tre per alcuni Stati tedeschi), la riserva di cavalleria consisteva in una brigata su due reggimenti (solo nell'esercito russo si ebbe pi\u00f9 di una brigata di cavalleria assegnata in permanenza ad un corpo d'armata). Analogamente l'artiglieria fu assegnata sempre solo in parte ai corpi d'armata, a disposizione del comando di corpo d'armata o disponibile come riserva.\nIn assetto di guerra un corpo d'armata tedesco consisteva tipicamente di:\nIl tutto assommava a circa 40.000 uomini, 12.000 cavalli, 144 cannoni, 2.000 veicoli, compresa l'artiglieria.\nUn corpo d'armata in marcia si allungava su circa trenta chilometri di strada, che diventavano cinquanta con tutti i trasporti e le colonne, e sessanta se veniva mantenuta una certa distanza di sicurezza.\nIn Austria ed Italia nello stesso periodo la forza di un corpo d'armata mobile ammontava a 28.000 uomini, in Francia 50.000, in Russia 36.000, se basato su due divisioni, 52.000 se basato su tre.\nOggigiorno i corpi d'armata sono in parte operativi solo a livello di comando e pianificazione, facendo capo a due o tre divisioni. In caso di necessit\u00e0 operativa sono subordinati al comando unificato NATO, in cui i corpi d'armata riflettono la multinazionalit\u00e0 e contribuiscono all'integrazione all'interno dell'alleanza.\nEsistono corpi d'armata di fanteria e corpi d'armata corazzati, sebbene talvolta i primi comprendano alcune divisioni corazzate, ed i secondi alcune divisioni di fanteria.\nCanada.\nIl Canada schier\u00f2 per la prima volta un'unit\u00e0 delle dimensioni di corpo d'armata durante la prima guerra mondiale; il corpo d'armata canadese fu un \"unicum\", in quanto la sua composizione non cambi\u00f2 nel corso dell'intera guerra, a differenza di quanto accadde ai corpi d'armata britannici in Francia e nelle Fiandre. Consisteva di quattro divisioni. Dopo l'armistizio l'esercito canadese di tempo di pace fu nominalmente organizzato in corpi d'armata e divisioni, ma non vennero mai compiute esercitazioni al combattimento per unit\u00e0 permanenti di dimensione maggiore al battaglione.\nAl principio della seconda guerra mondiale, il contributo canadese alle forze franco-britanniche fu limitato ad una sola divisione. Dopo la caduta della Francia nel giugno 1940 fu inviata in Gran Bretagna una seconda divisione, agli ordini del comando del costituito corpo d'armata canadese; quest'ultimo fu rinominato I Corpo d'armata canadese con la creazione di un secondo corpo d'armata con la formazione finale di cinque divisioni canadesi in Gran Bretagna. Il I Corpo d'armata canadese combatt\u00e9 quindi in Italia, il II nell'Europa nordoccidentale, e i due si riunirono nel 1945; dopo lo scioglimento seguito alla fine del conflitto il Canada non ha in seguito pi\u00f9 creato comandi di corpo d'armata.\nGran Bretagna.\nL'esercito britannico conta ancora comandi di corpo d'armata per il controllo operativo delle forze.\nIl I Corpo d'armata dell'Armata del Reno fu ribattezzato \"Comando alleato Europa forza d'intervento rapido\" (Headquarters Allied Rapid Reaction Corps, o \"ARRC\") nel 1994. Non si tratta di un'unit\u00e0 puramente britannica, sebbene britannica sia la nazionalit\u00e0 prevalente, soprattutto a livello di comando.\nHa ricevuto il comando dell\"International Security Assistance Force\" (ISAF) in Afghanistan il 4 maggio 2006. In precedenza fu schierato a dirigere le forze di terra durante la guerra del Kosovo, e prest\u00f2 servizio pure in Bosnia ed Erzegovina, comandando le prime fasi del dispiegamento IFOR prima del 1996.\nPrima di allora l'unica occasione in cui un comando di corpo d'armata britannico fu operativo dopo il 1945 si ebbe per il II Corpo d'armata durante la crisi di Suez.\nStati Uniti.\nI primi corpi d'armata nell'esercito statunitense furono istituiti ufficialmente durante la guerra civile americana, con legge del Congresso del 17 luglio 1862, ma gi\u00e0 nella primavera precedente il maggior generale George B. McClellan aveva creato sei corpi d'armata all'interno della sua Armata del Potomac.\nQuelle formazioni erano di gran lunga pi\u00f9 piccole delle corrispondenti moderne: di solito comandate da un maggior generale, erano composte da divisioni in numero da due a sei (di solito tre), e tipicamente schieravano da 10.000 a 15.000 uomini. Non esiste una discendenza diretta fra i 43 corpi d'armata della guerra civile e quelli che nell'esercito statunitense moderno portano nomi simili.\nNell'esercito confederato i corpi d'armata vennero autorizzati nel novembre 1862, erano comandati da un tenente generale e di solito di dimensioni maggiori rispetto alle controparti dell'esercito dell'Unione, in quanto formate da pi\u00f9 brigate, ognuna delle quali formata da un maggior numero di reggimenti. Tutti i corpi d'armata confederati a Gettysburg, per esempio, erano superiori ai 20.000 uomini. Tuttavia, per entrambi gli eserciti, le dimensioni variarono notevolmente nel corso del conflitto.\nAl 2003, l'esercito statunitense ha schierati sullo scacchiere mondiale quattro corpi d'armata, di struttura non permanente; molte unit\u00e0 vengono infatti aggregate al rispettivo corpo sulla base di una necessit\u00e0 operativa particolare. Sul campo di battaglia il comando di corpo d'armata rappresenta il livello di comando operativo pi\u00f9 elevato, essendo secondo la moderna dottrina i livelli superiori dedicati pi\u00f9 al livello amministrativo che a quello operativo.\nI corpi d'armata sono designati con numeri romani consecutivi. I corpi d'armata attivi nell'esercito statunitense sono ad oggi (2008) il I Corpo d'armata (\"U.S. I Corps\"), il III Corpo d'armata (\"U.S. III Corps\"), il V Corpo d'armata (\"U.S. V Corps\", da sciogliere nel 2008 o 2009), ed il XVIII Corpo d'armata aviotrasportato (\"U.S. XVIII Airborne Corps\"); la numerazione deriva da quattro dei trenta e pi\u00f9 corpi d'armata formati durante la seconda guerra mondiale.\nUnione Sovietica.\nL'Armata Rossa dell'Unione Sovietica ante-seconda guerra mondiale schierava dei corpi d'armata di fucilieri, di concetto simile a quello occidentale, con tre divisioni a formare un corpo d'armata. Subito dopo lo scoppio della guerra, per\u00f2, l'apparato di comando sovietico, da poco sottoposto a feroci purghe, non sembr\u00f2 in grado di maneggiare tali formazioni, che vennero perci\u00f2 integrate in \"armate\" pi\u00f9 piccole, e queste in \"fronti\". Le forze corazzate, che prima della guerra erano basate su divisioni, invece, vennero riorganizzate in corpi d'armata basati su brigate di carri ed unit\u00e0 di supporto, il che in termini di forza li rendeva equivalenti alle divisioni degli altri eserciti.\nDopo la guerra furono ricostituiti i corpi d'armata di fucilieri, mentre i corpi d'armata corazzati e meccanizzati furono riportati al rango di divisione. Alcuni anni dopo la maggioranza dei corpi d'armata fu sciolta per dare vita alle nuove armate combinate e alle armate carri.\nL'Aeronautica Militare sovietica utilizz\u00f2 la stessa terminologia dell'esercito di terra per designare le proprie formazioni sino a livello di squadrone: in posizione intermedia fra la divisione e l'armata dell'aria era il corpo d'armata, anche qui basato su tre divisioni.\nItalia.\nEsercito italiano.\nNell'Esercito Italiano attualmente ci sono cinque Grandi Unit\u00e0 di rango corpo d'armata, di cui uno operativo e quattro non operativi:\nPossono altres\u00ec essere considerati Reparti a livello corpo d'armata, se non altro per il rango del comandante, cio\u00e8 generale di corpo d'armata, anche se sarebbero pi\u00f9 propriamente da considerare Unit\u00e0 a livello divisione:\nMarina Militare Italiana.\nNella Marina Militare \u00e8 considerabile Reparto a livello Corpo d'armata:\nAeronautica Militare Italiana.\nNell'Aeronautica Militare \u00e8 considerabile Reparto a livello Corpo d'armata:\nArma dei Carabinieri.\nNell'Arma dei Carabinieri sono considerabili Reparti a livello Corpo d'armata i Comandi interregionali carabinieri:\nSono inoltre considerati comandi a livello di corpo d'armata:"}
{"id": "658371", "revid": "767487", "url": "https://it.wikipedia.org/wiki?curid=658371", "title": "Sphere (gruppo musicale statunitense)", "text": "Il quartetto jazz statunitense Sphere nasce come gruppo di tributo al pianista Thelonious Monk proprio nel 1982, anno della sua morte.\nBiografia.\nI componenti fondatori del gruppo sono: Charlie Rouse, saxofonista per lungo tempo a fianco di Monk, il pianista Kenny Barron, il contrabbassista Buster Williams e il batterista Ben Riley, altro musicista che aveva collaborato spesso con Monk.\nAnche se la band aveva l'intento di riproporre ed omaggiare la musica del grande Monk, i brani proposti non erano solo del pianista della Carolina del Nord, ma anche noti standard e composizioni originali, soprattutto di Rouse e Barron che ha firmato ottimi pezzi quali \"El sue\u00f1o\", \"Flight path\" o la deliziosa \"Twilight\" poi riproposta in molte altre sue incisioni.\nIl jazz proposto dagli Sphere \u00e8 di forte matrice boppistica, caratterizzato dal solido pianismo di Barron e dalla corposit\u00e0 del contrabbasso di Williams.\nIl primo disco \"Four in One\" \u00e8 stato inciso proprio il giorno della morte di Monk (17 febbraio 1982) e contiene sei brani del pianista e compositore appena scomparso: sicuramente l'onda emozionale dell'evento influisce molto sui musicisti che danno una lettura dei brani proposti particolarmente appassionata, ma anche decisamente lucida e scorrevole. Colpisce l'affiatamente tra i musicisti che si ritrovano ad incidere tutti insieme per la prima volta.\nNel 1988, dopo il disco \"Bird songs\" che ripropone molti dei brani suonati da Charlie Parker, la band si scioglie a causa della morte del saxofonista, ma ci sar\u00e0 una nuova occasione di riunione nel 1998 - con Gary Bartz al posto di Charlie Rouse - che dar\u00e0 origine ad un buon disco per la Verve Records intitolato come la band, un segnale di continuit\u00e0, seppur a notevole distanza di tempo, di uno dei pi\u00f9 solidi gruppi mainstream degli anni '80."}
{"id": "658379", "revid": "198277", "url": "https://it.wikipedia.org/wiki?curid=658379", "title": "Mich\u00e8le Mouton", "text": "Biografia.\nNel 1975 aveva preso parte alla 24 Ore di Le Mans in un team tutto femminile classificandosi 21\u00aa a 67 giri di distacco dai vincitori Jacky Ickx e Derek Bell.\nNel 1981, in coppia con la sua navigatrice italiana Fabrizia Pons, stabil\u00ec un record diventando, al Rally di Sanremo, la prima donna ad aggiudicarsi una tappa del Campionato Mondiale Rally. Nel 1982 vinse tre gare (Portogallo, Brasile e Acropoli) alla guida di un'Audi quattro e arriv\u00f2 vicina al titolo, battuta da Walter R\u00f6hrl a causa della rottura della trasmissione della sua vettura che non le permise di vincere il Rally della Costa d'Avorio.\nNel 1984 e 1985 vinse con l'Audi Sport quattro la Pikes Peak International Hill Climb negli USA, prima donna a riuscirvi stabilendo anche il record del tracciato.\nNel 1986 pass\u00f2 alla squadra Peugeot Talbot Sport Deutschland, vincendo il campionato tedesco rally con la Peugeot 205 Turbo 16; corse inoltre alcune prove mondiali, di cui l'ultima fu il Tour de Corse 1986 nel quale si ritir\u00f2 per problemi al cambio. In seguito all'abolizione delle vetture di Gruppo B decise di ritirarsi dalle corse. Nel 1988 promosse, insieme a Fredrik Johnson, la Corsa dei Campioni in onore di Henri Toivonen.\nNel 2008, a 22 anni di distanza dal suo ritiro, Mouton torn\u00f2 al volante all'International Rally of Otago in Nuova Zelanda, prova del campionato montagna, di nuovo con Fabrizia Pons al suo fianco; la coppia chiuse al 34\u00ba posto.\nInsieme a Jutta Kleinschmidt, Danica Patrick e Lella Lombardi costituisce il ristretto gruppo di donne pilota vincitrici di gare valide per competizioni di serie mondiali.\nPresiede dal 2009, anno della sua istituzione, la commissione \"Donne negli sport motoristici\" della FIA.\nPalmar\u00e8s.\nMondiale rally.\nSono nove i podi conquistati dalla Mouton in gare del mondiale WRC."}
{"id": "658380", "revid": "125688667", "url": "https://it.wikipedia.org/wiki?curid=658380", "title": "Campionato italiano femminile di scacchi", "text": "Il Campionato italiano femminile di scacchi (CIF) \u00e8 un torneo di scacchi organizzato dalla Federazione Scacchistica Italiana (FSI) tra il mese di novembre e il mese di dicembre di ogni anno. La vincitrice del torneo assume il titolo di \"Campionessa Italiana Femminile\". \nIl Campionato assegna anche il titolo di \"Campionessa Italiana Femminile Under 20\". \nStoria.\nLa frequenza del torneo, dapprima irregolare, a partire dal 1987 \u00e8 stabilmente annuale. Dal 2002 al 2020 ha assegnato il titolo di \"Campionessa Femminile Under 18\".\nNel 2020 il Campionato Italiano Femminile fu annullato a causa della pandemia mondiale di Coronavirus. In parziale sostituzione, la Federazione Scacchistica Italiana organizz\u00f2 un \"Campionato Italiano Femminile Online\" a cadenza rapid, senza variazione Elo FIDE, che non assegnava il titolo di campionessa italiana femminile di scacchi. Il torneo fu vinto da Olga Zimina La Federazione ha successivamente deciso di inserire la vincitrice nell'albo d'oro del Campionato femminile."}
{"id": "658381", "revid": "968255", "url": "https://it.wikipedia.org/wiki?curid=658381", "title": "Geografia dell'Europa", "text": "L'Europa \u00e8 uno dei sei continenti della Terra.\nL'idea di \"continente\" europeo non \u00e8 universale: alcuni testi di geografia non europei fanno riferimento a un continente eurasiatico, o a un subcontinente europeo, dato che l'Europa non \u00e8 circondata interamente dal mare ed \u00e8, in ogni caso, pi\u00f9 un concetto storico - culturale che geografico.\nGeografia fisica.\nRappresenta la penisola sud-occidentale del supercontinente Eurasia, la cui parte orientale \u00e8 costituita dall'Asia che confina con l'Africa lungo il Canale di Suez. Secondo un'opinione diffusa, la frontiera orientale dell'Europa corre lungo i Monti Urali in Russia, il corso del fiume Ural, la costa settentrionale del Mar Caspio, la depressione del Kuma-Many\u010d (o, in alternativa, un tratto di confine interno al Caucaso determinato in vario modo da diversi studiosi), il Mar Nero, il Bosforo, il Mar di Marmara e i Dardanelli.\nA sud il Mar Mediterraneo separa l'Europa dall'Africa.\nIl confine occidentale \u00e8 l'Oceano Atlantico. L'Islanda, sebbene pi\u00f9 vicina alla Groenlandia (Nord America) che alle coste europee, \u00e8 generalmente considerata parte dell'Europa.\nA nord il confine \u00e8 rappresentato dal Mar Glaciale Artico tra le cui isole si ritiene facciano parte dell'Europa quelle situate tra la costa europea e il Polo Nord.\nNel continente europeo si trova il centro dell'emisfero continentale.\nGeomorfologia.\nLe due principali estensioni del continente sono l'Europa e la Scandinavia a nord, divise dal Mar Baltico. Esistono anche tre penisole minori: la penisola iberica, la penisola italiana e la penisola balcanica, che si stagliano dal bordo meridionale del continente nel Mar Mediterraneo, che separa l'Europa dall'Africa.\nI profili delle terre emerse in Europa mostrano grandi variazioni all'interno di un'area relativamente poco estesa: le regioni meridionali sono montagnose, mentre spostandosi diventano vaste nell'est. Esiste anche una sorta di altipiano, che nasce dalle Isole britanniche e continua fino ai fiordi norvegesi.\nLe diverse situazioni climatiche e morfologiche dell'Europa hanno favorito la presenza di molti popoli diversi e separati sulle terre del continente.\nOrografia.\nAlcune delle principali catene montuose d'Europa sono:\nPrincipali isole.\nIslanda, Isole F\u00e6r \u00d8er, Isola di Man, Rockall, le Isole britanniche, Azzorre, Madera, Isole Baleari, Corsica, Sardegna, Sicilia, Malta, Isole Ionie, Creta, Isole Egee, Isole \u00c5land, Gotland, Saaremaa, Hiiumaa, Jan Mayen, Isole Canarie, Svalbard e Sj\u00e6lland, isola d'Elba, isola d'Ischia."}
{"id": "658382", "revid": "767487", "url": "https://it.wikipedia.org/wiki?curid=658382", "title": "Iron Butterfly", "text": "Gli Iron Butterfly sono un gruppo musicale rock statunitense. Nel corso della sua storia la band \u00e8 stata sciolta diverse volte, e altrettante riformata con diversi musicisti.\nStoria del gruppo.\nGli Iron Butterfly si formarono per la prima volta a San Diego nel 1965. Della formazione facevano parte il tastierista Doug Ingle, il bassista Jerry Penrod, il batterista Ron Bushy, il chitarrista Danny Weis e il cantante Darryl DeLoach. Tuttavia gran parte dei membri del gruppo (eccetto Bushy e Ingle) abbandon\u00f2 la band nel 1967, alla fine delle registrazioni dell'album \"Heavy\", che sarebbe stato pubblicato nel 1968 (riscuotendo comunque ottime recensioni da parte della critica) quando avevano gi\u00e0 fatto il loro ingresso nella band il bassista Lee Dorman e il chitarrista Erik Brann, allora diciassettenne, molto pi\u00f9 giovane rispetto agli altri membri del gruppo.\nCon questa nuova formazione gli Iron Butterfly incisero un album intitolato \"In-A-Gadda-Da-Vida\" che inizialmente suscit\u00f2 polemiche da parte dei discografici poich\u00e9 la traccia omonima \u2013 che avrebbe occupato l'intero lato B dell'album \u2013 con i suoi 17:03 minuti sarebbe stata troppo lunga; la band fu costretta quindi a registrarne una versione priva di assoli. Dopo che il disco raggiunse un grande successo entrando anche nella Top 10, fu permesso al gruppo di inserire l'intero pezzo nell'LP. Nel 1969 il gruppo pubblic\u00f2 il suo terzo album, \"Ball\", che riscosse un successo minore rispetto al precedente.\nL'anno seguente il gruppo vide l'abbandono del chitarrista Erik Brann, ma pubblic\u00f2 comunque l'album \"Metamorphosis\", con Larry \"Rhino\" Reinhardt e Mike Pinera alle chitarre. L'album si rivel\u00f2 un insuccesso, dato che riusc\u00ec soltanto ad assicurarsi uno dei posti pi\u00f9 bassi della Top 20 nazionale, e nel 1971 la band si sciolse per la prima volta.\nGli Iron Butterfly si riformarono nel 1974 a opera di due dei membri della precedente formazione, Brann e Bushy. Come bassista fu ingaggiato Philip Taylor Kramer mentre come tastierista venne assunto Howard Reitzes (sostituito successivamente da Bill DeMartinez). La band incise due album (\"Scorching Beauty\" e \"Sun and Steel)\" prima di risciogliersi nel 1976. Due anni dopo fall\u00ec dopo alcuni mesi il tentativo di riunire la band dato il fatto che fu trovato morto nella sua stanza d'albergo il bassista Keith Ellis, assunto all'interno del gruppo per l'occasione.\nIn seguito il gruppo si riform\u00f2 nel 1988, per sciogliersi nel 1993, e infine si riun\u00ec per una seconda volta nel 1998 per mano di Dorman e Bushy.\nNel 2011 gli Iron Butterfly annunciarono che stavano lavorando ad un nuovo album ma del progetto non si ebbe pi\u00f9 notizia. L'ex chitarrista Larry \"Rhino\" Reinhardt \u00e8 morto il 2 gennaio 2012 mentre il 21 dicembre 2012 venne a mancare il bassista Lee Dorman. Il gruppo si scioglie ancora una volta nel 2014 e dal 2015 si \u00e8 discusso molto su un'altra possibile reunion. Il bassista fondatore del gruppo Greg Willis \u00e8 deceduto l'11 novembre 2016. L'ex tastierista Larry Rust \u00e8 morto il 25 novembre 2016.\nIl gruppo (rivelando la notizia sul sito web ufficiale degli Iron Butterfly) si riunisce ancora una volta nel 2020 con la seguente formazione: Eric Barnett (chitarra, voce), Dave Meros (basso, voce), Bernie Pershey (batteria, percussioni), Martin Gerschwitz (tastiere, voce), con ospiti occasionali o musicisti come Ron Bushy (batteria, percussioni), Ray Weston (batteria, percussioni) e Michael Thomas Franklin (tastiere)."}
{"id": "658384", "revid": "729019", "url": "https://it.wikipedia.org/wiki?curid=658384", "title": "Alfred Pleasonton", "text": "Giovent\u00f9.\nPleasonton nacque a Washington, da Stephen e Mary Hopkins Pleasonton. Stephen era famoso all'epoca della nascita del figlio Alfred. Durante la guerra anglo-statunitense del 1812, come funzionario del Dipartimento di Stato, l'iniziativa personale di Stephen fu fondamentale per salvare i documenti degli Archivi Nazionali dalla distruzione che intendevano attuare gli invasori britannici della capitale, inclusa la Dichiarazione d'Indipendenza originale e la Costituzione degli Stati Uniti d'America. Tuttavia, mentre lavorava come funzionario del Dipartimento del Tesoro statunitense, fu coinvolto negli scandali degli anni '30 che riguardavano la corruzione nella concessione di contratti per i fari finanziati dal governo, che risultarono essere stati costruiti con materiali al di sotto degli standard richiesti e che avevano cominciato a degradarsi rapidamente. Fu aperta su di lui un'inchiesta da parte del Congresso federale che parl\u00f2 di una sua \"sonnolenza e cattiva amministrazione\" e che lo port\u00f2 alle dimissioni nel 1852, intaccando pesantemente la buona reputazione della sua famiglia. (L'amministrazione dei fari statunitensi fu trasferita a un Consiglio dei Fari composto da 9 membri di cui, paradossalmente, fece parte George G. Meade, il futuro comandante di Alfred nel corso dell'imminente guerra civile).\nIl fratello assai pi\u00f9 grande di Alfred, Augustus, frequent\u00f2 l'Accademia Militare degli Stati Uniti e serv\u00ec come Aiutante Generale aggiunto e ufficiale pagatore per lo Stato della Pennsylvania; la sua carriera ovviamente influenz\u00f2 il suo pi\u00f9 giovane fratello ed entrambi i giovani ebbero assicurata la nomina in Accademia per la fama conseguita dal comune genitore nella guerra del 1812. Alfred si brevett\u00f2 a West Point nel 1844 e fu assegnato come Sottotenente nel 1\u00b0 Dragoni degli Stati Uniti (cavalleria pesante), risiedendo dapprima a Fort Atkinson, in Iowa. Segu\u00ec la sua unit\u00e0 per compito d'ufficio in Minnesota, Iowa e Texas. Col 2\u00b0 Dragoni combatt\u00e9 nella Guerra messicano-statunitense e fu promosso Tenente per il suo valore nella battaglia di Palo Alto e in quella di Resaca de la Palma, in Texas, nel 1846. Serv\u00ec come Aiutante di reggimento dopo la guerra e fu promosso Capitano nel 1855.\nGuerra di secessione.\nDalla Campagna Peninsulare a Chancellorsville.\nAll'inizio della guerra di secessione nel 1861, il cap. Pleasonton si diresse col 2\u00b0 Dragoni da Fort Crittenden, Utah, alla volta di Washington. Malgrado l'attivismo politico da parte sua, col tentativo di capitalizzare le sbiadite entrature politiche del suo genitore, al momento in disgrazia (che mor\u00ec nel 1855), Pleasonton non percorse la rapida carriera realizzata invece da alcuni suoi commilitoni e fu promosso Maggiore solo ai primi del 1862. Combatt\u00e9 senza infamia e senza lode nella Campagna Peninsulare e fu infine promosso Brigadier Generale il 16 luglio 1862, al comando di una brigata di cavalleria nell'Armata del Potomac.\nIl 2 settembre Pleasonton assunse il comando divisionale di cavalleria e fu ferito da una granata d'artiglieria nella battaglia di Antietam. Sempre ambizioso, Pleasanton si rammaric\u00f2 di non essere stato promosso Maggior Generale dei volontari per le sue azioni, reclamando erroneamente il fatto che la sua divisione, e in particolare l'artiglieria montata assegnatagli, aveva avuto un decisivo effetto nella battaglia. Ricevette una promozione temporanea ( \"brevet promotion\" ) a Tenente Colonnello dell'esercito regolare, basata con ogni probabilit\u00e0 esclusivamente sul rapporto assai esageratamente auto-celebrativo della battaglia, che non fu confermato per\u00f2 dai rapporti degli altri generali.\nNella battaglia di Chancellorsville, Pleasanton continu\u00f2 nella sua pratica auto-promozionale. Asser\u00ec di aver temporaneamente bloccato un attacco dei Corpi di Stonewall Jackson e di essere stato in grado di evitare la distruzione totale dell'XI Corpo dell'Unione il 2 maggio 1863. Fu abbastanza convincente, visto che il comandante dell'Armata del Potomac, il magg. gen. Joseph Hooker, disse al Presidente Abraham Lincoln che Pleasanton \"aveva salvato l'Armata unionista\" a Chancellorsville. I rapporti di battaglia, tuttavia, indicano che il ruolo di Pleasanton fu notevolmente meno importante di quanto egli vantava, avendo impegnato solo un piccolo distaccamento di fanteria confederata a Hazel Grove. Nondimeno le sue affermazioni gli valsero la promozione a Maggior Generale dei volontari il 22 giugno 1863, e quando l'inetto comandante dei Corpi di Cavalleria, il magg. gen. George Stoneman, fu rilevato dal suo posto dopo Chancellorsville, Hooker nomin\u00f2 Pleasanton come suo sostituto temporaneo. Pleasonton non pot\u00e9 accettare senza mugugni neppure questo grado elevato. Scrisse al gen. Hooker \"Non posso... rimanere in silenzio sulla insoddisfacente condizione in cui ho trovato questo Corpo... la responsabilit\u00e0 del suo attuale stato... non dipende da me\".\nGettysburg.\nIl primo combattimento di Pleasonton nel suo nuovo grado e ruolo avvenne un mese pi\u00f9 tardi nella Campagna di Gettysburg. Egli comand\u00f2 le forze di cavalleria dell'Unione nella battaglia di Brandy Station, la pi\u00f9 ampia battaglia di cavalleria dell'intera guerra. La cavalleria unionista essenzialmente s'imbatt\u00e9 nella cavalleria confederata di J.E.B. Stuart e la battaglia (durata 14 ore) fu cruenta ma non conclusiva, sebbene Stuart fosse stato messo in difficolt\u00e0 dalla sorpresa di avere a che fare con una cavalleria federale che esprimeva un'inusitata fiducia nei propri mezzi. Ufficiali subordinati criticarono Pleasonton per non aver sconfitto con tattica aggressiva Stuart a Brandy Station. Il gen. Hooker aveva ordinato infatti a Pleasonton di \"disperdere e distruggere\" la cavalleria confederata presso Culpeper (Virginia), ma Pleasonton obiett\u00f2 che gli era stato ordinato soltanto di compiere un'azione di \"esplorazione in forze verso Culpeper\", razionalizzando in tal modo la propria condotta.\nNella restante Campagna di Gettysburg, al momento culminante degli scontri, Pleasonton non manovr\u00f2 come un comandante competente la sua cavalleria e fu in linea di massima incapace di informare il suo comandante di dove fossero le truppe del nemico e di quali fossero le loro intenzioni. L'Armata della Virginia Settentrionale, sotto il gen. Robert E. Lee, fu in grado di sfuggire alle forze unioniste scivolando attraverso la Valle dello Shenandoah nel nord della Pennsylvania. Durante questo periodo, Pleasonton tent\u00f2 di esercitare un'influenza politica promuovendo il figlio di un deputato del Congresso, il capitano Elon J. Farnsworth, un componente del suo staff, direttamente al grado di Brigadier Generale. Pleasonton ebbe rapporti epistolari con il deputato suo padre e lament\u00f2 la mancanza di uomini e cavalli a paragone di quelli di cui avrebbe goduto a suo dire Jeb Stuart. Esercit\u00e0 un'azione politica anche per acquisire le forze di cavalleria del mag. gen. Julius Stahel, che comandava la cavalleria posta a difesa di Washington. Le macchinazioni produssero il risultato di far rilevare dal proprio comando Stahel e di fare assegnare le sue truppe a Pleasonton. Hooker si adir\u00f2 per questa attivit\u00e0 e fu probabilmente il suo essere rilevato dal comando il 28 giugno 1863 che salv\u00f2 la carriera di Pleasonton da una fine prematura.\nNella battaglia di Gettysburg, il nuovo comandante di Pleasanton, il mag. gen. George G. Meade, seppe della reputazione di Pleasonton (e di suo padre) e lo tenne sotto stretto controllo. Per i tre giorni della battaglia, Pleasonton fu obbligato a rimanere con Meade nel suo Quartier Generale anzich\u00e9 nelle vicine postazioni dei corpi di cavalleria, e Meade esercit\u00f2 un controllo della cavalleria assai maggiore di quanto non avrebbe gradito normalmente un comandante. Negli scritti del dopoguerra, Pleasonton tent\u00f2 di descrivere il suo ruolo in battaglia come assai maggiore di quello che in realt\u00e0 fu, incluso l'aver predetto a Meade che la cittadina di Gettysburg sarebbe stato il punto decisivo dello scontro e, dopo la sconfitta confederata nella carica di Pickett, che egli aveva consigliato Meade di attaccare il gen. Lee e di finirlo. Prudentemente Pleasonton rese note queste sue osservazioni solo dopo la morte di Meade, quando era impossibile qualsiasi contraddittorio. D'altra parte, tuttavia, Pleasonton non pu\u00f2 essere biasimato per la sfortunata azione di cavalleria del 3 luglio, quando Meade ordin\u00f2 che la divisione del brig. gen. Judson Kilpatrick attaccasse il fianco destro dell'esercito confederato: un attacco che risult\u00f2 essere una sorta di suicidio contro fanterie disposte in una forte posizione di trincea, con l'inutile sacrificio della vita di Elon Farnsworth.\nTrans-Mississippi.\nPleasonton fu trasferito sul teatro bellico del Trans-Mississippi ed ebbe il comando del Distretto Militare del Missouri Centrale e di quello di St. Louis nel 1864. Si comport\u00f2 bene e sconfisse il gen. Sterling Price a Westport e a Marais des Cygnes, mettendo fine all'ultima minaccia confederata nell'Ovest. Ricevette una promozione temporanea a Brigadier Generale nell'esercito regolare per la Campagna in Missouri e a Maggior Generale per l'insieme della sua condotta in guerra, ambedue il 13 marzo 1865.\nDopoguerra.\nDopo la guerra, nel quadro della riduzione generale di tutti i ranghi degli ufficiali, Pleasonton torn\u00f2 al grado di Maggiore e, insoddisfatto delle sue relazioni d'ufficio con quanti in passato erano stati suoi subordinati, rassegn\u00f2 le proprie dimissioni nel 1868. Da civile lavor\u00f2 come Agente federale delle Entrate Statali e come suo Commissario, ma gli fu chiesto di dimettersi dall'Ufficio delle Entrate Statali (ora Servizio delle Entrate Statali) dopo aver condotto azione di lobbying in Congresso per l'abrogazione della tassa sui redditi ed aver questionato con i suoi superiori del Dipartimento del Tesoro. Avendo rifiutato di dimettersi fu allontanato d'ufficio. Serv\u00ec per un breve periodo come presidente delle Ferrovie della Terre Haute and Cincinnati.\nAlfred Pleasonton mor\u00ec nel sonno a Washington e fu col\u00e0 sepolto nel Cimitero del Congresso, accanto a suo padre. La cittadina di Pleasanton, in California, risulta cos\u00ec chiamata in onore di Alfred negli anni Cinquanta del XIX secolo: un errore tipografico del Servizio federale delle Poste sembra abbia apparentemente provocato questo errore. All'interno del Pennsylvania Memorial del campo da battaglia di Gettysburg, si erge una statua del gen. Pleasonton. Tuttavia \u00e8 verosimile che essa rappresenti il fratello di Alfred, Augustus, che fu un generale della milizia della Pennsylvania al tempo della battaglia."}
{"id": "658392", "revid": "729019", "url": "https://it.wikipedia.org/wiki?curid=658392", "title": "General Dynamics EF-111 Raven", "text": "Il General Dynamics EF-111A Raven (\"corvo\" in inglese), era un velivolo supersonico bimotore da guerra elettronica con ali a geometria variabile, realizzato dall'azienda statunitense General Dynamics per rimpiazzare l'ormai obsoleto Douglas B-66 Destroyer fra le file dell'USAF. Derivato dall'aereo da attacco al suolo \"F-111 Aardvark\" venne soprannominato da piloti e manutentori \"\"Spark-Vark\".\nSviluppo.\nIl compito di sviluppare il \"Raven\" da esemplari di \"Aardvark\" gi\u00e0 in servizio, venne assegnato alla Grumman nel 1974.\nIl primo esemplare, noto in seguito come \"Electric Fox\"\", comp\u00ec il suo primo volo il 10 marzo 1977 con la consegna delle prime unit\u00e0 di serie ai reparti dell'USAF avvenuta nel 1981. Un totale di 42 velivoli furono convertiti nella versione \"EF-111\" ad un costo complessivo di 1,5 miliardi di dollari; l'ultima unit\u00e0 fu consegnata nel 1985.\nTecnica.\nL'avionica del Raven, nonostante abbia mantenuto i sistemi di navigazione dell'F-111, venne profondamente rivisitata per adattare il velivolo ai nuovi compiti di EW (\"Electronic Warfare\") richiesti.\nLa suite di combattimento originaria prevedeva:\nLa componente elettronica principale, pesante all'incirca 2\u00a0723\u00a0kg, venne posizionata nella stiva interna mentre i trasmettitori furono applicati lungo tutta la linea ventrale; l'insieme dei ricevitori venne posizionato, invece, in una protuberanza posta sulla deriva posteriore molto simile a quella adottata nell'EA-6B.\nPer ovviare alle maggiori esigenze di raffreddamento dell'attrezzatura, venne profondamente rivisitato l'impianto di refrigerazione a cui seguirono, inoltre, le modifiche al cockpit: nell'abitacolo, i display di navigazione vennero posti interamente dalla parte del pilota e, al posto della strumentazione di volo rimossa, fu installata la suite avionica dedicata all'EWO (\"Electronic Warfare Officer\").\nNel 1986, i propulsori dell'EF-111A vennero sostituiti con i pi\u00f9 prestanti TF30-P-9 D-model ed ancora, dal 1987 al 1994, il \"Raven\" fu oggetto di un corposo programma di riammodernamento, denominato AMP (\"Avionics Modernization Program\").\nLa novit\u00e0 principale riguard\u00f2 l'adozione di una suite avionica di nuova generazione composta dalle seguenti apparecchiature:\nInoltre, i display, distribuiti equamente sul cockpit della cabina di pilotaggio, vennero sostituiti da vari MFD (\"Multi-Function Display\") utilizzati dagli F-16 Fighting Falcon sin dai primi \"Block\".\nArmamento.\nGli \"EF-111\", per poter svolgere le proprie missioni di guerra elettronica ed ospitare le necessarie apparecchiature, furono privati dei sistemi di puntamento dedicati all'utilizzo dell'armamento aria-superficie dell'Aardvark.\nNonostante venissero usati principalmente disarmati, i \"Raven\" erano comunque in grado di lanciare, seppur per auto-difesa, due missili aria-aria AIM-9 Sidewinder posti su due dei quattro hard-point sub-alari.\nLa funzione di questi piloni, tuttavia, fu per lo pi\u00f9 quella di ospitare i serbatoi ausiliari esterni.\nImpiego operativo.\nIl \"Raven\", durante la sua vita operativa, prese parte a numerose missioni per conto dell'USAF:\n\"Operazione El Dorado Canyon\" - Libia; 1986 \"Operazione Just Cause\" - Panama; 1989 \"Operazione Desert Shield\" - Iraq; 1990 \"Operazione Desert Storm\" - Iraq; 1991 \"Operazione Provide Comfort\" - Iraq; 1991 \"Operazione Southern Watch\" - Iraq; 1992 \"Operazione Deliberate Force\" - Bosnia; 1995 \"Operazione Northern Watch\" - Iraq; 1997\nL'unica vittoria aerea conseguita da questo velivolo \u00e8 datata 17 gennaio 1991 quando, il \"Raven\" pilotato dal Cpt. James Denton e dal Cpt. Brent Brandon, costrinse ad un atterraggio d'emergenza un Mirage F1 della Iraqi Air Force.\nIl 13 febbraio 1991, l\"'EF-111\" pilotato dal Cpt. Douglas L. Mainenti e dal Cpt Paul R. Eichenlaub, \u00e8 precipitato nel tentativo di sottrarsi ad un velivolo nemico; unico \"Raven\" perso in combattimento, l'equipaggio non \u00e8 sopravvissuto all'incidente.\nIn occasione dell\"'Operazione Deliberate Force\", gli \"EF-111\" che presero parte alle attivit\u00e0 di volo vennero rischierati sulla base aerea di Aviano, amministrata dall'USAFE, per tutto il periodo delle ostilit\u00e0.\nSostituito a cominciare dalla met\u00e0 degli anni novanta, l'ultimo esemplare venne radiato il 2 maggio 1998 e l'intera linea fu sostituita da quella degli EA-6 Prowler della US Navy, portati in volo da equipaggi appartenenti ad entrambe le Forze Armate.\nL'USAF, tuttavia, non ha manifestato alcun interesse a richiedere un ulteriore sostituto del \"Raven\", oltre al \"Prowler\", nonostante si vociferi d'un interessamento al nuovo Boeing E/A-18G Growler derivato dalla cellula del Super Hornet\nVoci correlate.\nE/A-18G Growler\nEA-6 Prowler"}
{"id": "658397", "revid": "1686872", "url": "https://it.wikipedia.org/wiki?curid=658397", "title": "Paola Frassinetti", "text": "Biografia.\nNata a Genova si trasferisce presto con la famiglia a Milano, dove consegue la maturit\u00e0 classica al Liceo Classico G. Carducci e si laurea in Giurisprudenza all'Universit\u00e0 Cattolica del Sacro Cuore.\nEsercita la professione di avvocato civilista.\nAttivit\u00e0 politica.\nInizia giovanissima la sua carriera politica, aderendo al Fronte della Giovent\u00f9, diventandone negli anni '70 la responsabile del settore cultura, e successivamente aderisce al Movimento Sociale Italiano.\nNel 1994 aderisce al progetto politico di Alleanza Nazionale, facendo sempre riferimento alla corrente Destra sociale.\nNel 1997 \u00e8 eletta consigliere provinciale di Milano per Alleanza Nazionale.\nNel 1999 \u00e8 confermata consigliere provinciale di Milano e, poco dopo, viene eletta vicepresidente vicario del Consiglio.\nNel 2001 viene nominata assessore all'Istruzione e all'Edilizia Scolastica e ricopre la funzione di coordinatore degli Assessori all'Istruzione dell'Unione delle Province Lombarde.\nNegli anni di governo a Palazzo Isimbardi si distingue nelle battaglie per l'istruzione libera e di qualit\u00e0, per la riqualificazione e il rilancio di decine di complessi scolastici, per il diritto allo studio e la centralit\u00e0 di studenti e famiglie, per la valorizzazione della cultura classica e nazionale, per il recupero di pagine dimenticate della storia italiana, con l'obbiettivo ambizioso di contribuire a ricostruire una memoria storica condivisa per il popolo italiano.\nNel 2004 \u00e8 rieletta consigliere provinciale di Milano, risultando la pi\u00f9 votata nella lista di Alleanza Nazionale del suo collegio (Milano 2 - Greco, Zara, Garibaldi, Gioia).\nDopo la sconfitta del centrodestra alle Provinciali, diventa capogruppo in Consiglio Provinciale.\nElezione a deputato.\nAlle elezioni politiche del 2006 \u00e8 candidata alla Camera dei deputati, nella circoscrizione \"Lombardia 1\", nelle liste di Alleanza Nazionale, venendo eletta deputata della XV Legislatura, durante la quale \u00e8 componente dei seguenti organi parlamentari: giunta per le autorizzazioni, comitato permanente per i procedimenti di accusa, commissione giurisdizionale per il personale e VII Commissione (cultura, scienza e istruzione).\nAlle successive elezioni politiche del 2008 \u00e8 rieletta, sempre nella \"circoscrizione Lombardia 1\", alla Camera dei deputati nelle liste del Popolo della Libert\u00e0, diventando poi vicepresidente della VII Commissione (cultura, scienza e istruzione).\nL'adesione a Fratelli d'Italia.\nNel dicembre 2012, assieme ad altri 18 deputati e dieci senatori, abbandona Il Popolo della Libert\u00e0 e contribuisce a fondare Fratelli d'Italia.\nAlle elezioni politiche del 2013 \u00e8 quindi candidata al Senato della Repubblica, nella regione Veneto, con Fratelli d'Italia (in seconda posizione), tuttavia non viene eletta poich\u00e9 il partito non supera la soglia di sbarramento del 3% a livello regionale.\nDal 2013 \u00e8 il portavoce regionale della Lombardia per Fratelli d\u2019Italia.\nIn occasione delle Elezioni Amministrative del 2016 a Milano, si candida per la carica di consigliere comunale nelle liste di Fratelli d'Italia - Alleanza Nazionale, a sostegno del candidato unico del centro-destra Stefano Parisi: nonostante i 958 voti di preferenza ottenuti, non riesce ad essere eletta a causa dei bassi consensi riscossi dal partito (2,42%) che non hanno permesso l'elezione di alcun candidato.\nTorna a Montecitorio nel 2018, quando viene rieletta deputata nel collegio uninominale di Seregno.\nAltri incarichi.\nNel 1996 fonda, insieme a Gianni Alemanno l'Associazione Culturale \"Area\" che si prefigge il compito di diffondere le tematiche identitarie e sociali della Destra italiana."}
{"id": "658400", "revid": "4175", "url": "https://it.wikipedia.org/wiki?curid=658400", "title": "Millennium Stadium", "text": "Il Millennium Stadium () \u00e8 un impianto sportivo polivalente, ma principalmente rugbistico, di Cardiff, citt\u00e0 del Regno Unito capitale del Galles.\nCostruito tra il 1997 e il 1999, anno della sua inaugurazione, sorge nel complesso di Arms Park, un'area del centro cittadino lungo il corso del fiume Taff, sullo stesso sito del preesistente \"National Stadium\", del quale conserva una delle tribune, divenuta una curva nel nuovo impianto.\nA propria volta, il National Stadium aveva visto la luce nel 1969 dopo la suddivisione del terreno in cui sorge anche il limitrofo Cardiff Arms Park, che dal 1999 confina con il Millennium Stadium lungo la citata tribuna sopravvissuta alla demolizione.\nLo stadio \u00e8 sede degli incontri della squadra nazionale di rugby a 15 del Galles e, fino al 2009, lo fu continuativamente anche di quella di calcio, successivamente migrata al Cardiff City Stadium.\nCostruito in previsione della (alla lettera, in italiano, il suo nome \u00e8 traducibile \"Stadio del millennio\") della cui finale fu sede, accolse gare di altre tre edizioni di tale manifestazione fino al 2015; ivi si tennero anche gare del torneo olimpico maschile e femminile di Londra 2012 e, in ambito di club, ospit\u00f2 la finale di cinque edizioni della Coppa Europa di rugby nonch\u00e9 di un'edizione della Champions League di calcio.\nTra il 2001 e il 2006, inoltre, forn\u00ec sostegno logistico alla federazione e alla lega calcio inglesi durante la ricostruzione dello stadio di Wembley ospitando le finali di FA Cup, Football League Cup e Community Shield.\nLa capacit\u00e0 dell'impianto \u00e8 di posti a sedere e da esso \u00e8 noto con il nome commerciale di Principality Stadium.\nStoria.\nArms Park e il National Stadium.\nIl sito dove sorgono lo stadio e il suo limitrofo Cardiff Arms Park \u00e8 frutto di un dono alla collettivit\u00e0 da parte dei marchesi di Bute che a met\u00e0 XIX secolo, dopo aver concesso dei loro terreni per la deviazione del fiume Taff al fine di costruirvi una linea ferroviaria, cedettero il rimanente per usi ricreativi.\nVi nacque quindi quello che fu noto come Cardiff Arms Park che fino alla fine degli anni 1960 fu l'unico impianto nell'area.\nNel 1967 Ken Harris, tesoriere della Welsh Rugby Union, ottenne una concessione dal Cardiff Athletic Club su parte del terreno, quello occupato dall'ex campo di cricket, e diede l'avvio all'edificazione del National Stadium; i primi lavori, eseguiti da un consorzio di imprese edili e di ingegneria su un progetto del 1962 dello studio Osborne V. Webb &amp; Partners, furono completati nel 1969 con l'apertura di una struttura la quale, bench\u00e9 incompleta, era idonea a ospitare pubblico, anche se in maggioranza in piedi.\nNei successivi 15 anni lo stadio fu infatti sottoposto in pi\u00f9 fasi a continui lavori di ampliamento, con variazioni di capacit\u00e0.\nNel 1977 fu aggiunta la tribuna occidentale e nel 1979 quella orientale; a gennaio 1984 la struttura fu terminata con l'aggiunta della tribuna meridionale e la capacit\u00e0 massima fu portata a spettatori.\nLa prima partita dopo il completamento fu l'incontro d'apertura del Cinque Nazioni 1984 tra e .\nIl costo finale dell'impianto ammont\u00f2 a .\nCon tale configurazione lo stadio ospit\u00f2 alcuni incontri della fase a gironi, oltre che la finale per il terzo posto della , ma in seguito la sua capacit\u00e0 fu ridotta per motivi di sicurezza a , dei quali in piedi.\nSuccessivi adattamenti portarono la capacit\u00e0 a posti completamente a sedere, insufficienti per appuntamenti come il Cinque Nazioni e, soprattutto, la Coppa del Mondo la cui edizione 1999 il Galles si vide assegnare con pi\u00f9 di 3 anni di preavviso.\nFu decisa quindi la costruzione di un nuovo stadio sullo stesso sito e, nell'aprile del 1997, appena 13 anni dopo il suo completamento, il National Stadium fu demolito per iniziare i lavori di costruzione del nuovo impianto.\nIl Millennium Stadium.\nIl progetto dello stadio, sotto la supervisione dell'architetto anglo-australiano Rod Sheard per Lobb Sport Architecture, successivamente studio Populous, fu realizzato dal contraente generale Laing.\nPer quanto riguardava la meccanica della copertura retraibile dell'impianto la consulenza ingegneristica fu a cura dalla britannica WS Atkins, mentre quella a cura dell'italiana Cimolai, specializzata in strutture tubolari, fu al servizio della realizzazione del telaio degli spalti, del tetto e del sostegno della citata copertura retraibile.\nOltre alla demolizione di tre quarti del National Stadium (quella che un tempo ne era la tribuna settentrionale, poi divenuta curva dopo la rotazione del nuovo impianto di novanta gradi, non pot\u00e9 essere demolita), il progetto prevedeva anche la soppressione di una piscina confinante nonch\u00e9 la distruzione e spostamento di un edificio tecnico di una compagnia di telecomunicazioni in cui erano attestati milioni di doppini telefonici.\nLo stadio, il cui costo era preventivato in , fu inaugurato ancora incompleto il con una vittoria per 29-19 del sul , prima affermazione di sempre dei britannici sugli \"Springbok\".\nGran parte del finanziamento provenne dalle casse di Millennium Stadium plc, la societ\u00e0 costituita da Welsh Rugby Union per amministrare lo stadio; 46 milioni furono raccolti tramite fondi della lotteria mentre ulteriori 6 milioni furono destinati a ristrutturazione dell'arredo urbano.\nIl costo lievit\u00f2 tuttavia fino a , da imputarsi principalmente alle maggiorate spese di costruzione, salite fino a .\nInoltre, bench\u00e9 ufficialmente aperto, lo stadio non disponeva ancora della certificazione di agibilit\u00e0, indispensabile per potere ospitare un torneo in maniera continuativa come la ; in aggiunta a ci\u00f2, non furono consegnati prima di agosto al comitato organizzatore della Coppa le documentazioni con le caratteristiche tecniche degli impianti, incluse quelle sulla capienza autorizzata, il che rese impossibile pianificare il numero di biglietti da mettere in vendita.\nLa certificazione di agibilit\u00e0 giunse solo a settembre, un mese prima dell'inizio della Coppa del Mondo, bench\u00e9 ancora privo di mappature dei posti, delle uscite di sicurezza, degli ingressi e delle zone di conforto, che caus\u00f2 ritardi notevoli nella messa a disposizione dei biglietti: per ogni evenienza fu persino contemplata l'eventualit\u00e0 di disputare la finale a Londra al vecchio stadio di Wembley, in uso alla federcalcio inglese.\nLo stadio fu comunque messo a disposizione del comitato organizzatore in tempo per l'inizio del torneo, e ivi si tennero sette incontri, quattro dei quali nella fase a gironi e tre nei \"play-off\", tra cui la finale per il terzo posto, vinta dal Sudafrica 22-18 sulla , e quella per il primo posto, in cui l' batt\u00e9 la 35-12.\nLa competizione si tenne su un tappeto di erba naturale messo in opera dalla compagnia statunitense GreenTech ITM.\nNel 2000 la Football Association, la federcalcio inglese, si accord\u00f2 con la Welsh Rugby Union per la disputa al Millennium Stadium delle finali delle successive tre edizioni della FA Cup (la Coppa d'Inghilterra) al fine di far fronte ai lavori di demolizione e ricostruzione dello stadio londinese di Wembley; nel quadro di un accordo pi\u00f9 globale, Cardiff sostitu\u00ec Londra anche nell'allestimento della Charity Shield (successivamente Community Shield), della finale di Coppa di Lega e di quelle di seconda e terza divisione inglese.\nA causa dell'allungamento dei tempi di realizzazione di Wembley, l'accordo fu prolungato fino al 2005 e ancora, in via cautelativa, di un'ulteriore stagione fino al 2006: le precauzioni della Football Association si rivelarono a posteriori giustificate perch\u00e9 un ritardo nei tempi di consegna dello stadio londinese rese necessario, per un'ultima volta, usare il Millennium per l'organizzazione di tutte le finali nazionali.\nNel 2003 fu assegnata alla Francia l'organizzazione della , e il Millennium fu uno degli stadi fuori dai confini nazionali scelti dalla F\u00e9d\u00e9ration Fran\u00e7aise de Rugby per dare sostegno logistico alla manifestazione: pi\u00f9 nel dettaglio, ospit\u00f2 tre partite nella fase a gironi pi\u00f9 un quarto di finale, quello in cui la Francia batt\u00e9 a sorpresa la Nuova Zelanda.\nNel 2015 lo stadio ospit\u00f2 la sua terza Coppa del Mondo di rugby: fu l'unica installazione fuori dall'Inghilterra, federazione organizzatrice, ad accogliere gare di tale edizione di torneo.\nCon 8 incontri ospitati, fu la seconda sede pi\u00f9 utilizzata della competizione dopo il londinese stadio di Twickenham.\nIn ambito di club, altres\u00ec, il Millennium Stadium ha ospitato cinque finali di Heineken Cup, la maggiore competizione per squadre di rugby a 15 d'Europa, tra il 2002 e il 2014; in tale stadio si sono laureati campioni continentali gli inglesi , gli irlandesi (due volte) e , e i francesi del .\nIn seguito a un accordo di sponsorizzazione stipulato a settembre 2015 con la compagnia gallese di costruzioni e mutui fondiari Principality Building Society, l'impianto assunse il nome di Principality Stadium; il avvenne la presentazione ufficiale dell'impianto cos\u00ec rinominato e a indicarne il nuovo nome vi \u00e8 da allora un'insegna bilingue inglese e gallese (\"Stadiwm Principality\") apposta sul fronte orientale dell'edificio verso Westgate Street.\nIl diritto di \"naming\" ha, salvo rinnovi, una durata di dieci anni.\nCaratteristiche.\nCome detto, il Millennium sorge sul sito del pre-esistente National Stadium, costruito in varie fasi tra il 1969 e il 1984 e, di conseguenza, in esercizio nella configurazione completa per solo 13 anni.\nProblemi strutturali impedirono la demolizione totale del National Stadium: per opposizione del Cardiff Athletic Club, infatti, tale gradinata fu lasciata in sito in quanto facente funzioni di sostegno della tribuna sud dell'adiacente Arms Park.\nQuesto port\u00f2 a un disegno insolito nell'andamento interno delle tribune: tre quarti dello stadio \u2014 le due tribune e la gradinata sud \u2014 \u00e8 realizzato su tre ordini di posti mentre la gradinata nord ne ha solo due.\nLa visibile discontinuit\u00e0 di disegno con il resto delle gradinate \u00e8 valso alla tribuna il soprannome di \"Glanmor\u2019s Gap\" dal nome di Glanmor Griffiths, all'epoca direttore della Welsh Rugby Union che non riusc\u00ec a ottenere la demolizione completa del vecchio impianto.\nPrimo stadio del Regno Unito con tetto scorrevole, al momento dell'inaugurazione era anche il pi\u00f9 capiente del Paese.\nLunghezza e larghezza fuori tutto della struttura ammontano a , per un'area totale di circa .\nL'orientamento del campo da gioco, che si trova sotto il piano stradale, \u00e8 nord-sud, a differenza del vecchio National Stadium in cui era est-ovest.\nElemento rilevante della struttura, in cemento armato, \u00e8 il sostegno costituito da quattro torri d'acciaio alte 90 metri sul piano stradale, edificate ai quattro angoli esterni dello stadio.\nI tubi di dette torri di sostegno hanno una sezione di ; a mezz'altezza di ciascuna torre si dipartono due travi sospese orizzontali, una aggettante verso l'esterno della struttura e l'altra verso l'interno; le estremit\u00e0 di tali due travi sono ancorate tramite cavi d'acciaio alla sommit\u00e0 della torre.\nUn ulteriore gruppo di cavi \u00e0ncora alla base di ogni torre l'estremit\u00e0 esterna di ogni trave, s\u00ec da permettere il trasferimento del peso dal tetto alle fondamenta.\nTale struttura cos\u00ec realizzata ha funzioni di sostegno del tetto, realizzato anch'esso in acciaio tubolare prodotto dalla Cimolai.\nIl tetto si trova a sopra il piano stradale ed \u00e8 richiudibile tramite due pannelli scorrevoli di alluminio delle dimensioni ciascuno di e del peso totale di azionati da due motori idraulici; i pannelli sono alti nel loro punto di massimo spessore e sono attrezzati per garantire isolamento acustico, respingere l'umidit\u00e0 e raccogliere l'acqua piovana in canali appositamente realizzati lungo il perimetro di ciascuno di essi.\nIl tetto \u00e8 accessibile grazie a due camminamenti anulari sospesi: tramite di essi \u00e8 possibile effettuare la manutenzione dei rilevatori di fumo, altoparlanti e i 110 fari da di potenza ciascuno installati nella copertura dell'impianto.\nLe gradinate, fatta eccezione per quella preesistente, sono realizzate in cemento precompresso e montato in opera; l'anello superiore ospita spettatori, quello centrale e quello inferiore .\nIn totale furono necessari circa di cemento, di acciaio ( per le strutture e per i rinforzi), di mattoni in cemento, di rivestimento (di cui di alluminio) e pali di fondazione.\nIl contraente generale fu Laing plc che, se dal punto di vista operativo rispett\u00f2 i tempi di consegna e le specifiche di gara, lament\u00f2 tuttavia una perdita economica di circa per la realizzazione dello stadio, dovuta al fatto che l'appalto prevedeva un tetto al guadagno massimo garantito e in fase di presentazione dell'offerta erano state fatte previsioni errate sui costi da sostenere.\nIn conseguenza di ci\u00f2 Laing decise di rivedere la sua politica circa la partecipazione a gare d'appalto di grandi opere.\nLa superficie di gioco, delle dimensioni di , \u00e8 da novembre 2014 un tappeto in erba ibrida con tecnologia GrassMaster; la sua realizzazione \u00e8 costata .\nUsi alternativi al rugby a 15.\nUsi sportivi.\nPer nove anni il Millennium ospit\u00f2 in via quasi esclusiva gli incontri calcistici interni della nazionale gallese: il primo fu nel marzo 2000 contro la ; tuttavia tale impianto non incontr\u00f2 mai il favore degli spettatori, in quanto ritenuto troppo dispersivo per una disciplina che in Galles \u00e8 meno importante del rugby: raramente l'affluenza massima super\u00f2 un terzo della capacit\u00e0 dello stadio e, dal 2010 in poi, la struttura scelta dalla federcalcio gallese per i propri incontri interni fu, salvo eccezioni, il Cardiff City Stadium; solo in due ulteriori occasioni, la pi\u00f9 recente nel 2018 contro la in amichevole (una sconfitta gallese 1-4), Millennium vide il calcio internazionale di scena.\nNonostante i spettatori confluiti allo stadio per tale evento, tuttavia, pubblico e giocatori espressero ulteriori perplessit\u00e0 sull'uso di tale struttura, bench\u00e9 la federazione avesse chiaramente fatto presente che la sede pi\u00f9 capiente era giustificata dal nome dell'avversario e che gli incontri ufficiali avrebbero continuato a tenersi al Cardiff City Stadium.\nIn occasione dei tornei calcistici maschile e femminile delle Olimpiadi 2012 di Londra il Millennium Stadium costitu\u00ec uno dei pi\u00f9 rilevanti sostegni logistici, essendo stato sede di diversi incontri, tra cui quello d'apertura del torneo femminile e quello per la medaglia di bronzo di quello maschile.\nLa federazione calcistica gallese propose il Millennium Stadium quale una delle sedi destinate a ospitare il campionato europeo di calcio 2020, per la prima volta organizzato senza un Paese ospite, ma la mancata designazione in favore di Hampden Park a Glasgow e l'Aviva Stadium a Dublino port\u00f2 il direttore della FAW Jonathan Ford a ipotizzare ragioni politiche per l'esclusione; pochi mesi pi\u00f9 tardi, tuttavia, l'UEFA assegn\u00f2 allo stadio l'organizzazione della finale di Champions League 2016-17.\nMillennium Stadium ha ospitato cinque importanti riunioni di pugilato: nel 2006 Matt Skelton batt\u00e9 Danny Williams per la corona dei pesi massimi del Commonwealth; ad aprile 2007 il gallese Joe Calzaghe batt\u00e9 l'americano Peter Manfredo per la corona WBO dei supermedi e successivamente, a novembre dello stesso anno, batt\u00e9 il danese Mikkel Kessler nella difesa del titolo e la riunificazione delle categorie WBO, WBA e WBC; nel 2017 il britannico Anthony Joshua difese il titolo WBO, IBF e IBO dei massimi contro il francese Carlos Takam e, nel 2018, di nuovo Joshua sconfisse il neozelandese Joseph Parker ai punti per la riunificazione del titolo dei massimi WBA e WBO.\nNel 2013 il Millennium fu lo scenario della cerimonia d'apertura della Coppa del Mondo di rugby a XIII, della quale ospit\u00f2 anche due incontri, in uno dei quali l' sconfisse i padroni di casa del . Dal 2001, inoltre, lo stadio ospita la tappa britannica dello Speedway Grand Prix, competizione motociclistica su fondo non asfaltato.\nAltri usi.\nIl Millennium funge anche da sede di concerti, grazie alla propria capienza e al tetto richiudibile che lo rende idoneo agli spettacoli anche in caso di maltempo.\nTra gli artisti e i gruppi di maggior rilievo esibitisi in tale impianto figurano Paul McCartney, nell'ambito del suo \"Up and Coming Tour\" del 2010; Madonna in due occasioni, la prima volta nel 2006 come esordio europeo del \"Confessions Tour\" e, due anni pi\u00f9 tardi, come tappa dello \"Sticky &amp; Sweet Tour\"; i Rolling Stones due volte, nel 2006 come parte del loro \"A Bigger Bang Tour\", e nel 2018 nel \"No Filter Tour\".\nAncora, i Police scelsero lo stadio di Cardiff come tappa nel 2007 del loro \"Reunion Tour\".\nIl vi si tenne il \"Tsunami Relief Cardiff\", concerto di beneficenza organizzato in soccorso delle vittime dello tsunami asiatico del dicembre precedente; la manifestazione, cui parteciparono importanti artisti britannici come Eric Clapton, Charlotte Church, Katherine Jenkins, Midge Ure e altri, raccolse donazioni per .\nIl di quello stesso anno si tenne al Millennium l'evento musicale \"Noise and Confusion\", festival musicale \"Brit-rock\" destinato a diventare un appuntamento musicale fisso ma che, tuttavia, non ebbe mai un seguito.\nA seguito della pandemia di COVID-19 del 2020, e il conseguente blocco di tutte le attivit\u00e0 sportive, Millennium Stadium \u00e8 stato concesso al servizio sanitario gallese per installarvi unit\u00e0 di ricovero da campo destinate ai pazienti colpiti da tale virus, al fine di lasciare liberi gli ospedali di Cardiff e Vale of Glamorgan di trattare emergenze sanitarie di altra natura.\nIl tale struttura, battezzata \"Dragon\u2019s Heart Hospital\", fu ufficialmente aperta e presentata dal rugbista internazionale gallese Jamie Roberts che, fuori dal campo, \u00e8 medico di professione; in teleconferenza da Londra Carlo, principe del Galles, tenne il discorso ufficiale di investitura.\nSi tratta della seconda maggior struttura ospedaliera provvisoria del Regno Unito."}
{"id": "658402", "revid": "466539", "url": "https://it.wikipedia.org/wiki?curid=658402", "title": "Lawrence Bender", "text": "Divenne famoso per aver prodotto \"Le iene\" nel 1992 e diversi altri film di Quentin Tarantino.\nBiografia.\nNegli anni ottanta, lavor\u00f2 come cameraman sulla serie \"Un salto nel buio\" della Laurel Entertainment. Inoltre, \u00e8 stato produttore di molti altri film di successo tra cui \"Will Hunting - Genio ribelle\", \"The Mexican - Amore senza la sicura\" e la trilogia di \"Dal tramonto all'alba\". \u00c8 stato il produttore della miniserie TV \"La leggenda di Earthsea\".\nBender ha fatto dei cameo in molti dei film che produce: \u00e8 uno dei poliziotti che inseguono Mr. Pink in \"Le iene\", un cameriere (accreditato come \"long-haired yuppie scum\" nei titoli di coda) al ristorante di \"Pulp Fiction\" e un fattorino di un hotel in \"\". Ritorna nel ruolo del \"long-haired yuppie scum\" (tradotto in \"feccia yuppie dai lunghi capelli\") anche in \"Four Rooms\".\nDal maggio del 2005 Bender \u00e8 un contributore dell'Huffington Post. Inoltre lavora a Hollywood per la sua casa di produzione, la Lawrence Bender Production, e anche per la A Band Apart, la compagnia aperta insieme a Quentin Tarantino."}
{"id": "658409", "revid": "729019", "url": "https://it.wikipedia.org/wiki?curid=658409", "title": "Sukhoi Su-10", "text": "Il Sukhoi Su-10 (in caratteri cirillici: \u0421\u0443\u0445\u043e\u0439 \u0421\u0443-10), indicato anche con la sigla interna all'ufficio di progettazione E, fu un bombardiere tattico quadrimotore a getto, monoplano ad ala alta, progettato dall'OKB 51 diretto da Pavel Osipovi\u010d Suchoj, sviluppato in Unione Sovietica negli anni quaranta e rimasto allo stadio di prototipo.\nStoria del progetto.\nLo sviluppo del Su-10 inizi\u00f2 appena dopo l'ordine del Ministero dell'Aeronautica del 27 marzo 1946. L'idea iniziale fu quella di costruire un apparecchio propulso da quattro RD-10, il primo motore a getto sovietico (reactivniy dvigatel, motore a reazione) e quindi il motore disponibile in maggior quantit\u00e0 nel periodo. Quasi subito il numero degli RD-10 venne aumentato a sei, montati in fusoliera, sopra o sotto le ali. Alla fine, il miglior risultato si ottenne con 4 nuovi Lyul'ka TR-1, montati appaiati uno sopra l'altro, sulle ali. Infatti le prestazioni del TR-1 erano leggermente migliori, pesavano una tonnellata in meno degli RD-10 e fruttavano miglioramenti nell'aerodinamica dell'ala rispetto a questi ultimi.\nNel 1946 non erano stati ancora studiati metodi matematici per la stima del raggio d'azione di grossi bombardieri a getto, perci\u00f2 l'OKB dovette fare tutto da s\u00e9. Il metodo sviluppato permetteva di conoscere l'autonomia per ogni quota e per ogni velocit\u00e0.\nFinalmente il progetto approd\u00f2 alla galleria del vento T-106 dell'Istituto centrale di aeroidrodinamica (TsAGI), dove vennero provate configurazioni con uno, due o tre motori sull'ala. I risultati mostrarono che la migliore configurazione era quella con due motori con l'asse allineato alla corda dell'ala con la presa d'aria avanzata rispetto al bordo d'attacco. La versione finale adottava, come detto, due motori per ala montati uno sopra ed uno sotto al piano alare. Questo disegno preliminare venne completato in giugno e si cominci\u00f2 a costruire un modello in scala 1:1 dell'apparecchio. Nel gennaio dell'anno successivo (1947) il modello venne approvato da una speciale commissione, senza appunti degni di nota.\nDurante il 1948 si ultim\u00f2 il primo prototipo con i quattro TR-1A, ma il Ministero dell'Aeronautica decise inaspettatamente di cancellare il programma e la macchina venne spostata all'Istituto d'Aviazione di Mosca per scopi didattici. Probabilmente questo \u00e8 dovuto alla caduta in disgrazia e successiva chiusura dell'OKB Sukhoj.\nTecnica.\nFusoliera.\nIl prototipo era un apparecchio interamente in metallo, con ala monoplana, fusoliera semi-monoscocca a sigaro. Il navigatore era sistemato sul muso, ed aveva una posizione abbastanza comoda, mentre pilota e operatore radio/mitragliere erano posizionati sopra di lui, in posizione leggermente arretrata. Sotto l'operatore radio era alloggiato il carrello anteriore. Il comparto bombe era ricavato al centro della fusoliera. Si accedeva alla cabina mediante un portello sulla destra della parte anteriore della fusoliera.\nL'apparecchio era dotato di seggiolini eiettabili, quelli del pilota e del navigatore erano affiancati schiena a schiena. Una volta espulso, il seggiolino del pilota avrebbe dovuto essere ruotato di 18\u00b0 sul fianco per evitare l'impennaggio del bombardiere.\nAlla base dell'impennaggio era posizionato il cannone di poppa, rimovibile per permettere al mitragliere/osservatore di lasciare l'apparecchio in caso di emergenza, dato che quest'ultimo non possedeva un seggiolino eiettebile, ma un seggilino che si alzava a seconda della posizione del cannone. Il blocco del cannone poteva infatti essere rimosso da quattro piccole cariche esplosive. Sotto il cannone di poppa era posizionato un parafreno. Il mitragliere di poppa era protetto da un finestrino antiproiettile e varie paratie d'acciaio.\nAla.\nEra attaccata alla fusoliera da longheroni ed una paratia. La sezione alla radice era una TsAGI (istituto centrale di aeroidrodinamica) Sh-2-12 mentre all'estremit\u00e0 era una SR-3-12. Erano installati quattro TR-1A, in modo tale che venisse minimizzata l'interferenza aerodinamica tra ala e gondole dei motori. Le due semiali possedevano due sezioni di alettoni ciascuna, un'aletta di trim e sei sezioni di ipersostentatore.\nL'aereo possedeva un singolo impennaggio verticale al quale era agganciato uno stabilizzatore senza angolo di diedro.\nCarrello.\nLa gamba del ruotino anteriore ospitava due gomme da 660 \u00d7 160\u00a0mm, con doppio ammortizzatore idraulico. Il carrello principale si ritraeva nell'ala."}
{"id": "658414", "revid": "110157", "url": "https://it.wikipedia.org/wiki?curid=658414", "title": "Part II (Lil Jon &amp; the East Side Boyz)", "text": "Part II \u00e8 il sesto disco registrato da Lil Jon.\nIn \"Part II\" vi sono registrati i successi del disco Kings of Crunk tra i quali ricordiamo \"Get Low\" o anche \"Throw It Up\" inoltre vi sono anche delle tracce create appositamente per il disco e in allegato al CD vi \u00e8 un DVD con degli inserti speciali.\nPart II \u00e8 un album di 4 brani remix che hanno avuto successo i gi\u00e0 citati \"Throw It Up\" e \"Get Low\" pi\u00f9 un ulteriore remix di quest'ultimo in versione Merengue, e \"Put Yo Hood Up\" con la partecipazione di Chyna Whyte, Jadakiss, Petey Pablo e Roy Jones."}
{"id": "658424", "revid": "23", "url": "https://it.wikipedia.org/wiki?curid=658424", "title": "Hi-End", "text": ""}
{"id": "658427", "revid": "228587", "url": "https://it.wikipedia.org/wiki?curid=658427", "title": "Sleeper", "text": ""}
{"id": "658429", "revid": "23", "url": "https://it.wikipedia.org/wiki?curid=658429", "title": "High times", "text": ""}
{"id": "658438", "revid": "1632387", "url": "https://it.wikipedia.org/wiki?curid=658438", "title": "Psychedelicatessen", "text": "Psychedelicatessen \u00e8 il secondo studio album dei Threshold, uscito nel tardo 1994. \u00c8 il primo e unico album dei Threshold a vedere Glynn Morgan alla voce, ed anche il solo con Nick Harradence alla batteria.\nTracce.\nSpecial edition.\nL'edizione rimasterizzata del 2001 contiene due tracce bonus:"}
{"id": "658441", "revid": "842", "url": "https://it.wikipedia.org/wiki?curid=658441", "title": "SGI Altix", "text": ""}
{"id": "658442", "revid": "23", "url": "https://it.wikipedia.org/wiki?curid=658442", "title": "Human League", "text": ""}
{"id": "658445", "revid": "287204", "url": "https://it.wikipedia.org/wiki?curid=658445", "title": "Interferometria astronomica", "text": ""}
{"id": "658446", "revid": "228587", "url": "https://it.wikipedia.org/wiki?curid=658446", "title": "Kings of Crunk", "text": "Kings of Crunk \u00e8 il quarto disco registrato dal rapper Lil Jon, prodotto dalla sua etichetta indipendente BME Recordings e distribuita dalla TVT Records.\nProprio come dice il titolo del disco Lil Jon \u00e8 il re del genere Crunk.\nHa ricevuto molta attenzione questo disco anche perch\u00e9 era uno dei primi lavori di Lil Jon ad essere riconosciuto come disco di platino, L'album grazie al suo successo internazionale \u00e8 stato accreditato come il primo vero album di questo genere in America che \u00e8 appunto il \"crunk\". Lil Jon durante il periodo di fine 2001 e il successivo 2002 ha rimescolato un po' I suoi sound nei suoi brani prima di fare l'album, anche perch\u00e9 in quel periodo aveva ottenuto il suo primo LIN LM-1, che grazie a quest'ultimo poteva comporre basi pi\u00f9 orecchiabili, infatti nei beat in quel periodo Lil Jon usava pi\u00f9 il LIN che il suo vecchio Roland. Questo cambiamento musicale porter\u00e0 Lil Jon a creare strumentali fenomenali che user\u00e0 poi anche nei successivi album che far\u00e0 nel 2003 e nel 2004 che contraddistingueranno questo artista dagli altri rapper e produttori come eccezionale Beatmaker.\nIn questo album molti produttori hanno collaborato insieme a Lil Jon, tra I pi\u00f9 conosciuti ricordiamo Jazze Pha, Devin The Dude ma anche la collaborazione di Big Oomp che non \u00e8 mai mancato nei lavori del rapper di Atlanta. La maggior parte dei brani sono stati prodotti da Lil Jon che grazie a lui molte canzoni di questo album sono riuscite ad arrivare al successo internazionale, tra alcune canzoni diventate famose grazie a Lil Jon ricordiamo \"I Don't Give A...\" e \"Get Low\", due hit di successo a livello mondiale prodotte da quest'ultimo. Sono stati girati anche 2 video per questi due brani.\nA questo disco hanno partecipato noti nomi del mondo Rap, alcuni molto famosi ad Atlanta, ricordiamo fra questi il nome di Pastor Troy che ha cantato nel brano \"Throw It Up\", ma anche di Jadakiss, Petey Pablo, E-40, e gli 8 Ball &amp; MJG che hanno cantato in diversi brani dell'album, e altri rapper meno famosi come gli UGK o gli esordienti Ying Yang Twins che hanno cantato insieme a Lil Jon e gli Eastside Boyz nella canzone \"Get Low\". Ma ci sono anche Mystikal e Krayzie Bone, che proprio in questo disco saranno le seconde voci nel brano \"I Don't Give A...\".\nCritica.\nIl successo del disco porta Lil Jon ad avere un disco d'oro nel 2003, e inoltre Kings of Crunk diventa anche doppio platino. L'album grazie al successo dei singoli pot\u00e9 incassare per la TVT e Lil Jon promosse il disco per la sua etichetta BME. A fine 2003 \"Kings of Crunk\" si classifico all 60\u00ba posto della Billboard 200."}
{"id": "658447", "revid": "120619290", "url": "https://it.wikipedia.org/wiki?curid=658447", "title": "Relics", "text": "Relics \u00e8 una raccolta dei Pink Floyd pubblicata dalla EMI/Harvest nel 1971.\nDescrizione.\nLa pubblicazione di questo album fu decisa dalla EMI. La casa discografica era preoccupata che la band fosse andata in studio, per registrare quello che sarebbe diventato Meddle, senza delle canzoni o idee, iniziando le composizioni da zero. La EMI cap\u00ec che nessun nuovo disco sarebbe stato pubblicato prima di un anno e, al fine di pubblicare qualche altro \"prodotto\" per i fan, decise di pubblicare un LP a prezzo economico sulla loro etichetta Starline.\nRelics \u00e8 noto per riproporre i primi due singoli di successo dell'era Syd Barrett, \"Arnold Layne\" e \"See Emily Play\", precedentemente pubblicati dal gruppo su 45 giri tra il 1967 e il 1968 e non inclusi negli album in studio fino ad allora pubblicati, come \"Arnold Layne\", \"See Emily Play\", \"Paintbox\" e \"Julia Dream\", assieme ad altri estratti dai primi tre LP della band (questi ultimi compaiono senza alcuna modifica o remissaggio), e contiene un solo inedito: la versione in studio di \"Biding My Time\", brano fino ad allora eseguito solo dal vivo come parte di una doppia suite intitolata \"The Man/The Journey\", mai pubblicata.\nAd ogni modo l'album non si pu\u00f2 considerare una raccolta definitiva dei 45 giri della band, visto che non sono stati inclusi alcuni singoli A-sides (\"Apples and Oranges\", \"It Would Be So Nice\" e \"Point Me at the Sky\"), come pure un B-side (\"Candy and a Currant Bun\"). Questa mancanza fu colmata dai numerosi bootlegs e ufficialmente solo agli inizi degli anni novanta con la collezione The Early Singles.\nLa copertina dell'album fu disegnata dal batterista Nick Mason e ritrae una sorta di macchinario composto da differenti strumenti musicali (canne d'organo, trombe, tamburi, piatti etc) uniti assieme da fantasiosi elementi architettonici. Per la copertina della versione rimasterizzata su CD dell'album, l'artista Storm Thorgerson ha realizzato e fotografato un modello tridimensionale, riproduzione molto fedele del disegno originale, che \u00e8 tuttora conservato da Mason."}
{"id": "658450", "revid": "287204", "url": "https://it.wikipedia.org/wiki?curid=658450", "title": "Giannozzo Manetti", "text": "Biografia.\nAppartenente a una famiglia borghese, fu discepolo dell'umanista Ambrogio Traversari.\nSi mise contro l'ascesa dei Medici, rifugiandosi prima a Roma e poi a Napoli, dove mor\u00ec nel 1459.\nA Roma fu segretario pontificio di Niccol\u00f2 V, che volle rinnovare gli uffici chiamando personaggi fidati, come lo stesso Giannozzo Manetti, ma anche Orazio Romano, Niccol\u00f2 Perotti, Pietro da Noceto, Pietro Lunense, Giovanni Tortelli, Lorenzo Valla; \"cos\u00ec come non \u00e8 senza significato il contestuale allontanamento da Roma di Poggio Bracciolini e Biondo Flavio\". A testimonianza di tale legame di fiducia, Manetti scrisse poi la biografia di Niccol\u00f2 V.\nAbile oratore di straordinaria erudizione, fu un profondo conoscitore del latino e greco e studi\u00f2 anche l'ebraico. Tradusse dal greco al latino l\"Etica Eudemia,\" l\"Etica Nicomachea\" e i \"Magna moralia\" di Aristotele. La sua ricca biblioteca ci \u00e8 in larga parte pervenuta e fa parte del fondo palatino della Biblioteca Vaticana.\n\u00c8 ricordato soprattutto come l'autore del \"De dignitate et excellentia hominis libri IV\", finito di scrivere verso il 1452-53. \nIn questo testo lo scrittore fiorentino respinge la prospettiva religiosa medievale secondo cui il corpo umano \u00e8 legato ai vizi e alla sporcizia, destinato a soffrire per espiare il peccato originale, ma al contrario afferma che \u00e8 una meravigliosa macchina creata da Dio a sua immagine, fonte di molti piaceri che non sono da condannare, anche se derivano dalla sua fisicit\u00e0, spostando il discorso su una visione antropocentrica tipica dell'Umanesimo. \nNel 1447 pubblic\u00f2 3 libri della sua \"Historia Pistoriensis\", un compendio storico sulla storia di Pistoia dalla fondazione romana sino al 1446, attingendo ampiamente a locali Cronache Pistoiesi e alle opere maggiori dei cronachisti fiorentini Villani e Bruni.\nAltri suoi lavori furono le biografie di Papa Niccol\u00f2 V, di Dante, Petrarca e Boccaccio, lavori storiografici, trattati filosofici e importanti traduzioni di Aristotele e altri autori."}
{"id": "658458", "revid": "767487", "url": "https://it.wikipedia.org/wiki?curid=658458", "title": "Coma Divine - Recorded Live in Rome", "text": "Coma Divine - Recorded Live in Rome o solo Coma Divine, \u00e8 il secondo album live della band progressive rock inglese Porcupine Tree, uscito per la prima volta nell'ottobre 1997.\nIl disco.\nRegistrato in tre serate al Club Frontiera di Roma nel marzo dello stesso anno, evidenzia il successo ricevuto con Signify che ha portato la band ad un nuovo livello commerciale. Il disco raccoglie brani che coprono tutta la carriera del gruppo.\nRiconosciuto dalla band come la migliore esibizione mai fatta, l'album, sebbene live, presenta una pulizia del suono e una coesione musicale perfetta: a parte qualche ritocco di missaggio alle voci e sfumate di raccordo all'inizio e alla fine, non sono state effettuate sovraincisioni.\nBrani come \"Dislocated day\", \"Always Never\", \"Radioactive toy\", \"Not beautiful anymore\" escono fuori totalmente rivisitati (prima dei remix di recente produzione con Gavin Harrison alla batteria, era l'unico modo per sentire una batteria reale sulla vecchia produzione) e superiori alle versioni originali. La stessa The Sky Moves Sideways, resta la migliore incisione in assoluto, pi\u00f9 energica e vibrante, palcoscenico ideale per la completezza tecnica di Chris Maitland.\nTracce.\nEdizione estesa.\nCD 1\nCD 2"}
{"id": "658460", "revid": "1393243", "url": "https://it.wikipedia.org/wiki?curid=658460", "title": "Arti psioniche", "text": "Nel gioco di ruolo fantasy \"Dungeons &amp; Dragons\", le arti psioniche sono la capacit\u00e0 di sfruttare il potenziale della mente. La capacit\u00e0 di usare i poteri mentali \u00e8 una capacit\u00e0 innata, ma che pu\u00f2 essere presente in latenza nella mente di molti individui e sviluppata tramite una rigida disciplina mentale.\nNella quarta di copertina del \"Manuale completo delle arti psioniche\" vengono presentate in questo modo:\nI personaggi che utilizzano le arti psioniche possono sviluppare i pi\u00f9 disparati effetti: essi possono creare un raggio di energia da scagliare contro un nemico, possono dominare la mente di un mostro, oppure possono limitarsi a controllarne gli arti, possono volare, teletrasportarsi e molto altro ancora. Esse si avvicinano alla magia, per\u00f2, al contrario di essa, non necessitano l'esecuzione di nessun gesto o la pronuncia di alcuna formula magica, il personaggio deve semplicemente concentrarsi sul suo potere e dirigerlo come meglio crede. \nPoteri psionici.\nUn \"potere psionico\" (il corrispondente psionico di un incantesimo) \u00e8 un singolo effetto psionico, che pu\u00f2 essere manifestato concentrandosi e spendendo i necessari punti potere. Ogni potere \u00e8 accompagnato da alcuni parametri che lo caratterizzano:\nNon essendoci componente somatica le armature non interferiscono con la manifestazione dei poteri.\nPunti potere.\nLe classi di manifestatori psionici dispongono di un certo numero di punti potere, in base al livello di classe e al punteggio della caratteristica chiave. I poteri psionici hanno un costo proporzionale al livello. Questo sistema lascia pi\u00f9 libert\u00e0 rispetto a quello con cui gli incantatori scelgono che incantesimi lanciare. Inoltre gli psionici non devono mai preparare preventivamente i loro poteri.\nArti psioniche e magia.\nCi sono due possibili opzioni, a livello di regolamento, riguardo al rapporto fra arti psioniche e magia:\nDiscipline.\nCome per gli incantesimi ci sono le scuole di magia, per i poteri psionici ci sono le \"discipline\":\nClassi.\nIl \"Manuale completo delle arti psionche\" presenta quattro nuove classi base:"}
{"id": "658475", "revid": "120482249", "url": "https://it.wikipedia.org/wiki?curid=658475", "title": "Juan Carlos Morrone", "text": "Carriera.\nGiocatore.\nGli esordi e l'arrivo alla Lazio.\nJuan Carlos Morrone, attaccante argentino, nato a Buenos Aires, soprannominato \"El Gaucho\" e meglio noto col nome italianizzato di Giancarlo. Un pezzo di storia della Lazio dove milita come giocatore, detenendo il maggior numero di reti in Serie B con la maglia biancoceleste, ben 34, oltre che in veste di allenatore delle giovanili e prima squadra.\nInizia con il Platense, squadra di Buenos Aires, nella Divisi\u00f3n B a 17 anni. In due anni segna 46 gol, 22 la prima stagione e 24 l'altra.\nNon ha ancora 19 anni quando viene acquistato dalla Lazio. \u00c8 la stagione 1960-61 e non avendo ancora compiuto il 22\u00ba anno di et\u00e0 pu\u00f2 essere tesserato come oriundo secondo le vigenti norme federali dell'epoca. Arriva a campionato iniziato con la squadra ultima in classifica e non riesce a contribuire alla salvezza (realizzer\u00e0 solo 4 gol). Nel successivo campionato di Serie B va a segno 14 volte ed \u00e8 autore del primo gol in assoluto realizzato dalla Lazio nel campionato cadetto. Tecnica sudamericana fatta di dribbling, servizi ai compagni e assist, un rendimento sempre alto che lo fa entrare nel cuore dei tifosi. L'anno successivo, trasformato ormai in trequartista, realizza solo 10 gol tra cui quello con la Pro Patria che scandisce la promozione in Serie A della Lazio, con cui sigla 53 reti totali.\nIl biennio alla Fiorentina.\nDopo un anno nella massima serie passa alla , dove rimane per due stagioni segnando 13 reti in 73 presenze, dove vince una Coppa Italia, una Coppa Mitropa e perde una finale di questo torneo nel 1965.\nRitorno alla Lazio e le ultime stagioni in provincia.\nTorna alla Lazio, che ha acquistato anche i compagni \"viola\" Castelletti e Marchesi nella stagione 1966-67, voluto dall'allora allenatore Mannocci. Inizia cos\u00ec il secondo capitolo in maglia biancocelete del \"Gaucho\" Morrone che dura fino al termine della stagione 1970-71 (125 presenze tra Serie A e Serie B) quando chiude la sua avventura di calciatore con la Lazio trasferendosi al Foggia; il suo curriculum con le \"Aquile\" \u00e8 di 259 presenze (239 in Campionato, 18 in Coppa Italia e 2 in Coppa delle Fiere) e 53 reti (49, 4, 0).\nDue anni con i \"rossoneri\" foggiani in Serie B (43 partite e 4 reti), poi il passaggio all' nel novembre del 1973. All'inizio della stagione successiva, quella 1974-75, durante la preparazione precampionato, riporta un infortunio (il distacco del tendine rotuleo) che lo costringe a dire addio al calcio giocato, all'et\u00e0 di 33 anni.\nAllenatore.\nLazio: dal settore giovanile alla prima squadra.\nTorna nuovamente a Roma, e inizia nella Lazio la carriera di allenatore facendo tutta la trafila nel settore giovanile e svolgendo anche il ruolo di vice-allenatore di prima squadra. \u00c8 alla guida della Primavera quando viene chiamato a dirigere, insieme al direttore tecnico Roberto Lovati, la prima squadra nelle ultime 5 giornate del campionato di B 1982-83. La Lazio centra la promozione in Serie A e il tecnico argentino viene confermato; alla 13\u00aa giornata del campionato di A 1983-84, viene per\u00f2 esonerato e sostituito dall'ex compagno di squadra Paolo Carosi. Da allenatore di prima squadra Morrone conta 17 partite di campionato e 5 di Coppa Italia. Torna a dirigere la Primavera con cui vince il titolo di categoria nella stagione 1986-87.\nRitorno alle giovanili: Napoli e Lodigiani.\nDopo il lungo periodo trascorso nella Lazio, Morrone viene ingaggiato dal Napoli, dove diviene allenatore della squadra Primavera per quattro anni. Poi va alla Lodigiani: allena le giovanili nei primi novanta , per poi subentrare in prima squadra nelle ultime quattro giornate del campionato di Serie C 1992-93, centrando quattro vittorie, e garantendo ai biancorossi la permanenza nella categoria.\nLe esperienze nelle serie minori.\nNella stagione 1997-98, dopo aver guidato Monterotondo prima e Viterbese poi, allena il con il quale vince la finale dei play-off sul campo neutro di Lecce contro il Benevento. Questa partita segna per la squadra del \"Gaucho\" la promozione in C1. Successivamente il tecnico argentino vivr\u00e0 altre brevi esperienze con , Lanciano (esonerato), ancora Monterotondo (esonerato) e Tivoli (esonerato). Fallimentare \u00e8 stata la stagione alla guida della Lodigiani nel campionato di C2 2002-03: retrocesse in Serie D ai play-out (di seguito ripescata). Nella stagione successiva, in veste di direttore tecnico, gli rivenne affidata la squadra in collaborazione con Fabio Fratena ma, assieme a lui, fu esonerato nel novembre 2004. Il suo incarico pi\u00f9 recente \u00e8 stato quello assunto in una delle sue vecchie societ\u00e0, ossia il Monterotondo."}
{"id": "658487", "revid": "287204", "url": "https://it.wikipedia.org/wiki?curid=658487", "title": "Arrivederci ragazzi (romanzo)", "text": "Arrivederci ragazzi (\"Au revoir les enfants\") \u00e8 un romanzo del 1993, primo libro scritto da Louis Malle. \u00c8 il romanzamento del film omonimo del 1987 che \u00e8 stato premiato con il Leone d'oro nello stesso anno. Il romanzo \u00e8 stato scritto dopo il film.\nAmbientazione.\nIl libro \u00e8 ambientato nella Francia occupata dai nazisti, in un collegio retto dai Carmelitani presso un paese non lontano da Parigi. L'anno \u00e8 il 1944, il pi\u00f9 duro della seconda guerra mondiale.\nTrama.\nIl libro inizia con l'arrivo in collegio di tre ragazzi che pi\u00f9 tardi verranno accolti dal direttore, padre Jean, visto che (si scoprir\u00e0 alla fine) sono ebrei in cerca di rifugio dopo che le loro famiglie sono state catturate e portate nei campi di concentramento nazisti. Uno di questi \u00e8 Jean Bonnet. L'altro protagonista \u00e8 Julien Quentin, ragazzo di ricca famiglia francese borghese, che si trova con il fratello Fran\u00e7ois nell'istituto perch\u00e9 i genitori hanno deciso di non far sentire su di loro il peso della guerra che avrebbe potuto influire sui loro studi. Spesso le lezioni vengono sospese a causa del suono dell'allarme che segnala i possibili bombardamenti. Nell'edificio manca l'acqua calda e quindi si aspetta con gioia il giorno della settimana in cui i ragazzi vengono accompagnati ai bagni pubblici. Il punto pi\u00f9 bello del racconto si ha quando gli insegnanti organizzano la tradizionale caccia al tesoro nel bosco, che durava fino a tarda sera, ma al ritorno Julien e Jean, diventati nel frattempo amici, si attardano e si perdono. Nel loro incamminarsi si imbattono in una pattuglia tedesca che, tra la paura dei due, li carica a bordo per poi riportarli al collegio. Al loro ritorno, a parte gli ovvi e gi\u00e0 previsti rimproveri dei professori, trovano tutti i loro compagni che li accolgono da eroi. E cos\u00ec siamo arrivati alla prima domenica e tutti si apprestano ad ascoltare la messa, ma quella mattina durante la funzione accade qualcosa di fantastico: Padre Jean, commentando la lettura, calca la mano sulla prepotenza della ricchezza e sulla vergogna della persecuzione degli ebrei in un'arringa che porta i tre giudei alla commozione. Ovviamente qualcuno non gradisce per niente, ma finalmente si riesce a distinguere la brutta personalit\u00e0 del padre rettore. \"Guardai Jean e i suoi amici in fondo: mi sembr\u00f2 che nascondessero a stento la vergogna. Poco dopo successe un fatto incredibile. Era il momento della comunione. [...] Io aspettavo il mio turno in seconda fila e cercavo di concentrarmi, quando sussultai vedendo Jean che si inseriva tra me e il mio vicino.\" Ma improvvisamente accade l'impensabile. Un gruppo di soldati dello Stato, tra i quali anche Joseph (un ragazzo che lavora nelle cucine del collegio), che da quel che si capisce ha fatto la spia per vendetta dopo Il licenziamento dal suo lavoro dopo essere stato scoperto a rivendere al mercato nero provviste rubate nel collegio, piomba nell'edificio in cerca dei tre ragazzi ebrei e di un professore anch'egli di religione ebraica. La storia finisce con il loro arresto bench\u00e9 inutilmente tentino una fuga, ma con essi viene arrestato anche padre Jean, sospettato di sostenere la resistenza. La scena finale \u00e8 lo sguardo dei due ragazzi che si incontra per l'ultima volta, mentre il gruppo con i soldati si allontana e padre Jean grida con calma agli studenti impietriti: \"Arrivederci ragazzi\".\nSappiamo che poi i tre ragazzi ebrei, compreso Jean (il cui vero cognome non era affatto Bonnet, ma Kippelstein), morirono ad Auschwitz quello stesso anno, mentre padre Jean mor\u00ec al campo di concentramento di Mauthausen in data incerta. Il collegio riapr\u00ec solo nell'ottobre 1944."}
{"id": "658492", "revid": "41310", "url": "https://it.wikipedia.org/wiki?curid=658492", "title": "San Muziano Maria Wiaux", "text": ""}
{"id": "658495", "revid": "486946", "url": "https://it.wikipedia.org/wiki?curid=658495", "title": "Now\u00eb", "text": ""}
{"id": "658504", "revid": "1766026", "url": "https://it.wikipedia.org/wiki?curid=658504", "title": "Biblioteca (Fozio)", "text": "La Biblioteca (, ), anche nota come Myri\u00f3biblos (, \"diecimila libri\"), \u00e8 una rassegna bizantina di opere letterarie greche e bizantine redatta dal patriarca Fozio I di Costantinopoli nell'855.\nStruttura e importanza.\nL'opera, sicuramente incompiuta, \u00e8 una raccolta di notizie ed epitomi (ossia riassunti, pi\u00f9 o meno lunghi ed inframmezzati da estratti) di altri testi, in numero di 279, che sono chiamate \"codici\". L'opera inizia e si conclude con due lettere di Fozio spedite al fratello Tarasio. L'incipit di ciascun codice costituisce una presentazione quasi bibliografica dell'autore trattato; segue un breve riassunto dell'opera redatto da Fozio; il codice si conclude, poi, con valutazioni morali e stilistiche e con confronti tra l'autore ed altri esponenti dello stesso genere letterario. Sono dotte schede di lettura-recensioni, redatte e destinate solamente per quel circolo di studiosi che ruotava attorno al patriarca, che fanno di Fozio un erudito critico letterario ante-litteram.\nIn essa sono rappresentati solo autori di prosa, se si eccettuano sparute recensioni di qualche centone poetico. Gli autori epitomati sono sia cristiani che pagani: la letteratura cristiana \u00e8, ovviamente, la pi\u00f9 trattata nella \"Biblioteca\", con 157 codici, mentre la letteratura pagana occupa gli altri 122 codici.\nL'opera, comunque, non presenta le opere in ordine cronologico, n\u00e9 in alcun altro ordine globale riconoscibile anche se, tuttavia, risulta possibile ricostruire al suo interno alcuni raggruppamenti. Ad esempio gli Atti dei Concili (codici 15-20 e 52-54), gli scritti antiereticali (codici 120-123) e le storie ecclesiastiche (codici 27-31 e 40-42) o, ancora, la storiografia (codici 33-35, 57-58, 62-72, 76-80, 82-84, 91-93 e 97-99) e mitografia e paradossografia (codici 186-190). A interessi specifici dell'autore vanno riferite le recensioni di lessici (codici 145-158) medici (codici 216-221) ed oratori (codici 259-268).\nPer molti autori antichi, di cui si sono irrimediabilmente perdute le opere e le vite, la \"Biblioteca\" rappresenta l'unica traccia del loro pensiero, facendo della \"Biblioteca\", secondo Karl Krumbacher, \u00abl'opera pi\u00f9 importante di storia letteraria del medioevo\u00bb.&lt;br&gt; In particolare, due romanzi devono all'opera di Fozio la sopravvivenza del proprio ricordo. Il primo \u00e8 il \"Dramaticon\" di Giamblico, di cui Fozio lesse i 16 libri: si trattava di un romanzo d'amore e d'avventura, del quale il patriarca riport\u00f2 un'epitome; o \"Le incredibili meraviglie al di l\u00e0 di Thule\" di Antonio Diogene, in ventiquattro libri.&lt;br&gt; Le indicazioni di Fozio permettono agli studiosi di ricostruire dati di molte opere delle epoche classica greca, ellenistica e bizantina; dei 122 autori menzionati da Fozio, 90 sono pressoch\u00e9 perduti. In altri casi, le schede di Fozio testimoniano un tipo di divisione delle opere altrimenti non pervenuta nei manoscritti originali: \u00e8 il caso delle Vite di Plutarco o della trasmissione delle orazioni attiche.\nStracolma di testi nuovi e di ampi stralci di testi perduti, era un libro che tutti i dotti umanisti desideravano. Ma Fozio, considerato l'artefice dello scisma greco, rimase una figura detestata dalle autorit\u00e0 ecclesiastiche cattoliche e l'ostracismo sulle sue opere era perentorio. La \"Biblioteca\" - conservata in manoscritti - fu proibita, finendo poi anche nell'Indice dei libri proibiti, anche se una dispensa fu concessa ai gesuiti per leggere i libri censurati. \nTrasmissione del testo ed edizioni.\nI due pi\u00f9 antichi manoscritti che ci hanno trasmesso la \"Biblioteca\", il \"Marcianus 450\" (IX secolo) e il \"Marcianus 451\" (XII secolo), sono completamente indipendenti l'uno dall'altro: l'ordine dei \"codici\" \u00e8 differente, le lacune non sono comuni. Tutti gli altri manoscritti dipendono dall'uno o dall'altro. Solo un altro manoscritto, il \"Parisinus gr.\" 1266 (XIII secolo), che \u00e8 una copia del \"Marcianus 450\", colma una lacuna alla fine del testo. Nel 2013 il filologo, bizantinista e paleografo Filippo Ronconi, a seguito di un'analisi diretta del manoscritto, ha ipotizzato che il \"Marcianus 450\", a lungo considerato del X secolo ma retrodatato da Paul Canart alla seconda met\u00e0 del IX, possa essere stato redatto sotto la supervisione diretta dell'autore, e perci\u00f2 si tratterebbe di un manoscritto idiografo.\nL\"'Editio princeps\" \u00e8 quella di David Hoeschel, pubblicata ad Augusta nel 1601, dopo numerosi tentativi falliti nel sedicesimo secolo. La prima traduzione latina di questa edizione, ad opera del gesuita di Anversa Andr\u00e9 Schott, fu pubblicata ad Augusta nel 1606. L'edizione di Hoeschel e la traduzione di Schott furono ristampate insieme a Ginevra nel 1611 per i tipi di Paul Estienne e a Rouen nel 1653 da Jean e David Berthelin.\nLa prima edizione critica moderna fu quella di Immanuel Bekker, pubblicata a Berlino in due volumi in 4\u00b0 nel 1824 e nel 1825, poi ristampata in un unico volume. La Patrologia Graeca di Migne riproduce il testo greco di Bekker e la traduzione latina di Schott nel vol. 103 e all'inizio del vol. 104 (Parigi, 1860).\nL'edizione critica pi\u00f9 recente, ad opera del belga Ren\u00e9 Henry, \u00e8 l'edizione bilingue greco-francese pubblicata fra il 1959 e il 1977 in 8 volumi (con un volume di indici pubblicato nel 1991) dalle edizioni \"Les Belles Lettres\" (ristampata nel 2003).\nNel 1992 Adelphi ha pubblicato un'antologia dell'opera con traduzioni, volgendo in italiano l'antologia originariamente curata da Nigel G. Wilson in lingua inglese. Nel 2016 il testo greco stabilito di Henry \u00e8 stato rivisto criticamente e ne \u00e8 stata pubblicata per la prima volta la traduzione italiana completa, corredata di un'introduzione firmata da Luciano Canfora, per le Edizioni della Scuola Normale Superiore di Pisa."}
{"id": "658518", "revid": "90227", "url": "https://it.wikipedia.org/wiki?curid=658518", "title": "Benq", "text": ""}
{"id": "658519", "revid": "107419475", "url": "https://it.wikipedia.org/wiki?curid=658519", "title": "Minutatore", "text": "Il minutatore \u00e8 colui che si occupa di annotare, minuto per minuto, quello che accade durante un programma televisivo. In particolare si minutano i programmi pi\u00f9 interessanti a livello di ascolti televisivi, ovvero quelli del prime time.\nIl lavoro del minutatore.\nIl minutatore usa un foglio elettronico dove per ogni minuto di trasmissione (comprese le pubblicit\u00e0) scrive un breve riassunto di quello che succede. \u00c8 fondamentale che l'orologio del minutatore sia sincronizzato perfettamente con l'ora ufficiale (si prende come riferimento l'ora del televideo).\nI dati raccolti dal minutatore vengono poi confrontati dalle reti televisive con i dati dell'auditel per ottenere informazioni pi\u00f9 dettagliate sul gradimento da parte del pubblico o sull'impatto di alcune pubblicit\u00e0 sull'audience."}
{"id": "658524", "revid": "729019", "url": "https://it.wikipedia.org/wiki?curid=658524", "title": "Michele il Coraggioso", "text": "Michele prese il potere in Valacchia, con l'appoggio dell'Impero ottomano, al volgere del XVI secolo. Deciso a garantirsi l'indipendenza dalla Sublime porta, il voivoda si schier\u00f2 al fianco di Rodolfo II d'Asburgo nella Lunga Guerra (1593-1606) che vide gli Asburgo tornare a contendere il dominio sui Balcani agli Ottomani. Nella Battaglia di C\u0103lug\u0103reni (23 agosto 1595) fu proprio Michele ad infliggere una pesante sconfitta alle forze del sultano Murad III, fermando poi, con azioni di guerriglia dirette congiuntamente al condottiero transilvano Istv\u00e1n Bocskai, la dilagante avanzata ottomana sul fronte orientale della guerra. Il conflitto divenne per\u00f2 ben presto ristagnante, riaccendendosi solo nel 1598, anche a causa degli intrighi tra i potentati cristiani sapientemente giostrati dai turchi.\nNel 1599, il voivoda Michele si sbarazz\u00f2 dei suoi pericolosi vicini, i B\u00e1thory sovrani di Transilvania, contesi tra gli Asburgo e la potente Confederazione polacco-lituana, nella Battaglia di \u0218elimb\u0103r ed il 1\u00ba novembre entr\u00f2 trionfalmente nella capitale transilvana di Alba Iulia, unificando formalmente le due Valacchie (Valacchia e Transilvania). Pochi mesi dopo conquist\u00f2 Suceava, capitale della Moldavia, strappandola al voivoda Ieremia Movil\u0103, alleato dei polacco-lituani e dei Bathory. Formalmente signore dei Principati Danubiani, Michele dovette ricorrere agli Asburgo per resistere alla rivolta congiunta dei boiari valacco-transilvani, fomentata dai polacco-lituani, che sconfisse nella Battaglia di Gur\u0103sl\u0103u (3 agosto 1601) grazie all'appoggio del condottiero italiano Giorgio Basta. Divenuto per\u00f2 ormai troppo potente per il sospettoso imperatore Rodolfo II, Michele venne fatto assassinare da alcuni suoi mercenari sul campo di battaglia presso la citt\u00e0 di Turda il 9 agosto 1601. Mandante \"fisico\" dell'omicidio fu proprio il generale Basta.\nBiografia.\nLe origini e la scalata al potere.\nMichele nacque in data non precisata nella seconda met\u00e0 degli anni '50 del XVII secolo. Si ipotizza oggi come anno effettivo il 1558 e come luogo di nascita la cittadina di Ora\u0219ul de Floci. Figlio di Teodora Cantacuzino, si dichiar\u00f2 illegittimo del voivoda P\u0103tra\u0219cu cel Bun, morto in circostanze poco chiare nel 1557. Questa paternit\u00e0, fondamentale per giustificare le pretese sul trono valacco, non venne mai confermata ma Michele viene comunque fatto rientrare nella stirpe dei Dr\u0103cule\u0219ti cui apparteneva P\u0103tra\u0219cu.\nLe notizie relative ai primi anni di vita di Michele sono a dir poco scarse. La buona conoscenza delle lingue (turco, greco, etc.) dimostrata dal voivoda nei suoi anni maturi lascia quantomeno supporre una sua formazione presso gli ambienti della mercatura, solitamente frequentati dai Fanarioti come i Cantacuzini, stirpe cui certamente apparteneva la madre Teodora. Del tutto assenti invece dati che aiutino a comprendere l'indubbio valore dimostrato da Michele sul campo di battaglia.\nMichele inizi\u00f2 la sua scalata del potere all'epoca del voivoda Mihnea Turcitul (regno 1585-1591), svolgendo nell'ordine le mansioni di grande \"Stolnic\", \"Postelnic\", Grande \"Aga\" e, infine (1588), \"Ban\" di Mehedin\u021bi. Il successivo voivoda (1591), \u0218tefan I Surdul, conferm\u00f2 il potere ed i privilegi di Michele e quando questi venne rimosso dai turchi (luglio 1592), il nuovo principe, Alexandru cel R\u0103u, nomin\u00f2 Michele \"Ban\" di Craiova, la pi\u00f9 alta carica politico-militare del principato (1593). Gi\u00e0 nel maggio del 1593 per\u00f2, Alexandru inizi\u00f2 a guardare con sospetto il capace \"Ban\", signore della \"Valacchia Cesarea\" (Oltenia). Quando le tensioni tra il voivoda valacco e il bano Michele si acuirono, questi si port\u00f2 in Transilvania, alla corte di Sigismondo Bathory, accompagnato da un seguito numeroso, tra cui spiccavano le figure del fratellastro di Michele, Radu Florescu, e Radu Buzescu, capo di un potente clan nobiliare della Valacchia occidentale, i Fra\u021bii Buze\u0219ti.\nRimasto per due settimana ospite di B\u00e1thory ad Alba Iulia, durante le quali aveva negoziato l'appoggio del transilvano contro il voivoda Alexandru, Michele si port\u00f2 a Costantinopoli. Sfruttando i suoi appoggi presso la Sublime Porta (lo zio bano Iane Cantacuzino e il cugino Andronico Cantacuzino, il patriarca Geremia II Tranos e l'ambasciatore del Regno d'Inghilterra Edward Burton) Michele entr\u00f2 nelle grazie del vecchio sultano Murad III che lo nomin\u00f2 voivoda al posto di Alexandru cel R\u0103u in settembre e gli riconobbe un prestito di 200.000 fiorini per finanziare la sua conquista del potere. Forte dell'appoggio ottomano, Michele apr\u00ec ufficialmente il suo regno l'11 ottobre.\nLa lotta per il controllo della Valacchia.\nMichele tra Sigismondo B\u00e1thory ed i boiari valacchi.\nNel corso del 1594 il voivoda di Transilvania Sigismondo B\u00e1thory, appoggiato dai messi di papa Clemente VIII, convinse il voivoda di Moldavia Aron Tiranul e Michele a stringere un'alleanza anti-turca. Gi\u00e0 alleato dell'imperatore Rodolfo II contro il sultano, B\u00e1thory intendeva sfruttare la guerra per estendere i suoi domini. I Principati danubiani vennero cos\u00ec invischiati nella Lunga Guerra che riaccese il conflitto ottomano-asburgico. Stretto da presso dalla minaccia turca, Michele accett\u00f2 le profferte del voivoda transilvano: B\u00e1thory invi\u00f2 2.000 armati in Valacchia in supporto alle truppe di Michele ed il valacco accett\u00f2 il sovra-regno (\"suzerain\") transilvano sui suoi domini. Cogliendo il pretesto di alcune violenze compiute a Bucarest da una folla di creditori turchi, Michele dette ordine di annientare la guarnigione ottomana della citt\u00e0 ed attacc\u00f2 nel contempo Giurgiu che per\u00f2 riusc\u00ec a resistere. Nel corso del mese di dicembre furono attaccate numerose piazzeforti turche lungo il Danubio (Br\u0103ila, H\u00e2r\u0219ova e Silistra), mentre le truppe moldave, guidate dal generale valacco \u0218tefan R\u0103zvan, occupavano altre fortezze nella parte settentrionale della Dobruja. Le truppe tatare alleate degli ottomani furono annientate a Serp\u0103testi e, infine, il 25 gennaio 1595 le truppe ottomane furono sconfitte a Rustchuk. Michele aveva occupato Nicopoli, Ribnic ed il porto fortificato di Chilia, giungendo a meno di 25\u00a0km da Costantinopoli e guadagnando un importante sbocco sul Mar Nero.\nLa posizione di iniziale vantaggio guadagnata dai potentati cristiani sul fronte orientale della Lunga Guerra venne rapidamente compromessa dall'intrigo politico.\nMentre Michele cercava di ottenere rinforzi dalla potente Confederazione Polacco-Lituana e negoziava un'alleanza diretta con l'imperatore Rodolfo II per respingere la prevista controffensiva ottomana (1595), in Moldavia il voivoda Aron fu destituito nel mese di aprile a seguito dell'accusa mossagli dal principe di Transilvania di aver ricercato un accordo con il nemico (un'operazione coordinata dal cancelliere rumeno di Bathory, Istv\u00e1n J\u00f3sika). Sigismondo sostitu\u00ec Aron con il generale R\u0103zvan, incamer\u00f2 il tesoro del voivoda moldavo e lo fece avvelenare. Signore di Transilvania e, \"de facto\", di Moldavia, Sigismondo spost\u00f2 la sua attenzione sulla Valacchia. Facendo pesare il suo accordo con Michele del 1593, B\u00e1thory convoc\u00f2 i boiari valacchi ad Alba Iulia, iniziando ad intavolare trattative ai danni del Dr\u0103cule\u0219ti. Il Trattato di Alba Iulia siglato dai boiari valacchi e da Sigismondo min\u00f2 profondamente le basi di potere del voivoda Michele che si vide costretto ad accettare l'intromissione dei boiari firmatari nella gestione del potere, pagando lo scotto di questo tradimento per molti anni a venire. Onde garantirsi una pi\u00f9 stabile base politica, Michele si leg\u00f2 sempre pi\u00f9 strettamente al clan dei Fra\u021bii Buze\u0219ti (es. approvando una legge in cui legava gli schiavi alle terre di propriet\u00e0 dei loro padroni) e ai parenti materni, i Cantacuzini. Il trattato ebbe anche risvolti religiosi, poich\u00e9 pose l'intera chiesa ortodossa transilvana sotto l'egida del Metropolita di T\u00e2rgovi\u0219te.\nI successi di Michele contro i turchi.\nL'esercito ottomano si era radunato a Ruse (Bulgaria). Al comando diretto del Gran Visir Koca Sinan Pasha, le truppe del sultano si portarono in giugno sul Danubio. Il 14 agosto gli ottomani conquistarono la sponda cristiana del fiume a Rahova ed il 17 agosto occuparono Giurgiu. Michele, pur in forte svantaggio numerico, sconfisse i turchi nella Battaglia di C\u0103lug\u0103reni il 23 agosto. Sconfitto a C\u0103lug\u0103reni, Sinan Pasha conquist\u00f2 comunque Bucarest e T\u00e2rgovi\u0219te. Michele si ritir\u00f2 a Stoene\u0219ti, mentre una feroce guerriglia dei contadini rumeni rendeva la vita difficile all'occupante turco. Alla fine di settembre, Michele venne raggiunto dal consigliere di Sigismondo, Istv\u00e1n Bocskai, a capo di un potente esercito (20.000, forse 40.000 uomini) composto tra gli altri anche da moldavi, tedeschi inviati dall'arciduca Massimiliano III d'Austria, cavalieri e artiglieri inviati da Silvio Piccolomini (fratello di Ottavio Piccolomini). Sinan Pasha prefer\u00ec a questo punto ritirare l'armata turca dalla Valacchia. Una dopo l'altra, i cristiani rioccuparono T\u00e2rgovi\u0219te, Bucarest e Giurgiu. In dicembre, a causa dell'intromissione polacca, Raznav perse la vita ed il trono di Moldavia. Il nuovo voivoda, Ieremia Movil\u0103, negozi\u00f2 la pace con Istanbul e chiuse la partecipazione moldava al conflitto.\nAll'aprirsi del 1596, Michele si trov\u00f2 praticamente da solo a coordinare le operazioni anti-ottomane lungo il Danubio.\nI valacchi compirono diverse incursioni sulla costa turca del Danubio, a Vidin, Pleven, Nicopoli (il 21 luglio venne sconfitto il pasci\u00e0 ed eunuco Hafiz Mohammed) e Babadag, fomentando contemporaneamente la rivolta nelle popolazioni bulgare. Baba Novac, comandante degli incursori \"hajduki\" di Michele, torn\u00f2 ad oltrepassare il Danubio a capo di un'eterogenea armata di ribelli serbi e bulgari e sorprese i rifornimenti ottomani diretti in Ungheria. Apertosi positivamente per le truppe cristiane, l'anno si chiuse per\u00f2 malamente. I tartari assalirono la Valacchia, devastando Bucarest e Buz\u0103u, ritirandosi prima del contrattacco del voivoda Michele. Il 25 ottobre, nella Battaglia di Keresztes, le truppe di Sigismondo Bathory e degli Asburgo vennero pesantemente sconfitte dagli ottomani. A corto di uomini e di mezzi, Michele avvi\u00f2 una serrata campagna diplomatica sia con Istanbul che con i centri di potere degli Asburgo (i dissidi interni alla famiglia tra l'imperatore Rodolfo II e l'arciduca Massimiliano avevano reso Vienna un'arena di lotta politica importante quanto la stessa Praga).\nCon l'aprirsi del 1597, anche la Sublime Porta cominci\u00f2 a tergiversare. Il 7 gennaio, Yemi\u015f\u00e7i Hasan Pasci\u00e0 dichiar\u00f2 formalmente la Valacchia indipendente dall'Impero ottomano, confermando Michele quale voivoda. Michele otteneva nel contempo sussidi dall'arciduca Massimiliano per arruolare quattrocento mercenari e tornava al tavolo delle trattative con l'imperatore Rodolfo II. Il 9 giugno 1598, Michele e Rodolfo siglarono un accordo formale e il voivoda ottenne denari e mezzi per arruolare ed impegnare contro gli ottomani un'armata di 5.000 mercenari. Il voivoda valacco torn\u00f2 a questo punto a valicare il Danubio e pose d'assedio Nicopoli (10 settembre), occupando poi Vidin. L'offensiva bulgara dei valacchi venne accompagnata dalla sollevazione delle genti cristiane di Bulgaria (Rivolta di Tarnovo (1598)) ma il mancato contributo militare degli Asburgo vanific\u00f2 la manovra. Mentre i bulgari venivano domati dai turchi, Michele dovette ritirarsi e continuare la lotta da posizioni pi\u00f9 sicure, congelando poi il conflitto con Istanbul siglando una tregua il 26 giugno 1599.\nL'annessione della Transilvania.\nLa rivolta della Valacchia aveva rappresentato per gli ottomani, impegnati contro gli Asburgo in Ungheria, non solo un nuovo fronte ma una grave interruzione nell'approvvigionamento di prodotti agro-alimentari diretti a Istanbul. La mossa di Michele, tuttavia, aveva provocato un crescente malcontento tra i boiari valacchi che non potevano pi\u00f9 rivendere i prodotti dei loro feudi e che erano pi\u00f9 interessati ad una pace che alla prosecuzione della guerra.\nLa Confederazione Polacco-Lituana osservava con crescente interesse la situazione e forse non casualmente l'ambasciatore presso la Porta chiese (21 ottobre 1597) che la Valacchia e la Bogdania (Moldavia), da considerarsi oramai perse per il sultano, fossero concesse in feudo al re polacco che si impegnava a pagare il tributo previsto.\nGli Asburgo, preoccupati dell'ingerenza polacca, cercarono a questo punto di rafforzarsi in Transilvania. Dopo il disastro di Keresztes, il voivoda Sigismondo aveva aperto trattative per cedere il suo principato all'imperatore ma il passaggio dei poteri si era rivelato pi\u00f9 complicato del previsto; comunque, nel marzo del 1598, Sigismondo si accord\u00f2 per cedere la Transilvania a Rodolfo II. Nel frattempo, gli Asburgo si adoperarono per smantellare la base di potere pan-danubiano che Sigismondo aveva creato dall'inizio della guerra. Il 9 maggio 1598 gli riconobbero ufficialmente il carattere ereditario e indipendente della carica di principe della Valacchia, svincolandolo, almeno formalmente, dall'ingerenza dei boiari e dal \"suzerain\" transilvano.\nMentre il conflitto ottomano-asburgico andava perdendo d'intensit\u00e0 sul fronte Danubiano, l'intrigo politico alle corti di Praga ed Istanbul diede frutti ben pi\u00f9 evidenti.\nNel 1599 Sigismondo B\u00e1thory torn\u00f2 sulle sue decisioni ed affid\u00f2 il controllo della Transilvania al cugino, il cardinale Andrea B\u00e1thory. Legato alla sfera politica polacca, il cardinale invi\u00f2 alla Porta dei delegati per negoziare la pace senza consultarsi con gli Asburgo. Michele riusc\u00ec ad intercettare i messi di B\u00e1thory ed inform\u00f2 del tradimento l'Imperatore. Il cardinale si accord\u00f2 nel frattempo con il voivoda di Moldavia, Ieremia Movil\u0103, per spodestare Michele e sostituirlo con il fratello di Ieremia, Simion Movil\u0103. Stretto da presso dal nemico, Michele risolse di affidarsi all'Imperatore Rodolfo: il 9 giugno 1599, il voivoda di Valacchia fece atto di sottomissione all'Asburgo, si dichiar\u00f2 suo vassallo ed ottenne il denaro necessario ad assoldare 5.000 mercenari con cui rinfoltire il suo esercito. Il 28 ottobre, B\u00e1thory venne disastrosamente sconfitto da Michele nella Battaglia di \u0218elimb\u0103r. Il cardinale si diede alla fuga ma venne scovato da truppe dei Siculi che lo decapitarono (3 novembre) e spedirono la sua testa a Michele.\nEntrato in trionfo ad Alba Iulia, capitale della Transilvania, Michele fece celebrare un degno funerale per B\u00e1thory nella chiesa cattolica della citt\u00e0. La dieta dei boiari transilvani riconobbe il Dr\u0103cule\u0219ti nuovo \"voivoda\" ma gli Asburgo costrinsero Michele a ridimensionare il suo ruolo accontentandosi del titolo di governatore. Per parte sua, Michele aveva tentato, purtroppo inutilmente, di ottenere da Praga il riconoscimento della sua signoria sull'antico feudo del Partium.\nQuando Michele entr\u00f2 in Transilvania, nell'immediato non concesse diritti n\u00e9 sgrav\u00f2 di obblighi i locali abitanti rumeni, principalmente contadini e demograficamente molto diffusi. Sostenne invece la \"Unio Trium Nationum\" che riconosceva diritti e privilegi tradizionali di Ungheresi, Siculi e Sassoni a discapito dei Rumeni. Infatti, mentre portava alcuni dei suoi aiutanti valacchi in Transilvania, invit\u00f2 anche alcuni Siculi e altri ungheresi della Transilvania a partecipare all'amministrazione della Valacchia, dove desiderava trapiantare il sistema feudale molto pi\u00f9 avanzato della Transilvania.\nPrincipe di Valacchia, Transilvania e Moldavia.\nAnnessa la Transilvania, Michele mosse contro i Movil\u0103.\nGi\u00e0 dal luglio del 1598 Michele aveva creato ed investito due nuovi \"ban\" (di Buz\u0103u e di Br\u0103ila) per sorvegliare il confine moldavo e le mosse di tatari e cosacchi. Il 28 febbraio del 1600, Michele incontr\u00f2 ambasciatori polacchi a Bra\u0219ov: il voivoda era disposto a riconoscere il sovra-regno della Polonia in cambio del riconoscimento del titolo di principe di Valacchia, Transilvania e Moldavia per s\u00e9 e i suoi eredi. Il 14 aprile le forze valacche entrarono in Moldavia da diversi punti: lo stesso Michele guid\u00f2 personalmente il grosso della spedizione lungo il corso del Trotu\u0219 verso la citt\u00e0 di Roman. Il 6 maggio i valacchi erano a Suceava e il giorno successivo Michele schiacci\u00f2 nella Battaglia di Bac\u0103u le truppe di Movil\u0103 e del redivivo Sigismondo B\u00e1thory, giunto con rinforzi polacchi. Movil\u0103 e B\u00e1thory si rinchiusero nel castello di Hotin poi (11 giugno) Movil\u0103 fugg\u00ec riuscendo ad attraversare il Dnestr e a raggiungere il campo dell'etmano Stanis\u0142aw \u017b\u00f3\u0142kiewski, trinceratosi in Pocuzia per difendere gli interessi polacco-lituani contro l'ingerenza valacca.\nRimasto padrone del campo, Michele fece eleggere voivoda della Moldavia un suo vassallo e in agosto fu confermato voivoda dagli ottomani. Michele era ormai principe di Valacchia, Moldavia e Transilvania.\nMichele, gli Asburgo e la Polonia.\nIl colpo di mano di Michele in Moldavia allarm\u00f2 le nazioni confinanti, oltre che i boiari delle terre rumene.\nNel settembre del 1600 la nobilt\u00e0 magiara si rivolt\u00f2 contro Michele, forte dell'appoggio di truppe imperiali al comando di Giorgio Basta. Michele venne sconfitto dai ribelli nella Battaglia di Mir\u0103sl\u0103u (18 settembre) mentre un esercito polacco, comandato dal Grand Hetman Jan Zamoyski, riportava al potere a Suceava Ieremia Movil\u0103 e sconfiggeva i valacchi a N\u0103ieni, Ceptura e Bucov (Battaglia del fiume Teleaj\u0103n).\nMichele, ormai padrone della sola Oltenia, fugg\u00ec a Praga, dove incontr\u00f2 in dicembre l'imperatore Rodolfo II. Nel frattempo il generale Basta aveva perso il controllo della Transilvania a causa dell'ennesimo tradimento dei boiari, desiderosi di schierarsi al fianco di Sigismondo B\u00e1thory. L'Asburgo diede ordine al generale Basta di aiutare Michele, mentre le forze a lui fedeli in Valacchia, guidate dal figlio Nicolae P\u0103tra\u0219cu, cacciavano Simion Movil\u0103 ed i suoi polacchi.\nIl complotto e la morte.\nInsieme al generale Basta, Michele sconfisse Sigismondo nella Battaglia di Goroszl\u00f3 il 3 agosto 1601, ma pochi giorni dopo (9 agosto) fu assassinato, su ordine dell'imperatore, dai mercenari valloni a C\u00e2mpia Turzii presso Turda.\nI tentativi di negoziare con gli ottomani durante l'assedio di Kanischa (Canisia), cittadina conquistata dai musulmani il 22 ottobre del 1600 e assediata senza successo dai cristiani nel 1601, erano stati motivo di dubbi sulla fedelt\u00e0 di Michele. Uomini al servizio dell'Imperatore avevano intercettato delle lettere di Michele al Sultano nelle quali il principe chiedeva alla Porta di essere riconosciuto sovrano dei regni conquistati definendosi: \"Valachiae transalpinae haereditarius Princeps, Regni Transylvaniae Dominus, nec non Moldaviae supremus Gubernator et Dominus, quarundam partium Hungariae Dominus, et totius Christianitatis processor et capitaneus\".\nScomparso Michele, gli ottomani entrarono in Valacchia sbarcando sulle rive del Danubio e annientarono la resistenza del ban Calota riportando la Valacchia sotto il controllo della Porta. La Transilvania, dopo aver capitolato, diveniva invece un feudo della Polonia.\nLascito.\nLa figura di Michele il Coraggioso \u00e8 fondamentale per la storia della Romania moderna. Riuscito a divenire principe di tutti e tre i principati danubiani nell'anno 1600, il Dr\u0103cule\u0219ti \u00e8 per la storiografia rumena un antesignano dei successivi moti indipendentisti del XIX secolo.\nIl 26 settembre 1916, durante le prime fasi della campagna rumena della Prima guerra mondiale, re Ferdinando I di Romania istitu\u00ec l'Ordine di Michele il Coraggioso. Questo ordine cavalleresco del Regno di Romania mut\u00f2 in un ordine militare durante la Seconda guerra mondiale. Dalla fine della monarchia rumena nel 1947 l'Ordine di Michele il Coraggioso \u00e8 stato formalmente soppresso per poi essere nuovamente ripristinato come onorificenza ma solo in tempo di guerra."}
{"id": "658534", "revid": "1632387", "url": "https://it.wikipedia.org/wiki?curid=658534", "title": "Chameleon (Helloween)", "text": "Chameleon, prodotto nel 1993 dalla EMI, \u00e8 il quinto album della band tedesca heavy metal Helloween."}
{"id": "658540", "revid": "1573940", "url": "https://it.wikipedia.org/wiki?curid=658540", "title": "Apinae", "text": "Apinae \u00e8 una sottofamiglia di imenotteri apidi, che comprende oltre 2.800 specie raggruppate in 19 trib\u00f9.\nDescrizione.\nQuesti animali sono caratterizzati dal fatto di possedere delle zampe conformate appositamente per la raccolta e l'immagazzinamento del polline. Le zampe sono, infatti, dotate del \"rastellum\", una fila di setole rigide ubicata al loro apice, e della cestella, una cavit\u00e0 in cui, per mezzo del \"rastellum\", il polline \u00e8 collocato per il suo trasporto fino all'alveare.\nTassonomia.\nLa sottofamiglia Apinae comprende circa 2.820 specie suddivise in 131 generi e 19 trib\u00f9::"}
{"id": "658542", "revid": "1185701", "url": "https://it.wikipedia.org/wiki?curid=658542", "title": "Andr\u00e9 Darrigade", "text": "Carriera.\nDarrigade fu campione nazionale su strada nel 1955. Vinse il titolo di campione del mondo su strada nel 1959 a Zandvoort (davanti all'italiano Michele Gismondi), e giunse secondo nel 1960 dietro Rik Van Looy e terzo due volte, nel 1957 e nel 1958. \u00c8 l'unico ciclista ad essere salito sul podio dei Campionati del mondo per quattro anni consecutivi.\nNegli anni cinquanta e negli anni sessanta fu tra i protagonisti del Tour de France, nel quale vinse ventidue tappe e, per due volte, la classifica a punti (nel 1959 e nel 1961), indossando diciannove volte la maglia gialla.\nFu protagonista della drammatica volata nel velodromo parigino durante l'ultima tappa del Tour 1958 (poi vinta dall'italiano Pierino Baffi). Al primo posto e a pochi metri dal traguardo, Darrigade urt\u00f2 violentemente la testa contro il giardiniere del Parc des Princes sportosi imprudentemente per vedere l'arrivo dei corridori. L'uomo ebbe la peggio, spirando dopo 12 giorni di agonia.\n\u00c8 l'unico ciclista ad aver vinto almeno una tappa in dieci edizioni consecutive del Tour (dal 1955 al 1964). Partecip\u00f2 due volte al Giro d'Italia, nel 1959 e nel 1960, vincendo una tappa nel 1960.\nVinse il Giro di Lombardia nel 1956, battendo in volata al Velodromo Vigorelli Fausto Coppi, all'ultimo piazzamento in una \"classica monumento\"."}
{"id": "658544", "revid": "1762651", "url": "https://it.wikipedia.org/wiki?curid=658544", "title": "Roxy Bar", "text": "Roxy Bar \u00e8 stata una trasmissione musicale ideata e condotta da Red Ronnie andata in onda in Italia dal 1992 al 2001 sulle reti televisive e dal 2013 al 2017 sul web.\nIl nome.\nIl nome deriva dalla canzone del 1983 di Vasco Rossi \"Vita spericolata\", nella quale il rocker modenese cita il nome di un ipotetico locale, il \"Roxy Bar\"; nome inventato nel 1959 da Leo Chiosso nella canzone \"Che notte\", portata al successo da Fred Buscaglione.\nIl nome (divenuto ormai famoso) \u00e8 stato poi sfruttato da diverse attivit\u00e0 in Italia, fra cui anche un bar di Bologna, in via Rizzoli a due passi dalle Due torri, che ha annunciato la chiusura il 17 aprile 2014, e che spesso \u00e8 stato erroneamente considerato \"il Roxy Bar originale\".\nLa trasmissione.\nLa prima puntata viene trasmessa su Videomusic il 12 dicembre 1992. L'ultima puntata, la numero 250, va in onda su TMC2 il 17 aprile 2001.\nLa trasmissione vuole essere un punto di incontro dei giovani con i loro idoli musicali, che vengono messi sullo stesso piano del pubblico, dialogando a tu per tu con i presenti. Non si parla solo di musica, ma anche di educazione alimentare, di societ\u00e0 e attualit\u00e0. \nLa trasmissione ha successo e vince tre Telegatti nel giro di tre anni (1994, 1995, 1996), superando la concorrenza di trasmissioni come il Festival di Sanremo e il Festivalbar, interrompendo cos\u00ec l'egemonia del duopolio Rai-Mediaset nel Premio televisivo.\nFu il primo programma europeo che ospit\u00f2 nel 1999 una giovanissima Britney Spears, che si esib\u00ec col suo singolo d'esordio \"...Baby One More Time\" e \"Sometimes\".\nPer un breve periodo, \"Roxy Bar\" viene trasmesso su TMC2. In quest'ultima stagione, Red Ronnie fa esordire come co-conduttrice una ragazza ventunenne che si esibisce anche come cantante, Maria Chiara Fraschetta, poi divenuta nota alla fine del decennio con lo pseudonimo di Nina Zilli. A fine aprile 2001 sulle frequenze di TMC2 inizi\u00f2 a trasmettere MTV Italia e il programma fu chiuso. L'ultima puntata and\u00f2 in onda il 17 aprile 2001.\n\"Roxy Bar\" \u00e8 stato uno dei primi programmi in Italia ad inserire attivamente Internet e chat al suo interno, interagendo con la IRC e i giovani e meno giovani che volevano intervenire nel programma.\nParticolarit\u00e0 di rilievo, nella realizzazione delle dirette, era che non si seguiva una scaletta precisa: gli eventi \u2013 che spesso proseguivano ben oltre la diretta TV \u2013 potevano essere improvvisati e variati in qualsiasi momento, e tutti potevano esprimere opinioni o commenti, dal pubblico, agli artisti e perfino ai cameraman.\nRoxy Bar TV.\nIl 12 dicembre 2011 Red Ronnie d\u00e0 vita a un nuovo esperimento, una sua web TV: \"Roxy Bar TV\". Red mette a disposizione 24 ore su 24 (in rotazione e anche in modalit\u00e0 \"on demand\") video che includono le sue esperienze pi\u00f9 diverse: dalle interviste a grandi personaggi della musica, dell'arte e della cultura, ai reperti storici di programmi come \"Be Bop A Lula\", \"Help!\" e \"Roxy Bar\".\nL'unica diretta \u00e8 generalmente in onda al luned\u00ec sera dalle 21 alle 24 e s'intitola \"Premiato circo volante del Barone Rosso\".\nL'unico schema della trasmissione \u00e8 che non ci sono schemi: si passa dall'ascolto di vinili alle esibizioni live di artisti noti e meno noti alle interazioni con chi segue da casa (via twitter e skype), ecc.\nNel programma vengono fatti anche dei contenitori per reportage come \"Still on the Road\" inaugurato da Noemi nel 2012, proseguito dalla stessa cantante nel 2013; il logo di \"Still on the Road\" \u00e8 stato realizzato da Noemi stessa; nasce da un'idea di Red Ronnie e di Noemi in conseguenza del fatto che il 6 novembre 2012 la cantante \u00e8 partita per Londra, dove star\u00e0 tre mesi; da qui l'idea di raccogliere materiale sulla musica a Londra, le origini, i gusti, ecc.\nDal 13 ottobre 2013 al 15 dicembre 2013 il Roxy Bar \u00e8 ritornato in onda sulla stessa web tv ogni domenica sera dalle 20.30.\nDalle 24 il Roxy Bar diventa \"Musica Libera Tutti\" con improvvisazioni continue da parte degli artisti ospiti che si comnentano in brani, lontani dal loro genere, a vicenda.\nIl 9 ottobre 2016 inizia una nuova edizione del \"Roxy Bar\" nella solita collocazione serale della domenica in onda a livello mondiale in HD sull'applicazione \"Flipps\". Il programma conclude definitivamente il 18 dicembre 2016, chiudendo cos\u00ec un ciclo durato quasi 25 anni.\nPuntate speciali del programma vengono realizzate, in diretta sul web, il 26 giugno 2017 a Mestre e il 7 dicembre 2017 al Teatro Ariston di Sanremo."}
{"id": "658550", "revid": "1543377", "url": "https://it.wikipedia.org/wiki?curid=658550", "title": "Joss Whedon", "text": "Deve gran parte della sua fama alla creazione della celebre serie televisiva \"Buffy l'ammazzavampiri\" e il suo spinoff \"Angel\", la regia di \"The Avengers\" e \"\" usciti rispettivamente nel 2012 e nel 2015 ma \u00e8 autore di molte altre sceneggiature televisive, cinematografiche e di fumetti.\nNel 1997 ha fondato la casa di produzione cinematografica denominata Mutant Enemy che ha chiuso i battenti nel 2006. Lo stesso Whedon \u00e8 uno dei co-fondatori della Bellwether Pictures insieme a sua moglie Kai Cole. \nWhedon ha citato Ray Bradbury, James Cameron, Rod Serling, William Shakespeare, Stephen Sondheim, Steven Spielberg, Charles Dickens, Stan Lee, Robert Klein, Jerome Robbins, Frank Borzage, Steve Gerber, Steven Bochco, Frances Hodgson Burnett e John Williams come influenze. Quando gli \u00e8 stato chiesto dei suoi cinque film preferiti, Whedon ha citato \"Matrix\" (1999), \"C'era una volta il West\" (1968), \"Il bruto e la bella\" (1952), \"Magnolia\" (1999) e \"Il giullare del re\" (1956).\nBiografia.\nJoss Whedon \u00e8 nato a New York City ed \u00e8 uno sceneggiatore TV di terza generazione, essendo figlio di Tom Whedon, sceneggiatore per \"The Electric Company\" negli anni settanta e \"Cuori senza et\u00e0\" negli anni ottanta, e nipote di John Whedon, uno degli sceneggiatori di \"The Donna Reed Show\" negli anni cinquanta. La madre, Ann Lee Stearns, era un'insegnante alla Riverdale Country School. Joss \u00e8 il fratello pi\u00f9 giovane di Samuel e Matthew Whedon e il fratello maggiore degli scrittori Jed e Zack Whedon.\nHa studiato in Inghilterra al Winchester College e ha conseguito nel 1987 una laurea in materie cinematografiche all'universit\u00e0 Wesleyan, in Connecticut. Appassionato di fumetti, di cui \u00e8 autore, fantasy e fantascienza, Whedon \u00e8 ateo e umanista.\nInizio carriera.\nPrimi anni.\nDal 1989 Whedon, che \u00e8 ateo, comincia a lavorare come sceneggiatore per le sitcom \"Pappa e ciccia\" e \"Fra nonni e nipoti\". Come un addetto alla revisione delle sceneggiature, Whedon lavora come sceneggiatore accreditato su film come \"Getaway\" (1994), \"Speed\" e \"Waterworld\" (1995), \"Twister\" (1996), e \"Atlantis - L'impero perduto\" (2001). \"X-Men\" (2000) contiene solamente due brevi scambi di battute scritti da Whedon. Nel frattempo sceneggi\u00f2 \"Buffy l'ammazzavampiri\" (1992) il film che avrebbe preceduto l'omonima serie e \"Alien - La clonazione\" (1997), e co-sceneggi\u00f2 \"Toy Story\" (1995) e \"Titan A.E.\" (2000), il primo dei quali gli \u00e8 valso la sua prima, e fino ad ora unica, nomination ai premi Oscar nella categoria per la migliore sceneggiatura originale. Whedon ha spesso per\u00f2 espresso forte insoddisfazione per le versioni distribuite di molti di questi film.\n\"Buffy l'ammazzavampiri\".\nNel 1997, Whedon cre\u00f2 il suo primo show televisivo, la gi\u00e0 citata \"Buffy l'ammazzavampiri\". La serie ha per protagonista Buffy Summers, interpretata da Sarah Michelle Gellar, ultima di una serie di giovani donne chiamate a combattere contro vampiri, demoni e altre forze delle tenebre. L'idea alla base del soggetto \u00e8 venuta a Whedon direttamente dalla sua avversione per vedere la classica formula Hollywoodiana de \"\"la ragazzina bionda che in ogni film dell'orrore entra in un vicolo buio e viene uccisa\" \" presente in ogni film horror. Whedon aveva intenzione di sovvertire questo clich\u00e9.\nLa serie appartiene a diversi generi cinematografici, come horror, arti marziali, splatter, urban fantasy e drammatico. La trama di Buffy \u00e8 raccontata sotto forma di serie televisiva, dove in ciascun episodio si sviluppa un intreccio indipendente, che generalmente si riallaccia a una trama pi\u00f9 grande. A sua volta, la trama si divide in stagioni, contraddistinte dalla presenza e dall'eliminazione (non necessariamente la sua morte) di un grande antagonista, ogni volta diverso.\nLa serie ha ricevuto numerosi premi e nomination, tra cui una nomination per l'Emmy Award per l'episodio del 1999 \"L'urlo che uccide\" della quarta stagione. L'episodio del 2001 \"Un corpo freddo\" della quinta stagione \u00e8 stato nominato per un Premio Nebula nel 2002, e il gi\u00e0 citato episodio musical dell'autunno dello stesso anno intitolato \"La vita \u00e8 un musical\", \u00e8 stato nominato per i premi \"Best Dramatic Presentation\" ai Premi Hugo e \"Miglior sceneggiatura\" ai Premi Nebula. L'episodio finale della serie \u00e8 stato nuovamente nominato per il \"Best Dramatic Presentation\" ai Premi Hugo del 2003. Tutti questi episodi sono stati diretti e sceneggiati da Whedon stesso, e sono tuttora considerati alcuni degli episodi pi\u00f9 efficaci e popolari che la serie in s\u00e9 stessa e che la TV statunitense in generale abbia mai prodotto.\n\"Buffy l'ammazzavampiri\" \u00e8 stata lodata in tutto il mondo per i suoi temi e l'impatto sulla cultura popolare. Nel giugno 2012, la rivista \"Slate\" ha indicato come sulla serie siano stati scritti pi\u00f9 testi di cultura pop rispetto a quasi qualsiasi altra cosa.\n\"Angel\".\nCome risultato del successo di \"Buffy\", a Whedon \u00e8 stato permesso uno spin-off della serie, \"Angel\". David Greenwalt e Whedon collaborarono all'episodio pilota per The WB Network.\nQuando Whedon con il suo team decise di creare \"Angel\", aveva un'idea ben precisa di ci\u00f2 che lo show avrebbe dovuto essere: uno spettacolo dark e maturo che avrebbe interessato un pubblico prettamente adulto, a differenza della serie madre \"Buffy\", che aveva sempre conferito una certa leggerezza alle situazioni e che poteva essere definita pi\u00f9 adolescenziale. Durante la lavorazione della serie la rete televisiva tuttavia ammorbid\u00ec molto i toni dell'intera opera mitigando il concetto originale di Whedon riguardo allo svilupparsi della storia. Il secondo episodio della prima stagione, per esempio, avrebbe dovuto chiamarsi \"Corrotto\", e doveva trattare diverse scene con prostitute ed altre di violenza sessuale, ma fu completamente abbandonato a causa dei contenuti e della tristezza insita nella sceneggiatura.\nLa premessa iniziale comunque fu nonostante tutto mantenuta e, proprio a causa di ci\u00f2, ci furono diversi problemi legati ai contenuti troppo espliciti del programma per via della rete The WB, nata principalmente come canale per adolescenti. Durante la produzione di altri dei primi episodi, ci furono diverse trame rifiutate dalla rete, che definiva \"troppo pesanti e scabrose\". Il tono \u00e8 stato quindi ammorbidito stabilendo che il protagonista avrebbe aperto la Angel Investigations. Ne consegue che Angel (interpretato da David Boreanaz), lavori come investigatore privato, al fine di \"aiutare gli indifesi\". Nonostante queste prime incomprensioni, la serie di Angel \u00e8 andata avanti per cinque anni, senza che gli autori dovessero censurare la propria fantasia. Infatti, in Inghilterra, la prima stagione ha comunque un visto censura vietato ai minori di 18 anni, per via di un episodio che tratta di possessioni demoniache e rituali satanici. Nel corso della serie, vengono spesso mostrate scene splatter e di accentuata violenza, cos\u00ec come viene utilizzato un linguaggio piuttosto scurrile (soprattutto nella quarta stagione) e mostrate scene di natura sessuale. Per questo motivo in Italia sulle reti pubbliche, la messa in onda e le repliche di \"Angel\" furono trasmesse sempre in seconda serata. Nonostante questo generale tono cupo dato all'intera serie va ricordato che all'interno di ogni stagione furono inseriti episodi meno drammatici e pi\u00f9 leggeri, nello stesso stile della serie madre \"Buffy\", come ad esempio \"L'ora del sorriso\" della quinta stagione.\nLa serie \u00e8 stata elogiata per la presentazione di una versione unica e progressiva dell'archetipo eroistico-noir riplasmato in un detective vampiro \"simpatico\", riuscendo anche a vincere il Saturn Award nella categoria Miglior serie televisiva ed i tre episodi \"Dietro le quinte\" della terza stagione, il gi\u00e0 citato \"L'ora del sorriso\" e \"Non svaniremo\" della quinta stagione furono tutti e tre nominati ai Premi Hugo nella categoria \"Best Dramatic Presentation, Short Form\" nel 2003 e 2005.\nLa rete WB ha annunciato in data 14 febbraio 2004, che la serie non sarebbe stata rinnovata per una sesta stagione. Riguardo a questa cancellazione, Whedon ha dichiarato: \"\"\u00c8 stato come 'se un ragazzo sano cadesse a terra per un attacco di cuore'. Credo che la ragione per cui\" \"Angel\" \"ha avuto problemi con la WB sia perch\u00e9 era l'unico show che cercava di non assomigliare a\" \"Buffy. Voleva essere uno spettacolo per adulti\"\". La serie \u00e8 nonostante tutto continuata attraverso un fumetto.\nGli anni duemila.\n\"Firefly\".\nWhedon, dopo \"Angel\", cre\u00f2 la serie space western \"Firefly\", con Nathan Fillion, Gina Torres, Alan Tudyk, Morena Baccarin, Adam Baldwin, Jewel Staite, Sean Maher, Summer Glau e Ron Glass. Ambientato nell'anno 2517, \"Firefly\" esplora le vite delle persone che, ai margini della societ\u00e0, si guadagnano da vivere come equipaggio della \"Serenity\", una astronave classe \"Firefly\". L'idea fondamentale della serie arriv\u00f2 a Whedon mentre questi leggeva un libro sulla Battaglia di Gettysburg.\nUn elemento costantemente presente all'interno della serie \u00e8 l'iniezione Whedoniana di anti-totalitarismo, iscritto nell'analogia storica tra la realmente accaduta Battaglia di Gettysburg e l'immaginaria \"Battaglia della Valle Serenity\" in cui due dei personaggi principali, Malcolm Reynolds e Zoe Washburne hanno combattuto dalla parte indipendentista che ha, nonostante tutto, perso. \"Firefly\" \u00e8 stata scritta con un attento studio sul carattere dei singoli personaggi, che nelle parole dello stesso Whedon rielabora il concetto di \"nove persone guardando nel buio dello spazio e vedono nove cose diverse\".\nTim Minear, che aveva lavorato con Whedon in passato, fu scelto come showrunner della serie. La fusione fra la frontiera americana e lo spazio profondo non \u00e8 stata ben accolta dalla critica. E nonostante la stessa critica ne lodi altri aspetti, lo spettacolo ebbe una media di 4.480.000 telespettatori al momento della messa classificandosi 125\u00ba in valutazioni di Nielsen, cosa che ha portato alla cancellazione della serie da parte della Fox. Whedon pur di dare una degna conclusione alla storia si rivolse quindi alla Universal creando \"Serenity\", un film che si svolge dopo gli eventi di \"Firefly\". Questa sviluppo in franchise ha portato alla nascita di romanzi, fumetti e altri media tutti incentrati sull'universo narrativo dello show. New Scientist magazine ha tenuto un sondaggio nel 2005 per trovare le migliori opere di sempre, in esso \"Firefly \"e\" Serenity\" presero rispettivamente il primo e il secondo posto. Dalla sua cancellazione, la serie ha acquisito lo status di cult.\n\"Serenity\".\nDopo che la Universal Pictures acquis\u00ec diritti dalla Fox, Whedon cominci\u00f2 a scrivere la sceneggiatura di \"Serenity\". Il processo di trasformazione della storia da serie televisiva in un film fu commentato da Whedon: \".\".. \u00e8 stata la cosa pi\u00f9 dura da scrivere che io abbia mai fatto...\"\" Il copione si bas\u00f2 su idee non utilizzate in \"Firefly\" e previste per la seconda stagione mai realizzata.\nLa colonna sonora venne composta da David Newman. Nel film vengono utilizzati due piani sequenza lunghi diversi minuti e realizzati in steadicam che nelle parole del regista avrebbero dovuto dare un senso di sicurezza nello spazio..\n\"Serenity\" ha vinto i premi come film dell'anno del \"Film 2005\" e \"FilmFocus\". Ha vinto inoltre i premi di IGN Film come \"miglior film di fantascienza\", migliore storia e migliore trailer, concorrendo anche per il \"miglior film\". Ha vinto inoltre il Premio Nebula per la migliore sceneggiatura nel 2005, la settima edizione dei User Tomato Awards come \"miglior film di fantascienza\" del 2005 di Rotten Tomatoes, il premio \"Viewers Choice\" 2006 degli Spacey Award per il film preferito, il premio Hugo 2006 per la miglior presentazione drammatica in forma lunga e il premio speciale Prometheus 2006.\nNonostante le critiche generalmente positive e i buoni incassi al botteghino durante il primo fine settimana (oltre 10 milioni di dollari), al cinema il film ha ricavato meno delle aspettative, circa 39 milioni di dollari in totale, grossomodo pari ai costi di produzione, guadagnando solo con la vendita del DVD.\nPer spingere la casa di produzione (la Universal) a considerare l'idea di un \"sequel\", i fan di \"Firefly\" si sono mobilitati organizzando una campagna di acquisto del DVD il 23 giugno 2006, compleanno di Whedon, che in questo giorno ha raggiunto il secondo posto della classifica di Amazon.com. In seguito il DVD USA \u00e8 rimasto per parecchie settimane al primo posto nelle vendite di Amazon. Ad aumentare le vendite del DVD hanno inoltre contribuito i numerosi premi di settore che sono stati assegnati al film.\nNel marzo 2007 un sondaggio online del sito della rivista britannica \"SFX\" ha inaspettatamente collocato \"Serenity\" come migliore film di fantascienza della storia, davanti a titoli decisamente pi\u00f9 blasonati quali \"Guerre stellari\", \"Blade Runner\" o \"\". Pur non avendo il sondaggio alcun valore statistico, la notizia ha suscitato un certo clamore, conquistando spazio su alcuni dei pi\u00f9 importanti quotidiani internazionali e, di conseguenza, proiettando nuovamente verso l'alto le vendite del DVD del film.\nAltri lavori.\nNel 2005, essendo un grande fan della serie televisiva \"Veronica Mars\", partecipa all'episodio 2x06, nel ruolo di Douglas.\nCome guest director ha contribuito a due episodi del 2007 della serie \"The Office\" (rispettivamente il diciassettesimo della terza stagione e il sesto della quarta) e ad un episodio di Glee del 2010 (il diciannovesimo della prima stagione).\n\"Dr. Horrible's Sing-Along Blog\".\nIn risposta allo sciopero degli sceneggiatori (2007-2008), Whedon ha diretto, co-sceneggiato assieme ai fratelli e prodotto \"Dr. Horrible's Sing-Along Blog\". In cui si racconta la storia di Dr. Horrible, un aspirante super-criminale, che condivide un amore per una ragazza di nome Penny con la sua nemesi, Captain Hammer. Whedon \u00e8 inoltre il finanziatore del progetto stesso con un investimento di poco pi\u00f9 di 200.000 dollari cosa che, grazie al successo della serie, gli ha fatto guadagnare persino di pi\u00f9 rispetto al suo lavoro su \"The Avengers\". Joss ed il fratello Jed sono inoltre i compositori delle musiche della serie.\nWhedon \u00e8 stato premiato come Miglior regista e Migliore sceneggiatore per una Web serie comica agli Streamy Awards. Nel 2009 \"Dr. Horrible's Sing-Along Blog\" vince anche un premio Emmy pur rimanendo un'opera distribuita esclusivamente prima sul web e successivamente in DVD, nella categoria \"Special Class \u2013 Short-format Live-Action Entertainment\", nello stesso anno Whedon dirige inoltre un episodio della prima stagione di \"Glee\".\n\"Dollhouse\".\nSempre nel 2009, Whedon crea la sua quarta serie televisiva, di cui d\u00e0 l'annuncio il 31 ottobre 2007, dal titolo \"Dollhouse\" che vede protagonista Eliza Dushku nei panni di Echo ed \u00e8 trasmessa in Italia dall'emittente televisiva Fox. Le riprese sono iniziate il 23 aprile 2008.. Nonostante gli ascolti non molto alti della sua prima stagione, \u00e8 stata rinnovata per una seconda e ultima stagione. Il seguito dei fan non \u00e8 stato l'unico fattore della decisione, ma \u00e8 stato considerato comunque sufficiente per proseguire con la serie; il presidente della sezione entertainement della FOX ha dichiarato: \u00ab\"Se avessimo cancellato lo show di Joss probabilmente avrei ricevuto 110 milioni di e-mail di protesta dai fan\"\u00bb.\nAnni duemiladieci.\n\"Quella casa nel bosco\".\nWhedon quindi co-sceneggia e produce il film horror \"Quella casa nel bosco\" diretto da Drew Goddard. Whedon lo ha descritto come un tentativo di rivitalizzazione dell'horror, definendolo una \"lettera d'amore/odio\" per il genere in cui il pensiero di Whedon emerge in quanto il film si distingue da altri film dell'orrore in quanto, secondo lo stesso Whedon: \"le persone non sono sacrificabili per il nostro divertimento\". Egli ha per\u00f2 ribadito il suo odio verso le pellicole torture porn definendole \"nichiliste e misogine\".\nL'accoglienza critica di tutto il mondo al film \u00e8 stata una delle pi\u00f9 entusiaste per una pellicola horror degli anni 2000, tanto per la capacit\u00e0 di mescolare insieme orrore e comicit\u00e0 in un modo unico e senza precedenti, quanto perch\u00e9 riesce a reinterpretare vividamente l'elemento gore che sembrava oramai perduto e relegato alla zona dei B-movies. Ma la vera peculiarit\u00e0 di \"Quella casa nel bosco\" \u00e8 il riuscire ad essere la prima pellicola che dando per assodato l'intero filone degli horror postmoderni, che culminava con la serie \"Scream\" di Wes Craven, portandoli alle estreme conseguenze e mostrandone i meccanismi elementari rende possibile una nuova forma di orrore che ritorna al tessuto della storia narrata.\nDi particolare interesse anche alcune analisi sui significati del film, in particolare come metafora di Hollywood e del mondo cinematografico e pi\u00f9 specificatamente del rapporto spettatore-sceneggiatore-regista-produttore in relazione ai film horror.\nMarvel Studios.\nNel luglio 2010, \u00e8 stato confermato che Whedon avrebbe scritto e diretto \"The Avengers\", un adattamento live-action del team di supereroi dei fumetti Marvel che avrebbe riunito in un unico film gli eroi presentati in varie pellicole prodotte dai Marvel Studios&lt;ref name=\"/Film; The Avengers\"&gt;&lt;/ref&gt;. Con un incasso globale di oltre un miliardo e mezzo di dollari, \"The Avengers\" sul momento si \u00e8 affermato come terzo maggiore incasso nella storia del cinema per poi scendere in quinta posizione venendo successivamente superato da \"Jurassic World\" e \"\". Il film di Whedon ha generalmente ricevuto recensioni positive da parte della critica cinematografica. Il sito \"Rotten Tomatoes\" ha riportato che il 93% delle 294 recensioni professionali ha dato un giudizio positivo sul film, con una media di voto di 8,1 su 10. Su \"Metacritic\" il film ha avuto un punteggio di 69 su 100 in base a 43 recensioni. CinemaScore ha dato al film il voto A +. Todd McCarthy di\" The Hollywood Reporter\" ha dato una recensione positiva del film ed ha elogiato particolarmente il regista Joss Whedon, definendolo \"un talento straordinario nel portare equilibrio a questo circo sovrumano\". Un cronista del \"The Huffington Post\", Zaki Hasan, ha definito \"The Avengers\" come il miglior film dei supereroi dai tempi di \"Superman\" (1978). La critica ha anche apprezzato gli sviluppi dei personaggi e i dialoghi presenti nel film. Per \"Associated Press\", lo scrittore Christy Lemire ha scritto che il dialogo \"brilla di luminosit\u00e0 come gli effetti speciali\", mentre il giornalista Anthony Oliver Scott afferma di trovare delle somiglianze fra questo film e \"Rio Bravo\" (1959).\nNel 2013 Whedon torna a lavorare per la televisione creando per la Marvel la serie televisiva \"Agents of S.H.I.E.L.D. \"spin off di \"The Avengers\" per la ABC ed incentrata sul personaggio di Phil Coulson interpretato da Clark Gregg. La serie si sviluppa in continuit\u00e0 con la trama generale del Marvel Cinematic Universe con cui condivide personaggi ed eventi.\nDopo questa esperienza Whedon \u00e8 tornato al cinema dirigendo e co-sceneggiando ' sequel di \"The Avengers\" che \u00e8 risultato un altro successo al botteghino con un incasso totale complessivo di $1.403 miliardi risultando il settimo maggiore incasso nella storia del cinema oltre che il terzo film dei Marvel Studios e l'ottavo film distribuito dalla Disney a superare il miliardo di dollari di incasso. Il film \u00e8 stato accolto in modo generalmente positivo dalla critica. Sull'aggregatore di recensioni Rotten Tomatoes ha un indice di gradimento del 75%, con un voto medio di 6.7 basato su 240 recensioni; sul sito Metacritic ha un voto medio di 66 su 100 basato su 49 recensioni. Todd McCarthy dellHollywood Reporter \"ha scritto: \"\"Avengers: Age of Ultron\" riesce nell'impresa di creare un degno avversario per i suoi supereroi e dare a questi ultimi qualche cosa di nuovo da fare, ma questa volta le scene d'azione non sono sempre all'altezza\". Peter Bradshaw del \"Guardian\" ha dato al film 4 stelle su 5, definendolo \"esuberante, divertente e follemente esilarante [...] questo nuovo Avengers del regista-sceneggiatore Joss Whedon \u00e8 una perfetta corsa sull'aspartame\". Helen O'Hara di \"Empire\" ha scritto che \"Grazie a Whedon e al cast pi\u00f9 carismatico e convincente di sempre, \"Age of Ultron\" ridefinisce la scala di quello che possiamo aspettarci dalle nostre epopee supereroistiche e allo stesso tempo inserisce nella sua enfasi il sentimento umano\". Jim Vejvoda di \"IGN\" ha dato al film un voto di 8.4 su 10, affermando che \"\"Avengers: Age of Ultron\" non riesce a raggiungere il fascino e la maestosit\u00e0 del vedere riuniti per la prima volta gli eroi pi\u00f9 potenti della Terra. Detto questo, offre comunque tanto divertimento, tanta azione e tanti bei momenti tra i personaggi\". In Italia Gabriele Niola di \"BadTaste.it\" ha scritto: \"\"Age of Ultron\" ribadisce e perfeziona il predecessore, lima in meglio le scene d'azione pompando le vertigini di piacere cinetico contenute dalle elaborate e fluide coreografie in cui aumenta anche la componente di \u201cgioco di squadra\" e ha lodato l'abilit\u00e0 di Whedon di gestire pi\u00f9 personaggi e le loro sottotrame. Antonio Bracco di \"Comingsoon.it\" ha lodato Whedon, scrivendo che \"l'equilibrismo \u00e8 il talento innato o acquisito che il regista ha usato pi\u00f9 di ogni altro per far s\u00ec che \"Avengers: Age of Ultron\" potesse, non solo reggersi in piedi, ma ergersi al di sopra del precedente film\".\nIn quanto supervisore del Marvel Cinematic Universe ha anche lavorato come consulente creativo sui film dei Marvel Studios precedenti ad \"Age of Ultron\" riscrivendo, per esempio, alcuni dialoghi per ', dirigendo per ' la scena dopo i titoli di coda e suggerendo che fosse James Gunn a dirigere \"Guardiani della Galassia\". Nonostante tutto questo Whedon ha dichiarato che non diriger\u00e0 un nuovo capitolo degli Avengers.\n\"Much Ado About Nothing\".\nIn contemporanea alla lavorazione di \"The Avengers\" Whedon ha sviluppato un altro film completamente indipendente intitolato \"Much Ado About Nothing\" trasposizione dell'omonima opera di William Shakespeare. Di questo film Whedon oltre che come regista viene accreditato anche come sceneggiatore, produttore, compositore e montatore. Le riprese del film iniziarono a met\u00e0 ottobre del 2011 e si svolsero presso la residenza di Joss Whedon a Santa Monica in California fino al 23 ottobre. Riguardo alla scelta della location, Whedon ha detto al programma radiofonico Studio 360: \"Anzitutto, \u00e8 mia moglie che ha costruito quella casa. Ed io ho saputo, fin dal primo momento che vi ho messo piede, che l\u00e0 avrei dovuto girare qualcosa. Poich\u00e9 si trova tutto nello stesso luogo, quel posto ispira cos\u00ec tanto lo stato d'animo, le emozioni e l'aspetto del film, che mi sentivo veramente a mio agio\". Whedon e sua moglie, Kai Cole, hanno prodotto il film mediante la loro casa di produzione Bellwether Pictures. Il film \u00e8 stato girato interamente in bianco e nero in un periodo di dodici giorni, insieme al direttore della fotografia Jay Hunter. Whedon lo ha girato mentre si trovava in un periodo di riposo contrattuale dopo la post produzione del film \"The Avengers\". Il progetto venne tenuto segreto fino alla fine della produzione: Joss Whedon chiese infatti sia al cast che alla troupe di non parlarne con nessuno fino a riprese finite.\nWhedon ha spiegato il suo interesse iniziale nel progetto dicendo: \"Ero fissato sul concetto che le nostre idee sull'amore romantico sono in realt\u00e0 create dalla societ\u00e0 che ci circonda, e che la fuga da esso consiste nell'amore adulto, nel matrimonio, nell'amore maturo, con cui evadiamo dagli ideali di amore che ci viene chiesto di seguire.\" Egli ha sviluppato il concetto, dicendo: \"Si tratta di un testo davvero romanticamente cinico, riguardo all'amore, a come ci comportiamo, e a come ci si aspetta che ci comportiamo. \u00c8 una festa, ma c'\u00e8 anche qualcosa di pi\u00f9 oscuro e sinistro\". Ispirato dalla natura descrittiva del mezzo cinematografico, Whedon ha deciso di inserire un motivo ricorrente legato alla sessualit\u00e0, \"...perch\u00e9 il cinema \u00e8 un mezzo espressivo visuale. Puoi dire una cosa oppure puoi farla vedere. [...] C'\u00e8 in esso un elemento di scostumatezza, che per un po' \u00e8 stato divertente, ma che alla fine diventava solo un altro elemento di oscurit\u00e0\". L'idea di Whedon di adattare l'opera per lo schermo ha avuto origine dalle \"letture Shakespiriane\" che si sono svolte a casa sua insieme a parecchi suoi amici qualche anno prima.\nWhedon e il suo direttore della fotografia Jay Hunter si sono avvantaggiati dell'illuminazione naturale per aumentare il senso di realismo, rivelando che \"Il nostro parco luci sorgeva ad est e tramontava ad ovest\", facendo uso degli specchi, del vetro e delle finestre per filmarvi attraverso, come spiega: \"\u00e8 qualcosa che mi piacerebbe fare sempre, ma particolarmente in un film che \u00e8 tutto incentrato sulle menzogne, sulla manipolazione e sulle incomprensioni. Pi\u00f9 riesci ad alterare un po' un fotogramma, pi\u00f9 esso ti racconta quello che sta succedendo\". Per espressa dichiarazione di Whedon, \"solo una scena \u00e8 stata girata in due giorni a causa della necessaria illuminazione, ma tutto il resto \u00e8 stato girato in un solo giorno\", con una camera a mano, e digitalizzato con l'uso di diverse telecamere, in particolare una \"Epic\" della Red Digital Cinema Camera Company, e usando un teleobiettivo Lensbaby Composer con doppia lente su una Canon 7D per differenziare alcune scene.\n\"Much Ado About Nothing\" ha ricevuto recensioni generalmente positive dai critici, ottenendo l'84% di approvazione sul sito Rotten Tomatoes con una media di voto di 7,5 su 10, basata su 153 recensioni. Il consenso generale del sito \u00e8 che \"\"Con una lievit\u00e0 fino all'eccesso, la gioiosa energia e l'intimo fascino di 'Much Ado About Nothing' danno vita a una divertente commedia romantica \u2014 e un adattamento Shakespiriano - a cui \u00e8 difficile resistere\".\" Su Metacritic il film ha ottenuto un punteggio medio di 78 su 100 in base a 37 recensioni, il che significa \"\"recensioni generalmente favorevoli\".\"\nJohn DeFore, scrivendo sull\"'Hollywood Reporter\", ha recensito positivamente il film, sottolineando che \"...pi\u00f9 di molti altri adattamenti, questo \u00e8 un film fedele all'abitudine di Shakespeare di utilizzare ogni mezzo a disposizione per intrattenere il pubblico\". Tom Clift su Moviedex si \u00e8 complimentato con l'uso da parte del regista di un sottile umorismo visivo, mentre Lou Lumenick del \"New York Post\" ha commentato che \"Il brillante e irriverente adattamento di Joss Whedon di 'Much Ado About Nothing' \u00e8 un piccolo miracolo \u2014 il primo film di una commedia di Shakespeare veramente divertente da decenni\", concludendo: \"Questo 'Much Ado About Nothing' \u00e8 un sogno di una notte di prima estate. Non perdetelo.\" \"The Guardian\" ha assegnato al film un punteggio di quattro stelle su cinque, definendolo \"...il primo grande Shakespeare contemporaneo dopo il Romeo e Giulietta di Baz Luhrmann\". Christopher Schobert ha scritto su IndieWire che \"Il risultato \u00e8 una gioia completa, il film di Whedon pi\u00f9 emozionalmente risonante e pienamente realizzato fino ad oggi. E lo dico pur non appartenendo ai membri devoti dell'esercito di Whedon\". Sheila O'Malley del \"Chicago Sun-Times\" ha assegnato al film quattro stelle su quattro, e ha esordito dicendo che \"Nei primi dieci minuti di \"Much Ado About Nothing \"mi sono trovata a sorridere con eccitazione, ma anche a trattenere il respiro con ansia e nervosismo. Sarebbe riuscito il film a mantenere il suo tono maniacalmente sicuro di s\u00e9, il suo brillante umorismo, la sua profondit\u00e0 di caratterizzazione e l'uso innovativo del testo e dell'ambientazione? Avrebbe conservato la magia? S\u00ec. Dal principio alla fine.\" e concludendo che \"'Much Ado About Nothing' \u00e8 uno dei migliori film dell'anno\". Mark Kermode su BBC Radio 5 Live ha detto del film: \"Una delle cose che riesce a fare \u00e8, anzitutto, rendere completamente comprensibile tutto il dialogo e il linguaggio\". Ha proseguito affermando che \"gli spettatori riescono a seguirne il senso. Penso che la commedia sia divertente, e non lo dico con leggerezza. [...] E alla fine, penso che sia veramente ben fatto per quanto riguarda il riferimento al problema dei rapporti tra i sessi. [...] \u00c8 un obiettivo molto difficile da mettere a segno, e Whedon c'\u00e8 riuscito in due settimane!\" Helen O'Hara sulla rivista \"Empire\" ritiene che, poich\u00e9 il film mantiene una sensazione noir per compensare l'aspetto romantico, \"\u00e8 nell'equilibrio tra questi differenti elementi e personaggi che questa opera eccelle veramente\". Chris Packham sulla rivista \"The Village Voice\" ha detto che il regista \"si accosta alla storia con una gioia tremenda\". Il recensore Jake Coyle dell'Associated Press ha scritto che \"i cinefili avranno ben poche opzioni migliori quest'estate per vedere una buona commedia romantica\". A. O. Scott del \"New York Times\" l'ha definito \"il pi\u00f9 allegro e puramente delizioso film che abbia visto quest'anno\", elogiandolo alla fine per il suo \"malizioso, intenso erotismo\". Andrew O'Hehir sulla rivista online Salon ha scritto che \"il film possiede quella energia 'Whedonesca' da nerd, uno spumeggiante umorismo, erotismo, sbornie e pi\u00f9 di un accenno di pericolo\". Kenneth Turan del \"Los Angeles Times\" ha affermato che il film \u00e8 \"amabile e senza pretese allo stesso tempo\", lodando la sua rappresentazione visiva. IGN ha assegnato un punteggio di 7,5 su 10, affermando che \"tutti dovrebbero vedere questo film\". Joe Morgenstern del \"Wall Street Journal\" ha elogiato l'interpretazione di Fran Kranz, affermando che l'attore \"rappresenta il personaggio di Claudio con una passione commovente\", e relativamente al film sottolinea che \"lo spirito gioioso dell'opera \u00e8 stato conservato in questa produzione, pur cos\u00ec modesta e casereccia\". Il giornalista di \"Rolling Stone\", Peter Travers, ha scritto che il film \u00e8 \"una miscela irresistibile di allegria e malizia\". Justin Chang di \"Variety\" ha sottolineato che il bianco e nero evoca un \"romanticismo senza tempo\", che viene intensificato dalla \"lieve musica d'ambiente\". Chris Tookey sul \"Daily Mail\" ha detto che questo \u00e8 stato \"il primo film a cinque stelle dell'estate\". Chris Nashawaty della rivista \"Entertainment Weekly\", nonostante lo definisca favorevolmente \"sia audace che deliziosamente insano\" ammette che \"il film non \u00e8 cos\u00ec veloce e divertente come potrebbe essere\".\nIn Italia tra le prime critiche al film troviamo l'affermazione che \"L'esattezza del testo originale contrasta con l'ambientazione contemporanea, il look casual e l'accento statunitense del cast. Ma questo piccolo esperimento \u00e8 tutt'altro che minuscolo, anche perch\u00e9 il rispetto che il registra mostra nei confronti di Shakespeare include il desiderio di giocare con le sue convenzioni [...] con una professionalit\u00e0 ineccepibile, mescolata a un entusiasmo conviviale.\"\n\"In Your Eyes\".\nNel 2014 \u00e8 produttore e sceneggiatore del paranormal romance \"In Your Eyes\" diretto da Brin Hill, che narra una storia d'amore metafisica tra due persone apparentemente opposte che scopriranno essere in realt\u00e0 profondamente connesse l'una all'altra e secondo lungometraggio della Bellwether Pictures. La sceneggiatura di Whedon, originariamente concepita nei primi anni 90, marca il tema della connessione umana come la metafora del legame misterioso della coppia.\nDC Extended Universe.\nNel marzo 2017 Whedon viene scelto per scrivere e dirigere un film incentrato su Batgirl e ambientato nel DC Extended Universe. Nel maggio 2017 Whedon subentra a Zack Snyder alla regia di \"Justice League\", occupandosi della supervisione della post-produzione del film e della regia di alcune scene aggiuntive.\nFumetti.\nGrande appassionato di \"comics,\" Whedon ha scritto per la casa editrice Dark Horse Comics la miniserie \"Angel - Long Night's Journey\" e le avventure di Fray, la cacciatrice del futuro.\nNel 2004, insieme al disegnatore John Cassaday, inizia a scrivere le storie per la serie Astonishing X-Men. Successivamente, nel 2008, Whedon e Cassaday lasceranno il posto a Warren Ellis e Simone Bianchi per il continuo della serie.\nDopo alcune storie ambientate nel buffyverse (\"Tales of the Vampires\" e \"Tales of the Slayers\"), ha scritto una storia di otto pagine per l'albo speciale Giant-Size X-Men 3 uscito nel 2005 e, nel 2006, \"Stan Lee Mets Spiderman #1\", breve storia celebrativa di 10 pagine per il 65\u00ba anniversario di Stan Lee alla Marvel; lo stesso anno realizza lo speciale per festeggiare i 20 anni della Dark Horse e un fumetto DC dedicato allo scomparso Sam Loeb.\nNel 2006 \u00e8 anche subentrato a Brian K. Vaughan nella sceneggiatura di \"Runaways\", che ha scritto a partire dal 25.\nIn seguito, la Marvel Comics gli affida il compito di sceneggiare una serie degli X-Men creata appositamente per lui, \"Astonishing X-Men\", disegnata da John Cassaday. Dopo aver sceneggiato 24 numeri della serie Whedon ne lascia le redini nel 2008 a Warren Ellis. La serie di Whedon fu al tempo una delle testate Marvel maggiormente vendute e nominata per diversi Eisner Award fra cui quello nelle categorie \"Miglior serie regolare\", \"Miglior nuova serie\" e \"Miglior scrittore\", vincendo nella categoria \"Miglior serie regolare\". Una delle storyline di questa serie riguardante una cura alla mutazione divenne un elemento fondamentale nel terzo film degli X-Men, \"X-Men - Conflitto finale\". Nel febbraio 2009, \"Astonishing X-Men # 6\", il numero che rappresentava il ritorno di Colosso nella serie e concludeva il primo arco di storia di Whedon \u00e8 stato nominato dai lettori il 65\u00b0 miglior albo Marvel di tutti i tempi nella classifica dei Top 70.\nWhedon \u00e8 stato il creatore di diversi nuovi personaggi nell'universo Marvel. Nella serie Astonishing X-Men cre\u00f2 il villain Ord, le studentesse mutanti Blindfold e Armor (Hisako Ichiki), e Abigail Brand con l'organizzazione S.W.O.R.D.. In Runaways cre\u00f2 invece Klara Prast.\nIn collaborazione con F\u00e1bio Moon, Whedon ha creato il webcomic, miniserie in tre numeri, gratuito dal titolo \"Sugarshock!\", come parte della rinascita di Dark Horse Presents, che \u00e8 stato lanciato anche su Myspace. Whedon ha poi prodotto un altro fumetto distribuito gratuitamente su Internet, \"Serenity: The Other Half\".\nPer la Dark Horse ha inoltre dato il via all'ottava stagione di Buffy a fumetti, prosecuzione su carta di quella serie televisiva che lo ha reso famoso. Ha poi continuato a espandere il Buffyverse con la nona stagione di Buffy e, attualmente, \u00e8 in fase di realizzazione l'undicesima. Ha inoltre progettato lo spin-off a fumetti di Buffy \"Willow Wonderland\" e la collana parallela alle stagioni 9 e successive di Buffy\", ossia Angel &amp; Faith\".\nDopo il successo dell'ottava stagione di \"Buffy\" a fumetti, la IDW Publishing ha avvicinato Whedon per avviare un progetto simile riguardo a un'eventuale sesta stagione di \"Angel\". \"\" \u00e8 stato cos\u00ec rilasciato in 17 volumi scritti da Brian Lynch e disegnati da Franco Urru. Whedon, in questo caso, ricopre il ruolo di supervisore della realizzazione generale e consulente per le trame.\nIl fumetto \u00e8 infatti per Whedon il mezzo per continuare su carta i suoi lavori e progetti, come \"Buffy\" e \"Angel\".\nProgetti mai realizzati.\nAll'inizio della sua carriera, Whedon ha venduto due sceneggiature speculative che non sono mai state realizzate intitolate \"Suspension\" e \"Afterlife\".\nHa venduto \"Suspension\" per 750\u00a0000 dollari, con un supplemento di $ 250.000 se la produzione fosse cominciata. Nel settembre del 2014, la rivista \"Empire\" ha ventilato la notizia che il copione era stato scritto ed era stato scelto Liam Neeson come uno degli attori.\nIl copione di \"Afterlife\" era stato, nel 1994, venduto per 1,5 milioni di dollari, con ulteriori $ 500.000 se la produzione fosse cominciata. Nel 2000, Andy Tennant era in trattative per dirigerne la realizzazione. In \"Afterlife\" erano precorsi i temi che Whedon avrebbe poi esplorato in \"Dollhouse\" ed avrebbe trattato di uno scienziato che si risveglia in un corpo che non \u00e8 il suo.\nWhedon ha avuto una serie di offerte per la realizzazione di spin-off di \"Buffy l'ammazzavampiri\" che per\u00f2 non sono mai stati realizzati. Tra questi sono degni di nota un progetto per un'eventuale serie animata intitolata \"Buffy the Animated Series\" e \"Ripper\", una serie BBC sul personaggio di Rupert Giles.\nNel 2005 era stata annunciata la realizzazione da parte di Whedon di un film intitolato \"Goner\". Secondo la rivista \"Variety\", si sarebbe trattato di un thriller fantasy in sviluppo grazie alla Universal Pictures, sotto la produzione di Mary Parent e Scott Stuber.\nWhedon \u00e8 stato assunto per scrivere e dirigere un adattamento per la Warner Bros. di Wonder Woman. Tuttavia, nel febbraio 2007, Whedon ha annunciato la sua uscita dal progetto. Inoltre il nome Whedon era stato fatto come possibile sceneggiatore di \"Batman Begins\".\nLa possibilit\u00e0 di realizzare un sequel di \"Dr. Horrible's Sing-Along Blog\" \u00e8 stata accantonata in pi\u00f9 occasioni. Nel 2009, tuttavia Whedon ha osservato la possibilit\u00e0 di proseguire il progetti di \"Dr. Horrible's Sing-Along Blog\" sotto forma di un'altra miniserie o di un film.\nIl Whedonverse.\nIl termine \"Whedonverse\" \u00e8 spesso usato per identificare l'insieme delle opere di Joss Whedon.\nControversie.\nNel luglio 2020 \u00e8 stato pubblicamente attaccato dall'attore Ray Fisher che sul suo profilo Twitter lo ha accusato di comportamenti scorretti e non professionali sul set dei reshoot di \"Justice League\" che ritiene siano stati possibili anche grazie a Geoff Johns e Jon Berg, produttori del film. WarnerMedia ha avviato un'indagine interna per verificare la veridicit\u00e0 delle affermazioni di Fisher. Il 25 novembre 2020 ha abbandonato il ruolo di showrunner in \"The Nevers\", serie in sviluppo presso HBO Max (piattaforma del gruppo Warner Media).\nNel febbraio 2021 l'attrice Charisma Carpenter, che ha recitato in \"Buffy\" e \"Angel\", ha dichiarato che Whedon ha abusato del suo potere pi\u00f9 volte, definendolo \"vampiro\" e \"gratuitamente crudele\". In un tweet ha scritto che Whedon l'ha chiamata \"grassa\" e che le chiese se avesse intenzione di tenere il suo bambino quando venne a conoscenza della sua gravidanza, ha deriso la sua religione e ha ripetutamente minacciato di licenziarla. Ha inoltre rivelato di aver partecipato all'indagine di Warner Media concernente \"Justice League\". Amber Benson e Michelle Trachtenberg hanno confermato le accuse di Carpenter. Sui social media, Benson ha scritto che \"Buffy\" era un ambiente tossico e Trachtenberg ha scritto che \"sappiamo quello che ha fatto\" e ha affermato che il suo comportamento nei suoi confronti quando lei era un'adolescente non era appropriato. Ha dichiarato anche che c'era una regola sul set che impediva a Whedon di stare in una stanza da sola con lei. Sarah Michelle Gellar, anch'ella star di \"Buffy\", ha prestato il suo sostegno e ha preso le distanze da Whedon.\nJose Molina, uno sceneggiatore di \"Firefly\", si \u00e8 espresso contro il comportamento di Whedon dicendo: \"'Gratuitamente crudele' \u00e8 un modo perfetto per descrivere Joss\" e aggiungendo: \"Pensava che essere cattivi fosse divertente. Far piangere scrittrici durante una sessione di appunti era particolarmente isterico. In realt\u00e0 gli piaceva vantarsi di aver fatto piangere due volte uno scrittore in una riunione\".\nGal Gadot, nel contesto della promozione di \"Wonder Woman 1984\", ha dichiarato che la sua esperienza con Whedon non era stata delle migliori. A maggio 2021 ha dichiarato che Whedon ha avuto comportamenti scorretti sul set di \"Justice League\" e che ha minacciato la sua carriera. Il motivo del dissidio \u00e8 stata la sua preoccupazione che Wonder Woman potesse risultare un personaggio troppo aggressivo, anche in relazione agli altri film del DC Extended Universe.\nCollaborazioni.\nJoss Whedon ha la consuetudine di lavorare con alcuni attori in modo ricorrente. La seguente tabella elenca le collaborazioni avute tra Whedon e alcuni attori e attrici."}
{"id": "658553", "revid": "729019", "url": "https://it.wikipedia.org/wiki?curid=658553", "title": "Aerodromo Hinterstoisser-Zeltweg", "text": "LAerodromo Hinterstoisser-Zeltweg (nome originale: \"Fliegerhorst Hinterstoisser-Zeltweg\"), codice ICAO: LOXZ, \u00e8 il principale aeroporto militare austriaco.\nStoria.\nLa base aerea fu costruita nel 1937, dopo la fondazione dell'aeronautica militare austriaca, e inizi\u00f2 le regolari operazioni di volo alla fine del gennaio 1938. Durante l'annessione dell'Austria alla Germania, fu occupata dalla Luftwaffe (che per\u00f2 diede pi\u00f9 importanza agli aeroporti di Vienna e Linz) e usata come scuola di volo, ricevendo poi, nel 1942, i lavori di cementificazione della pista e delle vie di rullaggio. Nel 1944 iniziarono gli attacchi degli alleati, che per\u00f2 non arrecarono all'aeroporto nessun danno significativo. Verso la fine della seconda guerra mondiale, le truppe sovietiche che avanzavano occuparono il campo di aviazione. In seguito la base fu consegnata alle truppe britanniche, ma la RAF, pur avendo reclamato l'assegnazione dell'aeroporto, non lo impieg\u00f2 mai. Con la firma del Trattato di Stato austriaco nel 1955, l'aerodromo fu restituito agli austriaci e, sebbene in un primo momento fosse stato usato dall'esercito, dal 1956 accolse di nuovo l'aeronautica. Nel 1967 l'aeroporto fu battezzato \"Fliegerhorst Hinterstoisser-Zeltweg\", dal nome del pioniere del volo austriaco Franz Hinterstoisser.\nIl circuito motoristico.\nIl tracciato (meglio conosciuto come \"Circuito di Zeltweg\") fu ricavato nel 1957 all'interno dell'aerodromo militare sull'esempio del Circuito di Silverstone, anch'esso ricavato da una base aerea, e fu inaugurato il 5 ottobre con un paio di gare non titolate riservate a vetture Gran Turismo. e a vetture sport. a cui parteciparono uno sparuto numero di concorrenti; negli anni seguenti la gara, denominata \"Flugplatzrennen\", fu aperta anche ad altre categorie, come le motociclette.\nNella stagione 1961 vi si disput\u00f2 una gara di Formula 1 non valida per il mondiale vinta da Innes Ireland. Due anni dopo la massima categoria ritorn\u00f2 con un'altra gara non valida per il mondiale che si tenne il 1\u00ba settembre e che vide la vittoria di Jack Brabham. Dopo queste due gare non titolate, il 23 agosto 1964 l'impianto ospit\u00f2 la prima edizione del Gran Premio d'Austria di Formula-1 vinta da Lorenzo Bandini su Ferrari, l'unica vittoria della sua carriera; nella stessa fece il suo esordio in Formula 1 il futuro campione del mondo Jochen Rindt, di nazionalit\u00e0 austriaca.\nNel 1965, a causa della superficie sconnessa e abrasiva della pista inadatta alle monoposto della massima serie, il Gran Premio d'Austria fu riservato alle Vetture sport e alle Gran Turismo, mentre dalla stagione 1966 alla stagione 1968 la gara fu inclusa nel Mondiale marche.\nIl crescente interesse verso le competizioni motoristiche spinse gli organizzatori locali a far s\u00ec che venisse realizzato un autodromo permanente a meno di un chilometro di distanza dall'aerodromo \"Hinterstoisser\", l'\u00d6sterreichring, che fu inaugurato nel 1969 e dove, a partire dall'edizione 1970, il Gran Premio d'Austria ridivent\u00f2 una gara di Formula 1."}
{"id": "658558", "revid": "394", "url": "https://it.wikipedia.org/wiki?curid=658558", "title": "Oftalmoiatria", "text": ""}
{"id": "658560", "revid": "287204", "url": "https://it.wikipedia.org/wiki?curid=658560", "title": "Giustino Ferri", "text": "Biografia.\nDopo aver compiuto gli studi nel Liceo Tulliano di Arpino, nel 1878 si laure\u00f2 in Giurisprudenza a Napoli. Trasferitosi a Roma nel 1880, inizi\u00f2 a collaborare al \"Capitan Fracassa\", fondato in quell'anno da Luigi Arnaldo Vassallo (che ne divenne direttore), Federico Napoli, Gennaro Minervini e Giuseppe Turco. Dal 1881 prese a scrivere anche sulla \"Cronaca Bizantina\", dove con Matilde Serao tenne la rubrica \"Salotti Romani\", e dal 1884 sulla \"Domenica letteraria\" e sul \"Fanfulla\". Dal 1887 al 1899 collabor\u00f2 al giornale \"Don Chisciotte della Mancia\", al \"Don Chisciotte a Roma\" e a \"Il Caffaro\", giornale di Genova, di cui pure era direttore il Vassallo. Come critico teatrale dal 1889 fino alla morte scrisse dapprima su \"La Rivista d'Italia\", poi su \"Il Tirso\", e infine sulla \"Nuova Antologia\".\nFrequentatore e animatore dell'ambiente letterario romano, che si ritrovava in particolare al Caff\u00e8 Bussi, ebbe rapporti intensi con Gabriele d'Annunzio, Luigi Capuana e Luigi Pirandello.\nSulle riviste di cui era collaboratore spesso pubblic\u00f2 novelle, note letterarie e anche romanzi a puntate. La sua opera narrativa e giornalistica \u00e8 molto vasta: sedici romanzi (di cui tre incompiuti), un centinaio di racconti e un migliaio di articoli. \nI critici sottolineano nella sua opera la dipendenza dal clima culturale creato dalla Scapigliatura, l'influenza del Verismo e l'influsso del D'Annunzio narratore, ma contestualmente mettono in evidenza la difficolt\u00e0 di ascriverlo ad una scuola letteraria definita. In sintesi \"Ferri [\u2026] non si lasci\u00f2 imprigionare dentro i confini di un movimento o di una scuola. Fu un eclettico per vocazione e per convinzione\".\nOpere principali.\nNovelle e varia.\nGran parte delle novelle e delle note letterarie di Giustino Ferri sono ancora inedite, e rintracciabili solo nelle raccolte dei giornali a cui collabor\u00f2. Tra i lavori pubblicati autonomamente:"}
{"id": "658561", "revid": "125867848", "url": "https://it.wikipedia.org/wiki?curid=658561", "title": "Discografia di Dolcenera", "text": "La discografia di Dolcenera comprende sei album di inediti registrati in studio ed una raccolta, pubblicata nel 2006 solamente per il mercato tedesco, austriaco e svizzero. Dolcenera ha inoltre pubblicato 25 singoli come artista principale, ai quali si aggiungono le partecipazioni all'interno dei singoli \"Domani 21/04.2009\", realizzato in collaborazione con altri 55 artisti italiani, e \nL'esordio discografico della cantante salentina \u00e8 avvenuto nel 2002 con il singolo \"Solo tu\", seguito l'anno seguente dal brano \"Siamo tutti l\u00e0 fuori\", vincitore della sezione \"Nuove proposte\" del Festival di Sanremo 2003. I due singoli sono stati inclusi nell'album di debutto di Dolcenera, \"Sorriso nucleare\", pubblicato nel marzo 2003 da Amarena Music, dal quale sono stati estratti anche \"Devo andare al mare\" e \"Vivo tutta la notte\".\nIl secondo album di Dolcenera, \"Un mondo perfetto\" \u00e8 stato pubblicato nel maggio 2005, seguito a meno di un anno di distanza da \"Il popolo dei sogni\". Entrambi gli album hanno raggiunto la certificazione di disco di platino in Italia.\nNel 2009 Dolcenera ha pubblicato il suo primo album per una major, \"Dolcenera nel Paese delle Meraviglie\", che include il brano \"Il mio amore unico\", arrivato fino al quinto posto della Top Singoli.\nIl suo quinto album, \"Evoluzione della specie\", \u00e8 stato pubblicato nel 2011 ed ha prodotto i singoli \"Il sole di domenica\" e \"L'amore \u00e8 un gioco\". In occasione della partecipazione al Festival di Sanremo 2012 con il brano \"Ci vediamo a casa\", l'album \u00e8 stato ripubblicato con il titolo \"Evoluzione della specie2\".\nL'11 settembre 2015 la cantante ha pubblicato il suo sesto album di inediti dal titolo \"Le stelle non tremano\", ripubblicato il 12 febbraio 2016 come \"Le stelle non tremano - Supernov\u00e6\" con l'aggiunta di nuovi brani, tra cui \"Ora o mai pi\u00f9 (le cose cambiano)\", in gara al Festival di Sanremo 2016."}
{"id": "658564", "revid": "1272592", "url": "https://it.wikipedia.org/wiki?curid=658564", "title": "Oculista", "text": "Un oculista (sinonimo di oftalmologo e di oftalmoiatra) \u00e8 un medico che ha anche conseguito il titolo di specialista in oftalmologia.\nAttivit\u00e0.\nIl medico oculista si occupa della prevenzione, della diagnosi e della terapia, sia medica che chirurgica, delle malattie del sistema visivo, dell'occhio e dei suoi annessi, della correzione dei vizi refrattivi, dello strabismo e motilit\u00e0 oculare, del glaucoma, delle malattie neurologiche che colpiscono la vista (neuro-oftalmologia) e di qualsiasi altro disturbo che colpisce la vista. La disciplina di competenza \u00e8 nota come clinica oculistica o, pi\u00f9 appropriatamente, oftalmologia.\nL'oculista, in quanto medico specializzato, \u00e8 l'unico professionista che \u00e8 abilitato, in ambito oculistico, ad eseguire la profilassi e la diagnosi delle malattie, redigere il referto medico per gli esami oculistici e la prescrizione su apposita ricetta medica oculistica delle lenti per gli occhiali, delle lenti a contatto, di colliri, della riabilitazione visiva o di altri medicinali, cos\u00ec come ad effettuare gli interventi chirurgici sia sul bulbo oculare che sui suoi annessi (muscoli per strabismo, palpebre ecc.). Solitamente lavora a stretto contatto con gli ortottisti ed assistenti di oftalmologia.\nNel mondo.\nItalia.\nIn Italia il titolo di oculista \u00e8 riservato al laureato in medicina e chirurgia che successivamente sceglie la specializzazione in oftalmologia. Sia al corso di laurea in medicina e chirurgia sia al corso di specializzazione in oftalmologia si accede tramite test di selezione a livello nazionale estremamente competitivi ed a numero chiuso. La durata totale del percorso formativo accademico di ogni specialista \u00e8 di dieci o undici anni, a seconda della normativa in vigore.\nDopo il conseguimento del titolo accademico, l'oculista pu\u00f2 decidere tra attivit\u00e0 libero professionale, attivit\u00e0 in reparti oculistici di cliniche convenzionate con il Servizio Sanitario Nazionale (ospedali convenzionati) oppure in reparti oculistici pubblici (ospedali pubblici). \nSebbene non vi sia un riconoscimento legale della \"sottospecializzazione\", come avviene in alcuni paesi esteri, tuttavia, anche in Italia l'oculista, pur ricevendo sempre un training in tutto lo spettro dell'oftalmologia, spesso decide di occuparsi prevalentemente di una particolare branca dell'oftalmologia, anche considerando il gran numero di patologie del sistema visivo: strabismo, oftalmologia pediatrica, uveiti, neuro-oftalmologia, chirurgia palpebrale, malattie delle ghiandole lacrimale, della retina, della superficie oculare ed altre ancora.\nLa maggior parte degli oculisti in Italia \u00e8 membro della \"Societ\u00e0 Oftalmologica Italiana\" (SOI), organismo scientifico ed ente morale dal 1879. Nel 2010 \u00e8 stata costituita l'Associazione Italiana Medici Oculisti (AIMO), che riunisce oculisti e medici specializzandi in oftalmologia che esercitano la professione in Italia."}
{"id": "658566", "revid": "161374", "url": "https://it.wikipedia.org/wiki?curid=658566", "title": "Cronaca Bizantina", "text": ""}
{"id": "658569", "revid": "15431", "url": "https://it.wikipedia.org/wiki?curid=658569", "title": "Ofantino", "text": ""}
{"id": "658579", "revid": "1444886", "url": "https://it.wikipedia.org/wiki?curid=658579", "title": "Veneranda Arca di Sant'Antonio", "text": "La Veneranda Arca di Sant'Antonio di Padova (o pi\u00f9 comunemente Arca del Santo) \u00e8 l'Ente a cui \u00e8 affidato il compito di provvedere alla conservazione e al miglioramento degli edifici monumentali della Basilica di Sant'Antonio da Padova e degli altri stabili (Convento con i suoi chiostri, la Biblioteca Antoniana, il Museo, l'Oratorio di S. Giorgio e la Scoletta del Santo).\nLa Presidenza \u00e8 composta da 7 membri, tra cui il Rettore della Basilica di Sant'Antonio.\nPeculiarit\u00e0 della Veneranda Arca \u00e8 il godere di personalit\u00e0 giuridica canonica oltre che della personalit\u00e0 giuridica civile: il Consiglio di Stato (Cons. di Stato, I Sez., 22 marzo 1974 n. 462), infatti, differenziando tale Fabbriceria dalle altre Fabbricerie esistenti, aveva sottolineato la specialit\u00e0 di tale ente, al quale, in via eccezionale, era stata attribuita la personalit\u00e0 di diritto canonico e, successivamente, era stata concessa la personalit\u00e0 giuridica di diritto civile con Regio Decreto 23 giugno 1932, n. 868 .\nStoria.\nLa data di nascita dell'ente \u00e8 il 1396, quando Enrico d'Asti, ministro generale dell'ordine francescano ottenne dal comune di Padova la nomina di quattro amministratori (\"probi viri\") degli immobili di propriet\u00e0 del convento.\nNel 1405 l'Arca ricevette la Gastaldia di Anguillara Veneta da Francesco Novello da Carrara, come ringraziamento per la collaborazione in termini economici offerta durante la guerra contro i Veneziani, e ne mantenne la quasi esclusiva propriet\u00e0 dei terreni per oltre cinque secoli, fino al 1973.\nNel 1479 una bolla del papa Sisto IV approv\u00f2 lo statuto e l'amministrazione.\nNel 1655 sorse una lite tra la Veneranda ed il Comune di Padova che voleva arrogarsi tutti i diritti sulla Basilica del Santo. La Veneranda Arca ricorse al Doge di Venezia, che avoc\u00f2 a s\u00e9 la questione, e da quell'epoca il Comune di Padova venne interpellato come consulto, ma le decisioni spettarono al doge, salvo la nomina dei Presidenti.\nL'ente sopravvisse all'epoca delle soppressioni napoleonica e sabauda, perch\u00e9 non trattandosi di congregazione religiosa non pot\u00e9 essere sciolto. In seguito alla cessione della Basilica di Sant'Antonio alla Santa Sede, in occasione della Conciliazione del 1929 tra lo Stato e la Chiesa, il Vaticano e l'Italia hanno concordato che la Veneranda Arca continuasse a sussistere e ad operare con tutte le responsabilit\u00e0 che si addicono ad una fabbriceria."}
{"id": "658580", "revid": "2208340", "url": "https://it.wikipedia.org/wiki?curid=658580", "title": "Guerra Boshin", "text": "La fu una guerra civile giapponese, combattuta tra il gennaio del 1868 ed il maggio del 1869, che vide contrapposti i sostenitori dello shogunato Tokugawa da un lato ed i fautori della restaurazione dell'autorit\u00e0 regia sul suolo nazionale dell'imperatore Meiji dall'altro.\nIl \"casus belli\" fu la dichiarazione imperiale di abolizione del bicentenario governo dello shogunato e l'imposizione del governo diretto della corte imperiale. L'andamento della guerra volse rapidamente a favore della pi\u00f9 piccola, ma relativamente modernizzata, fazione imperiale e, dopo una serie di battaglie sull'isola principale di Honsh\u016b che culminarono nella resa di Edo, i resti delle forze dei Tokugawa si ritirarono nell'Hokkaid\u014d, proclamando l'unica repubblica nella storia del Giappone, la Repubblica di Ezo. Con la battaglia navale di Hakodate, anche gli ultimi lealisti dei Tokugawa furono sconfitti, lasciando tutto il Giappone sotto il controllo della corte imperiale, completando la fase militare della Restaurazione Meiji.\nIl conflitto mobilit\u00f2 circa 120.000 uomini e caus\u00f2 circa 3.500 vittime. Quando ebbe termine, la vittoriosa fazione imperiale abbandon\u00f2 il precetto neo-confuciano del \"sonn\u014d j\u014di\" (\u5c0a\u7687\u6518\u5937, \"riverire il \"tenn\u014d\", espellere i barbari\"), precedentemente proclamato dall'imperatore, scegliendo bens\u00ec d'adottare una politica di continua modernizzazione del paese, mirando inoltre ad una rinegoziazione dei trattati ineguali impostigli dalle potenze straniere. Grazie all'insistenza di uno dei principali leader della fazione imperiale, Saig\u014d Takamori, si mostr\u00f2 clemenza verso i lealisti Tokugawa e molti dei leader della fazione dello shogunato ricevettero incarichi nel nuovo governo.\nLa guerra Boshin testimoni\u00f2 l'avanzato stato di modernizzazione gi\u00e0 raggiunto dal Giappone nei soli quattordici anni trascorsi dall'apertura delle frontiere con l'Occidente, l'alto grado di coinvolgimento delle nazioni occidentali (specialmente Regno Unito e Francia) negli affari interni della nazione e la restituzione del potere all'imperatore dopo secoli di dittatura militare degli shogun. Nei decenni successivi, la guerra fu romanticizzata dai giapponesi che giunsero a considerare la Restaurazione come una \"rivoluzione pacifica\", nonostante i morti causati.\nSituazione politica.\nPrimo dissenso verso lo Shogunato.\nPer i due secoli precedenti il 1854, il Giappone decise di chiudersi ai rapporti diplomatico-economici con le nazioni straniere, ad eccezione di modeste e sorvegliatissime relazioni commerciali e non con la Corea, con cui comunicava tramite la citt\u00e0 di Tsushima, la Cina della dinastia Qing, mediante le isole Ry\u016bky\u016b, ed i Paesi Bassi, con la stazione commerciale di Dejima. Grazie poi all'interazione con l'Olanda, lo studio della scienza occidentale continu\u00f2 in questo periodo - seppur spesso in maniera piuttosto altalenante - dietro il nome di \"Rangaku\" (\u862d\u5b66, letteralmente \"apprendimento olandese\"), permettendo al Giappone di seguire e studiare lo sviluppo della rivoluzione industriale.\nNel 1854, il commodoro statunitense Matthew Perry costrinse il Giappone ad aprirsi al commercio internazionale sotto la minaccia d'una rappresaglia militare della sua flotta, dando perci\u00f2 inizio ad un periodo di graduale ma incessante sviluppo del commercio con l'estero e d'occidentalizzazione del tessuto socio-economico del Paese. Soprattutto a causa degli umiliantissimi termini dei trattati ineguali imposti dal commodoro Perry, che di fatto provoc\u00f2 un dissesto economico notevole, lo shogunato si trov\u00f2 ben presto ad affrontare un'ostilit\u00e0 interna che si concretizz\u00f2 in un movimento radicale xenofobico, il \"sonn\u014d j\u014di\" (\u5c0a\u7687\u6518\u5937, \"riverire il \"tenn\u014d\", espellere i barbari\").\nL'imperatore Osahito fece propri questi sentimenti e, rompendo la secolare tradizione imperiale di non interferenza, incominci\u00f2 ad assumere un ruolo attivo negli affari di Stato: denunci\u00f2 veementemente i trattati e tent\u00f2 d'interferire nel ciclo di successione dello shogunato, dando poi l'\u00abordine di espellere i barbari\u00bb nel 1863. Lo shogunato non rese esecutivo tale ordine, ispirando quindi gli attacchi del \"sonn\u014d j\u014di\" contro gli stranieri - perlopi\u00f9 mercanti e diplomatici - in Giappone e contro lo stesso shogunato: l'incidente pi\u00f9 famoso fu l'omicidio del commerciante britannico Charles Lennox Richardson, per la cui morte il \"bakufu\" dovette pagare un'indennit\u00e0 di centomila sterline britanniche. Ebbero luogo poi altri attacchi dall'entit\u00e0 sempre pi\u00f9 greve ed elaborata, come il bombardamento di navi straniere a Shimonoseki.\nNel 1864, tali azioni furono per\u00f2 vittoriosamente contrastate da rappresaglie armate delle stesse potenze straniere, come il britannico bombardamento di Kagoshima e l'internazionale bombardamento di Shimonoseki. Contemporaneamente le forze del Dominio di Ch\u014dsh\u016b, insieme con i \"r\u014dnin\" xenofobi vicini al \"sonn\u014d j\u014di\", scatenarono la ribellione di Hamaguri, cercando d'impossessarsi di Kyoto, sede allora della corte dell'imperatore. Il futuro \"shogun\" Tokugawa Yoshinobu guid\u00f2 la spedizione punitiva, costringendo i ribelli a ritirarsi. La resistenza dei \"leader\" di Ch\u014dsh\u016b conobbe quindi un periodo di pausa, ma l'anno successivo lo shogunato si dimostr\u00f2 incapace di mantenere il pieno controllo della nazione, dopo che molti \"daimy\u014d\" avevano incominciato a ignorare gli ordini e le richieste provenienti da Edo.\nAssistenza militare straniera.\nNonostante il bombardamento di Kagoshima, il dominio di Satsuma era diventato uno stretto alleato del Regno Unito, con il sostegno del quale fu in grado di modernizzare la propria marina e il proprio esercito. Esperti militari anglo-americani possono essere stati coinvolti direttamente in tale modernizzazione. L'ambasciatore britannico Harry Smith Parkes sostenne le forze ostili allo shogunato al fine di stabilire un governo imperiale legittimo e unificato in Giappone. In questo periodo i capi delle regioni meridionali, come Saig\u014d Takamori del Dominio di Satsuma e Hirobumi Ito e Inoue Kaoru del Dominio di Ch\u014dsh\u016b, coltivarono rapporti diplomatici con i britannici, tra cui Ernest Mason Satow.\nAnche lo shogunato stava preparandosi al conflitto modernizzando le proprie forze. In linea con i progetti di Parker, i britannici incominciarono a dimostrarsi riluttanti nel fornire assistenza allo shogunato, del quale erano stati fino ad allora gli alleati principali. I Tokugawa pertanto si affidarono principalmente all'esperienza francese, confortati dal prestigio militare di Napoleone III, acquisito nella guerra di Crimea e nella seconda guerra di indipendenza italiana. Lo shogunato si impegn\u00f2 intensamente nell'ammodernamento e rafforzamento delle forze armate. In particolare, la marina divenne subito la pi\u00f9 potente dell'Asia, dopo la costruzione di un primo nucleo composto da otto navi da guerra a vapore. Nel 1865 fu costruito a Yokosuka, sotto la guida dell'ingegnere francese L\u00e9once Verny, il primo arsenale navale moderno del Giappone.\nColpo di Stato (1866-'68).\nDopo che a Ch\u014dsh\u016b era tornata al potere la fazione pi\u00f9 radicale nella lotta contro lo \"shogun\", quest'ultimo si prepar\u00f2 a guidare un'altra missione punitiva per soffocare la nuova rivolta. Il Dominio di Ch\u014dsh\u016b si premun\u00ec alleandosi segretamente con il Dominio di Satsuma e fu in grado d'infliggere una grave sconfitta alle truppe dello shogunato nel giugno del 1866, ottenuta in virt\u00f9 della superiorit\u00e0 delle moderne armi rispetto a quelle antiquate in dotazione alle armate alleate con Edo. Lo \"shogun\" Iemochi mor\u00ec nell'agosto del 1866 e l'imperatore Osahito nel gennaio successivo, e subentrarono rispettivamente Tokugawa Yoshinobu e l'imperatore Meiji.\nFu Yoshinobu a negoziare la tregua con i daimyo ribelli di Ch\u014dsh\u016b, ma la sconfitta aveva incrinato definitivamente il potere militare e il prestigio dello shogunato. Questi eventi \u00ab...resero una tregua inevitabile\u00bb. Nel gennaio 1867 arriv\u00f2 una missione militare francese per riorganizzare l'esercito dello \"shogun\" e creare una forza di \"\u00e9lite\"; fu acquistata negli Stati Uniti la CSS \"Stonewall\", una rivoluzionaria nave da guerra corazzata costruita in Francia. A causa per\u00f2 della neutralit\u00e0 dichiarata delle potenze occidentali, gli Stati Uniti si rifiutarono di consegnare la nave; quando cess\u00f2 la neutralit\u00e0, il vascello sarebbe stato consegnato invece alla fazione imperiale, che lo avrebbe impiegato nella battaglia di Hakodate con il nome \"K\u014dtetsu\" (letteralmente \u00abcorazzato in ferro\u00bb).\nLa strada della modernizzazione e dell'apertura all'occidente intrapresa dagli \"shogun\", e in particolare da Yoshinobu, diede ai feudi di Ch\u014dsh\u016b e Satsuma l'opportunit\u00e0 di rovesciare la secolare dittatura militare dei Tokugawa. Fin dalla sua istituzione all'inizio del XVII secolo, lo shogunato aveva diffidato dei domini di Ch\u014dsh\u016b e Satsuma. Se da un lato aveva concesso loro un buon grado di autonomia in virt\u00f9 della loro influenza, i membri dei due clan erano stati sistematicamente emarginati dagli incarichi di governo principali del \"bakufu\" e ci\u00f2 aveva creato un crescente risentimento, che aveva quindi origini lontane. L'indebolimento dello shogunato, evidenziato dalla crisi innescata dal commodoro americano Perry, si era inoltre accentuato con le lotte di potere all'interno dello stesso shogunato e il tentativo fatto in quegli anni di stringere un'alleanza con la corte imperiale era naufragato. I samurai nazionalisti di Ch\u014dsh\u016b trovarono inizialmente l'appoggio del Dominio di Tosa nel dare vita al movimento anti-Tokugawa e si autodefinirono . Le loro attivit\u00e0 volte a rovesciare lo shogunato s'incanalarono nel rifiutare l'apertura all'occidente e nell'appoggio dato alla causa imperiale.\nIl 9 novembre 1867, l'imperatore Meiji invi\u00f2 un ordine segreto ai \"daimyo\" di Satsuma e Ch\u014dsh\u016b, che comandava \u00ab...l'uccisione del suddito traditore Yoshinobu\u00bb. L'autenticit\u00e0 dell'ordine \u00e8 dibattuta, a causa del linguaggio violento utilizzato e del fatto che, nonostante fosse siglato con il pronome imperiale \"chin\", non portava la firma di Meiji. L'ordine fu sospeso in seguito alla proposta del \"daimyo\" di Tosa, la cui intermediazione convinse lo \"shogun\" Yoshinobu a rassegnare le dimissioni e a riconsegnare l'autorit\u00e0 all'imperatore, convocando un'assemblea generale dei \"daimy\u014d\" per creare un nuovo governo. Ebbe cos\u00ec fine lo shogunato Tokugawa.\nLa resa di Yoshinobu aveva creato un vuoto di potere a livello governativo, ma il suo apparato di Stato continuava a esistere. Inoltre il governo dello shogunato, e in particolare la famiglia Tokugawa, era rimasta una forza prominente nell'evolvente ordine politico e manteneva molti poteri esecutivi, una realt\u00e0 che i sostenitori della linea dura di Satsuma e Ch\u014dsh\u016b trovavano intollerabile. Gli eventi culminarono nel colpo di Stato incominciato il 3 gennaio 1868, quando questi ultimi occuparono il palazzo imperiale di Kyoto e spinsero il quindicenne sovrano Meiji a dichiarare, il giorno successivo, la piena restaurazione del potere politico dell'imperatore. Sebbene la maggioranza dell'assemblea consultiva imperiale si sentisse appagata della formale dichiarazione e fosse favorevole a continuare la collaborazione con i Tokugawa (con il concetto di ), il daimyo di Satsuma Saig\u014d Takamori minacci\u00f2 l'assemblea obbligandola a proclamare l'abolizione del titolo di \"shogun\" e la confisca delle terre di Yoshinobu.\nDopo aver appreso le determinazioni dell'assemblea, il 17 gennaio 1868 Yoshinobu dichiar\u00f2 che \u00ab...non sarebbe stato vincolato alla proclamazione di Restaurazione e chiese alla corte di rescinderla.\u00bb Il 24 gennaio, Yoshinobu annunci\u00f2 un attacco contro Kyoto occupata dalle forze di Satsuma e Ch\u014dsh\u016b, decisione presa dopo che erano stati appiccati diversi incendi a Edo, a partire dalle fortificazioni esterne del castello di Edo, la principale residenza dei Tokugawa. La responsabilit\u00e0 degli incendi fu attribuita a un \"ronin\" di Satsuma, che quel giorno aveva attaccato un ufficio governativo. Il giorno successivo, le forze dello shogunato attaccarono la residenza a Edo del \"daimyo\" di Satsuma, dove si erano rifugiati molti oppositori dello shogunato agli ordini di Takamori. Il palazzo fu dato alle fiamme e tutti gli oppositori uccisi o successivamente giustiziati.\nIndebolimento del fronte shogunale.\nBattaglia di Toba-Fushimi.\nIl 27 gennaio 1868, le forze dello shogunato si scontrarono con quelle di Ch\u014dsh\u016b e Satsuma nelle localit\u00e0 di Toba e Fushimi, alla periferia meridionale di Kyoto. Parte dei 15.000 uomini dello shogunato era stata addestrata da consiglieri militari francesi, ma la maggior parte consisteva nei tradizionali samurai, dotati di armi obsolete. Le forze di Ch\u014dsh\u016b e Satsuma erano sopravanzate di 3 a 1, ma avevano a disposizione equipaggiamenti pi\u00f9 moderni. Dopo un inizio inconcludente, il secondo giorno di battaglia l'imperatore diede il suo stendardo ufficiale alle truppe di Ch\u014dsh\u016b e Satsuma e nomin\u00f2 generale in capo il proprio parente Komatsumiya Akihito (\u5c0f\u677e\u5bae\u5f70\u4ec1\u89aa\u738b, 1846-1903), investendo le sue forze del titolo ufficiale di . Diversi feudatari della zona, fino ad allora fedeli allo \"shogun\", si unirono all'esercito imperiale; tra questi vi furono il \"daimyo\" di Yodo (\u6dc0\u85e9), il 5 febbraio, e quello di Tsu (\u6d25\u85e9), il giorno successivo, che fecero pendere la bilancia militare in favore della fazione imperiale.\nIl 7 febbraio, Tokugawa Yoshinobu, contrariato dal consenso imperiale alle azioni di Satsuma e Ch\u014dsh\u016b, abbandon\u00f2 Osaka a bordo della nave da guerra \"Kanrin Maru\", ritirandosi a Edo. Demoralizzate dalla sua fuga e dal tradimento di Yodo e Tsu, le forze dello shogunato si ritirarono, nonostante avessero una superiorit\u00e0 numerica, che avrebbe loro permesso di vincere la battaglia. Il castello di Osaka, dal quale Yoshinobu aveva diretto le proprie truppe, fu espugnato il 1\u00ba marzo, mettendo fine alla battaglia di Toba-Fushimi.\nIl 28 gennaio 1868 si svolse la battaglia navale di Awa tra la marina dello shogunato e quella di Satsuma. Fu la prima in Giappone tra flotte moderne, ebbe un'incidenza minima sulle sorti del conflitto e fu vinta dalle forze dello shogunato.\nAppoggio occidentale a Meiji.\nSul fronte diplomatico, i ministri delle nazioni straniere, raccolti nel porto aperto di Hyogo (K\u014dbe) dall'inizio di febbraio, emisero una dichiarazione congiunta nella quale lo shogunato veniva ancora considerato il solo governo legittimo del Giappone, dando la speranza a Tokugawa Yoshinobu che i loro governi, in particolare quello francese, avrebbero potuto intervenire in suo favore. Pochi giorni dopo, una delegazione imperiale visit\u00f2 i ministri dichiarando che lo shogunato era stato abolito, che i porti sarebbero stati aperti in conformit\u00e0 ai trattati internazionali e che gli ospiti stranieri sarebbero stati protetti. I ministri riconobbero quindi il nuovo governo.\nIl diffondersi nel Paese di sentimenti xenofobi fu alla base dei molti attacchi operati contro gli stranieri nei mesi successivi. L'8 marzo 1868, undici marinai francesi della corvetta \"Dupleix\" furono uccisi da samurai della Provincia di Tosa sulle strade di Kyoto.\nResa di Edo.\nA partire da febbraio, con l'aiuto dell'ambasciatore francese L\u00e9on Roches, fu formulato un piano per fermare l'avanzata delle truppe imperiali a Odawara, l'ultimo punto strategico prima dell'ingresso a Edo, ma Yoshinobu fu contrario al piano e Roches present\u00f2 le dimissioni. All'inizio di marzo, sotto l'influenza del ministro britannico Harry Parkes, le nazioni straniere firmarono un patto di stretta neutralit\u00e0, accordandosi che non sarebbero intervenute e non avrebbero consegnato forniture militari a nessuna delle due fazioni fino alla risoluzione del conflitto.\nSaig\u014d Takamori condusse vittoriosamente le forze imperiali nel Giappone settentrionale e orientale, vincendo la battaglia di Koshu-Katsunuma. Circond\u00f2 Edo nel maggio 1868 e costrinse alla resa incondizionata Katsu Kaishu, ministro dell'esercito dello \"Shogun\". Alcuni gruppi continuarono a combattere dopo la resa, ma furono sconfitti nella battaglia di Ueno. Il comandante in capo della marina dello \"Shogun\", Enomoto Takeaki, si rifiut\u00f2 di consegnare le navi e fugg\u00ec a nord con i resti della marina (otto corazzate a vapore): \"Kaiten\", \"Banry\u016b\", \"Chiyodagata\", \"Ch\u014dgei\", \"Kaiy\u014d Maru\", \"Kanrin Maru\", \"Mikaho\" e \"Shinsoku\") e 2.000 marinai, nella speranza di organizzare un contrattacco insieme con i \"daimyo\" settentrionali. Fu accompagnato da una manciata di consiglieri militari francesi (tra cui Jules Brunet), che avevano dato rassegnato formali dimissioni dall'esercito francese per accompagnare i ribelli.\nResistenza della Coalizione Settentrionale.\nDopo la resa di Yoshinobu, la maggior parte del Giappone accett\u00f2 il governo dell'imperatore, ma un nucleo di sostenitori dello shogunato, condotti dal clan di Aizu, continu\u00f2 la resistenza nel settentrione. In maggio, diversi \"daimyo\" settentrionali dei feudi di Sendai, Yonezawa, Aizu, Sh\u014dnai e Nagaoka, per un totale di circa 50.000 truppe, si allearono nella , per opporsi alle truppe imperiali.\nSebbene la Coalizione Settentrionale fosse numerosa, era male equipaggiata e si affidava a metodi di combattimento essenzialmente tradizionali. Gli armamenti moderni erano scarsi e si tent\u00f2 all'ultimo momento di costruire cannoni in legno, rinforzati con corde, per sparare proiettili di pietra. Questi cannoni, installati su postazioni difensive, potevano sparare solo quattro o cinque proiettili, prima di disfarsi. Il \"daimyo\" di Nagaoka riusc\u00ec a procurarsi due delle tre mitragliatrici Gatling esistenti allora in Giappone, cos\u00ec come 2.000 fucili francesi moderni e, nella battaglia di Hokuetsu del maggio 1868, inflisse pesanti perdite alle truppe imperiali che attaccavano il suo castello. Malgrado la resistenza offerta, il castello capitol\u00f2 l'8 luglio. Dopo questa importante vittoria, l'esercito imperiale si assicur\u00f2 il controllo di tutta la costa affacciata sul mare del Giappone, costringendo quello che restava delle forze della coalizione a rifugiarsi a est.\nLe truppe imperiali continuarono ad avanzare, sconfiggendo il 6 ottobre nella battaglia del passo Bonari le residue forze nemiche composte da 700 uomini, tra cui i membri della Shinsengumi e della Denshutai, i corpi scelti dello shogunato. La nuova sconfitta costrinse i superstiti a dirigersi a nord per unirsi alla flotta del Bakufu, comandata da Enomoto Takeaki, che aveva raggiunto il porto di Sendai il 26 agosto. Con il crollo della coalizione, il 12 ottobre 1868 la flotta lasci\u00f2 Sendai per l'Hokkaid\u014d, dopo aver acquisito le navi \"Oe\"-\u5927\u6c5f e \"Hou-Ou\", precedentemente prestate dal feudo di Sendai allo shogunato, e circa 1.000 altre truppe che comprendevano quanto restava della Denshutai, al comando di Otori Keisuke, della Shinsengumi, al comando di Hijikata Toshizo e di Yugekitai al comando di Katsutaro Hitomi, cos\u00ec come numerosi altri consiglieri militari francesi (Fortant, Garde, Marlin, Bouffier).\nLe forze imperiali, ormai padrone della situazione, mossero quindi alla conquista del castello di Aizuwakamatsu, dove le forze del Dominio di Aizu erano rimaste le sole a combattere per lo \"shogun\" nell'isola di Honsh\u016b, trovandosi isolate a respingere l'attacco. La battaglia di Aizu ebbe inizio in ottobre e, dopo un mese di combattimenti, il castello capitol\u00f2 il 6 novembre. L'evento spinse il corpo di giovani guerrieri \"Byakkotai\" (\"Corpo della Tigre Bianca\") a commettere un suicidio di massa. Dopo che i suoi vertici si arresero, il Dominio di Aizu cess\u00f2 di esistere, a oltre due secoli dalla fondazione, e i samurai sopravvissuti furono deportati come prigionieri di guerra. La capitale Edo fu ribattezzata Tokyo il 26 ottobre, data che segna l'inizio dell'Era Meiji.\nCampagna dell'Hokkaid\u014d.\nRepubblica di Ezo.\nIn seguito alla sconfitta nell'Honsh\u016b, le ultime forze dello shogunato, guidate dall'ammiraglio Enomoto Takeaki, fuggirono nell'Hokkaid\u014d, dove il 25 dicembre proclamarono la fondazione della Repubblica di Ezo, l'unica mai esistita in Giappone, sull'esempio del modello statunitense ed Enomoto ne fu eletto presidente con una larga maggioranza. La repubblica tent\u00f2 di stabilire contatti con le legazioni straniere di Hakodate, tra cui quelle di Stati Uniti, Francia e Russia, ma non riusc\u00ec a raccogliere nessun sostegno o riconoscimento internazionale. Enomoto offr\u00ec allo \"shogun\" Tokugawa il territorio della repubblica, posta sotto il controllo del governo imperiale, ma la proposta fu declinata dal Consiglio Imperiale Governante.\nDurante l'inverno, le difese intorno alla penisola meridionale di Hakodate furono fortificate e al centro fu eretta la nuova fortezza di Gory\u014dkaku. Le truppe furono organizzate con un comando franco-giapponese: il comandante in capo fu Otori Keisuke, assistito dal suo vice, il capitano francese Jules Brunet. Al loro comando c'erano quattro brigate, ognuna comandata da un ufficiale francese (Fortant, Marlin, Cazeneuve, Bouffier) e divisa in due semibrigate poste sotto il comando giapponese.\nSconfitta e resa finale.\nIl 20 marzo, la Marina Imperiale raggiunse il porto di Miyako, ma, anticipandone l'arrivo, i ribelli di Ezo organizzarono un audace piano per impossessarsi della nuova potente nave da guerra \"Kotetsu\". Tre navi da guerra furono inviate per un attacco a sorpresa, in quella che divenne nota come battaglia navale di Miyako. A causa del maltempo, di problemi a un motore e al decisivo uso di una mitragliatrice Gatling contro le squadre di abbordaggio, la battaglia termin\u00f2 con la vittoria imperiale.\nLe forze imperiali consolidarono rapidamente il loro controllo delle isole principali e nell'aprile 1869 inviarono contro Ezo la flotta, con una forza di fanteria di 7.000 uomini, incominciando la battaglia di Hakodate. Le forze imperiali vinsero il confronto, che fu la prima battaglia navale giapponese su larga scala tra marine moderne. Circondarono poi la fortezza di Goryokaku in cui rimanevano soli 800 difensori. Sebbene Enomoto avesse deciso di combattere fino alla fine e avesse inviato i suoi oggetti di valore al suo avversario perch\u00e9 fossero tenuti al sicuro), Otori lo convinse che arrendersi e sopravvivere alla sconfitta era la scelta veramente coraggiosa: \u00abSe veramente vuoi morire puoi farlo in qualunque momento\u00bb. Enomoto si arrese il 18 maggio 1869 e accett\u00f2 il governo dell'imperatore Meiji. La Repubblica cess\u00f2 di esistere il 27 giugno 1869.\nConseguenze.\nPerdono e occidentalizzazione.\nSuccessivamente alla vittoria, il nuovo governo prosegu\u00ec nell'unificazione del Paese sotto un unico, legittimo e potente governo imperiale. Fu progressivamente esautorato il potere politico e militare dei vari feudi, che furono trasformati in prefetture (abolizione del sistema han) e a molti samurai furono assegnate responsabilit\u00e0 amministrative. Grazie al ruolo decisivo che ebbero nel vittorioso conflitto, i \"daimyo\" di Satsuma, Ch\u014dsh\u016b e Tosa occuparono per decenni i posti chiave nel governo, una situazione a volte definita oligarchia Meiji e formalizzata con l'istituzione del \"Genr\u014d\".\nI principali sostenitori dello \"shogun\" furono imprigionati in attesa di giudizio e riuscirono in seguito a evitare la pena capitale grazie all'insistenza di Saigo Takamori e Iwakura Tomomi, consigliati dall'inviato britannico Parks. Secondo alcune fonti, quest'ultimo disse a Saigo: \u00ab...la severit\u00e0 verso Keiki Yoshinobu e i suoi sostenitori, soprattutto riguardo alle punizioni personali, avrebbe danneggiato la reputazione del nuovo governo presso le potenze europee\u00bb\nDopo due o tre anni, la maggior parte fu liberata e chiamata a servire nel nuovo governo, dove alcuni ebbero brillanti carriere; l'ammiraglio Enomoto Takeaki, precedente \"leader\" delle forze dello shogunato, divenne inviato diplomatico in Russia e in Cina e ministro dell'Educazione.\nLa fazione imperiale non persegu\u00ec l'iniziale obiettivo di espellere gli interessi stranieri in Giappone, ma assunse invece una politica pi\u00f9 progressista, mirata alla radicale modernizzazione del Paese e alla successiva rinegoziazione dei trattati ineguali con le potenze straniere, sotto il motto . Questo cambiamento avvenne durante le prime fasi della guerra civile: l'8 aprile 1868 furono esposti cartelli a Kyoto (e successivamente in tutto il Paese) che ripudiavano la violenza contro gli stranieri. Durante il conflitto, l'imperatore Meiji ricevette personalmente gli inviati europei, prima a Kyoto e in seguito a Osaka e Tokyo. Particolare fu l'accoglienza riservata al duca Alfredo, duca di Sassonia-Coburgo-Gotha, che l'imperatore defin\u00ec come \u00absuo \"pari\" di sangue\u00bb\nAll'inizio dell'Era Meiji si distesero le relazioni tra la corte imperiale e i poteri stranieri, ma i rapporti con i francesi si irrigidirono a causa del sostegno che questi avevano dato allo \"shogun\". Una seconda missione militare francese fu comunque inviata in Giappone nel 1874 e una terza nel 1884. Una stretta collaborazione riprese nel 1886, quando la Francia aiut\u00f2 il Giappone a costruire la sua prima marina moderna, sotto la direzione dell'ingegnere navale Louis-\u00c9mile Bertin. La modernizzazione del Paese era gi\u00e0 stata diffusamente incominciata durante gli ultimi anni dello shogunato (il periodo \"Bakumatsu\") e il governo Meiji adott\u00f2 infine la stessa politica, che fu in grado di mobilitare pi\u00f9 efficientemente l'intera nazione verso la modernizzazione.\nDopo la sua incoronazione, Meiji promulg\u00f2 il Giuramento dei cinque articoli, che promuoveva la costituzione di assemblee deliberative, prometteva nuove opportunit\u00e0 per i sudditi, aboliva le \u00abmalvagie tradizioni del passato\u00bb e promuoveva la conoscenza nel mondo \u00abper rinforzare le fondamenta del governo imperiale.\u00bb Tra le importanti riforme del governo Meiji vi fu l'abolizione del sistema han nel 1871, che rimpiazz\u00f2 i domini feudali e i loro governanti ereditari con l'istituzione di prefetture guidate da governatori incaricati dall'imperatore. Fu introdotta l'istruzione obbligatoria e abolite le distinzioni di classe. Le riforme culminarono con l'emanazione della Costituzione Meiji nel 1889.\nNonostante il sostegno dato alla corte imperiale, i samurai furono penalizzati da molte delle prime riforme Meiji: la creazione di un esercito di coscritti tratti dalle classi comuni, cos\u00ec come la perdita dei privilegi e degli stipendi ereditari, inimicarono al governo buona parte dei samurai. Le tensioni erano particolarmente acute nel sud e portarono alla ribellione di Saga del 1874 e alla ribellione di Ch\u014dsh\u016b nel 1876. Ex-samurai di Satsuma, guidati da Saigo Takamori, che aveva lasciato gli incarichi governativi in opposizione alle politiche di apertura verso gli stranieri, incominciarono la ribellione di Satsuma nel 1877. Combattendo per il mantenimento della classe dei samurai e per un governo pi\u00f9 virtuoso, il loro slogan fu . Alla fine subirono un'eroica ma decisiva sconfitta nella battaglia di Shiroyama.\nSuccessive descrizioni della guerra.\nNei testi moderni la restaurazione Meiji viene spesso descritta come una rivoluzione senza spargimenti di sangue, che condusse alla modernizzazione del Giappone. In realt\u00e0, per la guerra Boshin furono mobilitate 120.000 truppe e vi furono circa 3.500 morti. Oltre alle armi e alle tecniche di guerra tradizionali, entrambe le fazioni utilizzarono armamenti, incluse corazzate e mitragliatrici Gatling e tecniche di combattimento moderne apprese dai consiglieri militari stranieri.\nLe successive descrizioni giapponesi della guerra tendono a essere romanticizzate, mostrando la fazione pro-shogun che combatte con metodi tradizionali, contro una fazione imperiale gi\u00e0 modernizzata. In Giappone sono state realizzate diverse opere sulla guerra Boshin. Jir\u014d Asada ne ha tratto un romanzo in quattro volumi \"Mibu Gishi-den\". Basati sul romanzo sono stati tratti un film diretto da Y\u014djir\u014d Takita, e un programma televisivo della durata di dieci ore con protagonista Ken Watanabe.\nIl film del 2003 \"L'ultimo samurai\" combina in un unico racconto situazioni narrative appartenenti sia alla guerra Boshin sia alla ribellione di Satsuma del 1877. Le sequenze del film pertinenti la prima modernizzazione delle forze militari giapponesi, cos\u00ec come il diretto coinvolgimento di stranieri (soprattutto francesi) sono correlate alla guerra Boshin e ai pochi anni che la precedettero. La resistenza suicida delle forze samurai tradizionali condotte da Saig\u014d Takamori contro l'esercito imperiale modernizzato sono invece relative alla successiva Ribellione Satsuma.\nL'espansione \"Tramonto dei Samurai\" del gioco \"\" tratta proprio di questo periodo. Essendo una simulazione di guerra estremamente realistica, entrambe le fazioni sono modernizzate.\nIl manga \"Kenshin samurai vagabondo\" fa riferimenti alla guerra Boshin; il protagonista, che \u00e8 un noto \"samurai\" di Satsuma, l'ha combattuta e diversi personaggi realmente esistenti dell'epoca appaiono sia nei \"flashback\" sia nelle vicende dell'era Meiji, come Saito Hajime e Yamagata Aritomo."}
{"id": "658584", "revid": "775372", "url": "https://it.wikipedia.org/wiki?curid=658584", "title": "Stati confinanti con l'Unione europea", "text": "Questa \u00e8 una lista dei paesi confinanti con l'Unione europea sia attualmente sia nel passato (in questo caso, prima del 1992, si tratta di stati confinanti con la \"Comunit\u00e0 europea\"), in seguito a ogni allargamento dei confini dell'UE."}
{"id": "658585", "revid": "709565", "url": "https://it.wikipedia.org/wiki?curid=658585", "title": "Circuito di Kyalami", "text": "Il circuito di Kyalami \u00e8 un autodromo situato a Midrand, nella provincia del Gauteng, in Sudafrica. Ha ospitato venti edizioni del Gran Premio del Sudafrica di Formula 1 (dal 1967 al 1980, dal 1982 al 1985 e dal 1992 al 1993), quattro del Gran Premio del Sudafrica del Motomondiale (dal 1983 al 1985 e nel 1992) e sette del Gran Premio di Superbike (dal 1998 al 2002 e dal 2009 al 2010).\nStoria.\nInaugurato il 4 novembre 1961 divenne ben presto il pi\u00f9 importante circuito della nazione e uno dei pi\u00f9 moderni al mondo tanto che Jackie Stewart ne lod\u00f2 pubblicamente la sicurezza e l'efficienza nel caso d'incidente. Posto a metri d'altitudine e lungo metri, era un circuito veloce che metteva in grande risalto le doti motoristiche della vettura e di guida del pilota. Dopo il rettilineo iniziale vi era l'impegnativa curva \"Crowthorne\" seguita da una serie di curve veloci che terminavano con la lenta \"ClubHouse\"; la pista poi scendeva con le impegnative \"The Esses\", per poi risalire con il tornante \"Leeukep\", seguito dalla velocissima semicurva \"The Kink\" che riportava sul rettilineo iniziale. Nel 1977, il tracciato fu teatro della morte del commissario di pista Frederik Jansen van Vuuren, uno studente olandese di appena 19 anni investito dalla Shadow di Tom Pryce che a sua volta fu colpito e ucciso dall'estintore che lo steward trasportava. L'unica edizione che non fu valida per il mondiale fu quella del 1981 a causa della battaglia politica tra la FOCA e la FISA. Le squadre \"lealiste\" Ferrari, Renault, Alfa Romeo, Ligier-Matra, Osella e la neo entrata Toleman-Hart non si presentarono in Sudafrica, mentre erano presenti Arrows, Brabham, Ensign, Fittipaldi, Ligier, Lotus, McLaren, RAM, Tyrrell e Williams, a cui si aggiunse anche l'ATS. Dopo questa gara venne firmato il Patto della Concordia, che prevedeva l'abolizione delle \"minigonne\" e la partecipazione alle prove di massimo 30 vetture, 12 lealiste e 18 dei costruttori; tale patto, anche se aggiornato, di fatto regola ancora la Formula 1. In seguito all'apartheid la Formula 1 e il Motomondiale decisero di non correre pi\u00f9 in Sudafrica e dunque il tracciato dal 1986 fu abbandonato. \nNei primi anni '90, dopo che la situazione politica del paese fu stabilizzata, si torn\u00f2 a parlare di un gran premio sudafricano, che puntualmente ritorn\u00f2 in calendario nel 1992 e nel 1993. Il tracciato per\u00f2 non era pi\u00f9 lo stesso: a causa di una crisi economica figlia delle tensioni politiche precedenti, gli organizzatori, per ricavare fondi, decisero di vendere i terreni sui quali sorgeva il rettilineo box ed il circuito fu letteralmente \"capovolto\" sui terreni sottostanti, di valore economico decisamente pi\u00f9 scarso. Ne risult\u00f2 un tracciato molto pi\u00f9 lento e leggermente pi\u00f9 lungo dell'originale ( metri); mentre la vecchia pista girava in senso orario, la nuova seguiva invece un verso antiorario. Curiosamente Nigel Mansell, che aveva vinto l'ultima edizione sul vecchio tracciato, vinse anche la prima su quello nuovo; oltre a lui anche Alain Prost \u00e8 riuscito a vincere su entrambe le configurazioni di tracciato.\nNei primi anni 2010, l'impianto \u00e8 stato acquistato da Toby Venter, amministratore delegato di Porsche South Africa che ha dato il via ad un rinnovamento della struttura, comprendente alcune modifiche al tracciato che hanno portato la lunghezza della pista a metri."}
{"id": "658586", "revid": "1149807", "url": "https://it.wikipedia.org/wiki?curid=658586", "title": "Ghost Recon", "text": "Ghost Recon \u00e8 una serie di romanzi e videogiochi del genere sparatutto in prima e terza persona creata dalla Ubisoft, e ispirata ad una serie di romanzi scritta dallo statunitense Tom Clancy.\nNella serie, il giocatore \u00e8 al comando di una squadra fittizia, composta da operatori delle forze speciali dell'esercito degli USA, Compagnia D, primo Battaglione, quinto \"Gruppo Forze Speciali\" di stanza a Fort Bragg (Carolina del Nord).\nLa serie.\nVideogiochi.\nIspirata dal videogioco \u00e8 stata creata la serie di romanzi \"Tom Clancy's Ghost Recon\", che segue le operazioni del Capitano Scott Mitchell e le squadre Ghost.\nI primi due romanzi sono stati scritti dallo pseudonimo di David Michaels, il quale racchiude diversi scrittori gi\u00e0 autori della serie di \"Splinter Cell\", dei primi due libri della serie \"EndWar\" ed il libro \"H.A.W.X.\"."}
{"id": "658588", "revid": "115109176", "url": "https://it.wikipedia.org/wiki?curid=658588", "title": "Intra", "text": "Intra \u00e8 una frazione del comune di Verbania nella provincia del Verbano-Cusio-Ossola. \u00c8 una delle anime della citt\u00e0, assieme a Pallanza e Suna.\nComune autonomo fino al 1939, nel 1927 gli vennero aggregati i comuni di Arizzano Inferiore, Trobaso e Zoverallo, cos\u00ec come Unchio nel 1929. Infine con il regio decreto n. 702 del 4 aprile 1939 vennero uniti i due comuni di Intra e Pallanza sotto il nome di \"Verbania\".\nIntra oggi \u00e8 un'importante localit\u00e0 del lago Maggiore. \u00c8 importante anche per i trasporti in virt\u00f9 dell'imbarcadero passeggeri e trasporto auto per Laveno, e come snodo degli autobus locali e comunali. Grazie alla sua posizione privilegiata il settore turistico \u00e8 molto sviluppato.\nPosizione geografica.\n\u00c8 posta nella piana alluvionale dei torrenti San Bernardino e San Giovanni, a due chilometri da Pallanza.\nEtimologia.\nIl nome deriva da \u201cintra (flumina)\u201d, ovvero \"tra (in mezzo a) fiumi\": il San Giovanni e il torrente San Bernardino\nStoria prima del 1939.\nAbitata probabilmente dai Leponzi, poi dai Romani. Fu nell'alto Medioevo dei conti di Biandrate, che la cedettero nel 1220 al vescovo di Novara, al quale si debbono forse alcune opere di fortificazione, ormai scomparse, sulla riviera. Successi i Visconti, Intra ottenne nel 1393 i propri statuti. Subentr\u00f2 poi la Signoria dei Borromeo che mantennero la loro influenza anche coi successivi governi della Spagna e dei Savoia. Lo sviluppo industriale si fonda su una plurisecolare tradizione di attivo artigianato. Verso la fine del XIX secolo una deviazione idraulica permise di portare sino agli stabilimenti l'energia elettrica.\nInfrastrutture e trasporti.\nStoricamente legata, per le proprie comunicazioni, alla navigazione sul Lago Maggiore, fra il 1910 e il 1946 la citt\u00e0 ospit\u00f2 anche una stazione della tranvia Intra-Omegna e il capolinea della ferrovia Intra-Premeno."}
{"id": "658590", "revid": "38120", "url": "https://it.wikipedia.org/wiki?curid=658590", "title": "Coma Divine - Recorded live in Rome", "text": ""}
{"id": "658594", "revid": "38120", "url": "https://it.wikipedia.org/wiki?curid=658594", "title": "Coma divine", "text": ""}
{"id": "658604", "revid": "173469", "url": "https://it.wikipedia.org/wiki?curid=658604", "title": "Enrichetta Maria di Borbone-Francia", "text": "La sua fede cattolica la rese impopolare in Inghilterra e le imped\u00ec di essere incoronata ufficialmente secondo il rito protestante. Quando si profil\u00f2 all'orizzonte la guerra civile, la regina inizi\u00f2 ad interessarsi di politica ma fu costretta a rifugiarsi in Francia nel 1644 al culmine della . Suo marito fu decapitato nel 1649 lasciandola in una precaria situazione finanziaria. Dopo la Restaurazione torn\u00f2 in Inghilterra insieme a suo figlio Carlo II per poi trasferirsi nuovamente in Francia vicino a Parigi dove mor\u00ec nel 1669.\nDeriva da lei il nome dello stato federato americano del Maryland. \nBiografia.\nPrimi anni.\nEnrichetta Maria nacque nel palazzo del Louvre il 25 novembre 1609. Alcuni storici pongono la sua data di nascita un giorno dopo quella ufficiale, vale a dire il 26 novembre; in Inghilterra, dove era ancora in uso il calendario giuliano, la sua data di nascita fu spesso ricordata il 16 novembre.\nEra l'ultima dei sei figli del Enrico IV di Francia e di Maria de' Medici. Era perci\u00f2 sorella di Luigi XIII e zia paterna di Luigi XIV. Non conobbe mai suo padre, che fu assassinato quando Enrichetta aveva solo cinque mesi di et\u00e0, il 14 maggio 1610; essa quindi venne allevata solo dalla madre, dalla quale fu separata dal 1617 al 1620, quando Maria de' Medici venne temporaneamente allontanata dalla corte francese.\nIn quanto figlia di un monarca francese, aveva il titolo di \"Fille de France\". Dopo che sua sorella Maria Cristina spos\u00f2 Vittorio Amedeo I di Savoia, nel 1619, Enrichetta Maria assunse il prestigioso titolo di \"Madame Royale\", riservato alla maggiore delle principesse della corte di Francia. La principessa fu educata insieme alle sue sorelle in un ambiente colto e raffinato, imparando le arti dell'equitazione, del canto, della danza. Tuttavia non fu particolarmente portata per gli studi classici impartitile dalle Carmelitane, le quali per\u00f2 le instillarono una profonda fede nella religione cattolica romana.\nIl regno.\nMatrimonio.\nNel 1623 il principe del Galles, futuro re d'Inghilterra Carlo I, insieme al duca di Buckingam, si rec\u00f2 in Spagna per chiedere la mano dell'infanta Maria Anna, sorella di Filippo IV. Durante il viaggio la comitiva reale si ferm\u00f2 a Parigi e in quell'occasione Carlo incontr\u00f2 per la prima volta Enrichetta Maria, durante un ricevimento di corte. In Spagna le cose non andarono come sperato perch\u00e9 Filippo IV pretendeva che il principe del Galles si convertisse al cattolicesimo e vivesse per un anno in Spagna dopo le nozze.\nAllora Carlo inizi\u00f2 a guardare alla Francia e nel 1624 fu inviato l'ambasciatore Kensington per sondare il terreno di un possibile matrimonio; alla fine le nozze furono negoziate l'anno successivo dal conte di Carlisle e dal conte di Holland. Enrichetta Maria era allora una graziosa ragazza di sedici anni dalla pelle diafana e dagli occhi magnetici. Port\u00f2 con s\u00e9 in Inghilterra un corredo preziosissimo che comprendeva diamanti, perle, anelli, abiti di raso e di velluto, mantelli ricamati, gonne e cappelli di velluto. Furono spese 10.000 livres per candelabri, libri e paramenti da letto per lei e le sue dame, i suoi sacerdoti e i suoi paggi.\nEnrichetta Maria spos\u00f2 Carlo per procura a Parigi l'11 maggio 1625, poco dopo la sua ascesa al trono. Il matrimonio ufficiale fu celebrato nella chiesa di Sant'Agostino a Canterbury il 13 giugno dello stesso anno. Siccome Enrichetta Maria era di religione cattolica non fu possibile per lei essere incoronata regina alla cerimonia che si tenne il 2 febbraio 1626 nell'abbazia di Westminster e la sua proposta di essere incoronata dal cattolico vescovo di Mende fu rifiutata da Carlo e dalla corte. La regina, dunque, assistette all'unzione del marito solo da spettatrice.\nIl cattolicesimo e la casa della regina.\nA causa del suo credo religioso la nuova regina era sgradita a una parte dei sudditi inglesi. Carlo la chiamava semplicemente Maria cos\u00ec come il popolo si riferiva a lei con l'appellativo di \"Regina Maria\", ricordando la famosa e criticata regina cattolica Maria Stuarda. La sua profonda fede la spinse ad ostacolare la forzata educazione protestante dei figli delle antiche famiglie cattoliche e cerc\u00f2 di facilitare la celebrazione di matrimoni cattolici, a quel tempo proibiti dalla legge. Nel luglio 1626 preg\u00f2 per i cattolici giustiziati a Tyburn, causando una profonda controversia. Inoltre cerc\u00f2 inutilmente di far convertire suo nipote Rupert del Palatinato quando venne in Inghilterra.\nLa sovrana aveva portato con s\u00e9 dalla Francia un grande e costoso seguito formato totalmente da cattolici. Il 26 giugno 1626 Carlo risped\u00ec in patria l'ingombrante corte francese, ma alcune persone, tra cui il vescovo di Mende, rifiutarono di abbandonare la loro signora e il re ricorse alle guardie per cacciarli. Quando Carlo trov\u00f2 la moglie che da una finestra del palazzo guardava con tristezza il suo seguito che partiva, trascin\u00f2 via con la forza Enrichetta Maria. Del suo seguito francese le rimasero il cappellano e confessore Robert Phillip e due damigelle d'onore.\nL'espulsione della casa francese era dovuta anche all'intenzione di cercare di porre un freno alle spese della nuova regina. Infatti, nei primi tempi, Enrichetta Maria spese cifre enormi e accumul\u00f2 debiti che perdurarono per diversi anni. Carlo nomin\u00f2 dunque un nuovo tesoriere, Jean Caille, poi sostituito da George Carew e infine da Richard Wynn nel 1629. Tuttavia, anche dopo il cambiamento della casa della regina, le spese continuarono su alti livelli: nonostante i regali del marito, Enrichetta Maria prese del denaro in prestito di nascosto nel 1627 e i suoi conti precedenti alla guerra civile rivelano l'acquisto continuo di moltissimi abiti costosi.\nIn pochi anni intorno alla regina and\u00f2 formandosi una stabile casa inglese. Il suo favorito e vice-ciambellano era Herny Jermyn e la contessa di Denbigh era la sua confidente e capo del guardaroba. Il suo seguito era composto anche da vari \"intrattenimenti\": molti nani, tra cui Jeffrey Hudson (ritratto in un famoso dipinto di Van Dyck), cagnolini, scimmiette e uccelli esotici. Nel 1630 Enrichetta Maria stabil\u00ec come suo appannaggio vedovile le residenze di Somerset, Greenwich, Oatlands, Nonsuch, Richmond e Holdenby; nel 1639 aggiunse Wimbledon House, regalatole da Carlo.\nIl rapporto tra Enrichetta Maria e Carlo I.\nInizialmente i rapporti tra Carlo e Enrichetta Maria erano abbastanza freddi e la scelta del re di cacciare il seguito francese della moglie non miglior\u00f2 la situazione. Litigavano spesso e cercavano di stare il pi\u00f9 lontano possibile l'uno dall'altra. Enrichetta Maria prov\u00f2 dall'inizio un'avversione per George Villiers, duca di Buckingam, il favorito del re.\nLeg\u00f2 invece con Lucy Percy, contessa di Carlisle, moglie di James Hay che aveva contribuito alle negoziazioni del matrimonio della regina. Lucy, che avrebbe ispirato Alexandre Dumas per la figura di Milady, era una donna brillante, bella e dalla forte personalit\u00e0. All'epoca molti credettero che Buckingham cercasse di controllare la regina attraverso Lucy, amante del duca. Tuttavia, i rapporti tra la regina e la contessa rimasero buoni almeno sino al 1634 (la loro rottura avvicin\u00f2 maggiormente il re e Enrichetta Maria).\nTuttavia, dopo la morte di Buckingham, avvenuta nell'agosto del 1628, la sua relazione con il marito miglior\u00f2 e finalmente si legarono in un profondo legame d'affetto e di amore. Smisero di litigare e iniziarono a vivere realmente da marito e moglie in un clima sereno e giocoso. La regina prese il posto di migliore amica e consigliera di Carlo, ruolo prima rivestito da Buckingham. Enrichetta Maria rimase incinta per la prima volta nel 1628 e l'anno successivo diede alla luce un bambino che mor\u00ec subito dopo un difficoltoso parto. Nel 1630 partor\u00ec un altro maschio, il futuro Carlo II, ma anche in questo caso il parto fu molto difficile.\nIl suo rifiuto di abiurare la fede cattolica, per\u00f2, la alien\u00f2 da molte persone, tra cui alcuni potenti cortigiani come William Laud, arcivescovo di Canterbury, e Thomas Wentworth, I conte di Strafford.\nEnrichetta Maria e le arti.\nEnrichetta Maria amava molto le arti e il suo mecenatismo fu uno dei modi con cui cerc\u00f2 di inserirsi nella vita di corte. Sia la regina sia il marito erano gran conoscitori e collezionisti di dipinti. Enrichetta Maria fu particolarmente nota per il suo sostegno dato al pittore italiano Orazio Gentileschi, che giunse in Inghilterra nel 1626 insieme all'entourage di Fran\u00e7ois de Bassompierre. Orazio e sua figlia Artemisia furono i maggiori decoratori dei soffitti della Queen's House a Greenwich. Altro pittore favorito di Enrichetta Maria fu Guido Reni e finanzi\u00f2 anche i miniaturisti Jean Petitot e Jacques Bourdier.\nEnrichetta Maria divenne anche la principale patrona del teatro, completando il forte interesse del marito per la pittura e le arti visive. Ella stessa partecip\u00f2 a diverse rappresentazioni, come ad esempio la \"Salmacida Spolia\" (1640) di William Davenant in cui interpret\u00f2 il ruolo di un'amazzone. Fu grazie al suo interessamento che il drammaturgo venne nominato poeta laureato nel 1638. Enrichetta Maria support\u00f2 anche la musica, in particolar modo il compositore inglese Nicholas Lanier.\nLa regina amava molto anche la scultura e l'arredamento e nomin\u00f2 Inigo Jones scenografo e architetto dei lavori realizzati sotto il suo patronato. Enrichetta Maria era anche interessata al giardinaggio e commission\u00f2 al giardiniere francese Andr\u00e9 Mollet un giardino barocco a Wimbledon House. Tra le varie cose, la regina fece realizzare una criticatissima cappella privata, la quale era semplice all'esterno, ma estremamente sfarzosa all'interno, con bellissimi reliquari d'oro e d'argento, statue, un piccolo giardino, un altare decorato da Rubens e un articolato ostensorio realizzato da Fran\u00e7ois Dieussart.\nInfluenza politica e la Rivoluzione inglese.\nEnrichetta Maria prese sempre pi\u00f9 parte agli affari politici del paese quando entr\u00f2 in conflitto aperto durante gli anni trenta del Seicento. Disdegn\u00f2 i cortigiani di fede puritana per distoglierli dall'approccio diplomatico con la Spagna e cerc\u00f2 di dare scacco matto ai parlamentari, anticipandoli. Quando la guerra era alle porte si prodig\u00f2 nella ricerca di fondi e sostegni finanziari per il suo sposo, la sua concentrazione su fonti cattoliche come Papa Urbano VIII e la Francia, fece adirare molti in Inghilterra e vanific\u00f2 gli sforzi di Carlo. Era inoltre gradita ai suoi sudditi cattolici e diede un requiem, nella sua cappella privata a Somerset House, per il gesuita Richard Blount, quando mor\u00ec nel 1638.\nQuando vennero scoperte le lettere di Enrichetta Maria, che facevano intendere una possibile alleanza con i Paesi cattolici del continente, si decise di accusare ed arrestare la cattolica regina. Carlo non poteva tollerarlo: il 4 gennaio 1642, con al seguito un gruppo di soldati fece irruzione nel Parlamento per arrestarne cinque membri particolarmente coinvolti. Quando fu all'interno e chiese all'oratore di indicargli i cinque traditori, questo rispose: \u00abNon ho occhi per vedere n\u00e9 lingua per parlare, tranne quelli che questa Camera mi conceder\u00e0\u00bb. Questa fu l'ultima goccia. Il sovrano fu costretto a lasciare definitivamente la capitale e a recarsi nelle regioni del nord per radunare un esercito; contemporaneamente, la regina part\u00ec per Parigi.\nNell'agosto del 1642, quando scoppi\u00f2 la rivoluzione, era ancora in Europa. Continu\u00f2 a raccogliere fondi per la causa realista e non torn\u00f2 in Inghilterra fino al 1643. Sbarc\u00f2 a Bridlingtone nello Yorkshire con truppe e armate e si un\u00ec alle forze realiste nel Nord dell'Inghilterra, ponendo il suo quartier generale a York. Rimase con l'esercito al Nord per alcuni mesi, prima di ricongiungersi al re ad Oxford. Il crollo della posizione del re, dovuto al tradimento degli scozzesi che si erano alleati con il Parlamento, e il di lui rifiuto di accettare rigorose condizioni per un accordo, portarono Enrichetta Maria a fuggire in Francia, alla corte della cognata Anna d'Austria, insieme ai figli nel luglio del 1644. Carlo, rimasto in Inghilterra, abrog\u00f2 ogni decisione del Parlamento e si alle\u00f2 nuovamente con gli scozzesi, promettendo in cambio di imporre come religione ufficiale in Inghilterra il presbiterianesimo per tre anni di prova. Nell'agosto del 1648 gli scozzesi e le truppe parlamentari si scontrarono nella battaglia di Preston: fu una disfatta totale per il re. Carlo fu in seguito processato dal Parlamento e, come la nonna paterna Maria Stuarda, fu condannato alla decapitazione; l'esecuzione avvenne il 30 gennaio 1649.\nLa Restaurazione e la vedovanza.\nEnrichetta Maria si stabil\u00ec a Parigi, nominando suo cancelliere l'eccentrico Sir Kenelm Digby. Fece adirare i realisti in esilio e il suo figlio maggiore, poich\u00e9 tent\u00f2 di convertire al cattolicesimo il minore dei suoi figli maschi, Enrico. Torn\u00f2 in Inghilterra dopo la Restaurazione nell'ottobre del 1660 insieme alla figlia Minette. Il ritorno della regina vedova fu in parte dovuto alla questione delle nozze di suo figlio Giacomo: questi, infatti, aveva messo incinta Anna Hyde, figlia del duca di Clarendon, e aveva palesato l'intenzione di sposarla. Enrichetta Maria, che non amava il duca, si oppose, ma inutilmente poich\u00e9 Giacomo aveva l'appoggio del re suo fratello. La regina non ebbe nuovamente un ruolo pubblico e rest\u00f2 in disparte; Samuel Pepys disse che in suo onore furono dati solo tre giochi pirotecnici e che la sovrana era all'epoca \u00abuna normale piccola donna anziana e non vi era niente di pi\u00f9 in sua presenza, in alcun modo n\u00e9 garbo, che dinanzi a una donna ordinaria\u00bb. Enrichetta Maria visse dunque come \"regina vedova\" e \"regina madre\" a Somerset House a Londra e i suoi problemi finanziari vennero risolti grazie a una generosa pensione.\nNel 1661 torn\u00f2 a Parigi per organizzare le nozze di Minette con Filippo, duca d'Orl\u00e9ans, il fratello minore di Luigi XIV. Dopo il matrimonio torn\u00f2 in Inghilterra insieme al figlio Carlo II e al nipote Rupert del Palatinato. Era sua intenzione rimanere in Inghilterra fino alla fine dei suoi giorni, ma nel 1665 accus\u00f2 una forte bronchite a causa dell'umido clima inglese. Enrichetta Maria dunque torn\u00f2 a Parigi dove alloggi\u00f2 all'H\u00f4tel de la Bazini\u00e8re. Nell'agosto del 1669 assistette alla nascita della sua nipotina Anna Maria d'Orl\u00e9ans. Poco tempo dopo, il 10 settembre 1669, Enrichetta Maria mor\u00ec al castello di Colombes e fu sepolta nell'abbazia di Saint-Denis, il santuario di tutti i re di Francia (tranne il suo cuore che fu posto in un'urna d'argento nel convento di Chatillot, da lei fondato). Attualmente riposa nell'ossario comune dell'abbazia, realizzato durante la Restaurazione, dove si trovano i resti di altri sovrani di Francia, le cui tombe furono profanate durante la Rivoluzione francese."}
{"id": "658606", "revid": "123196457", "url": "https://it.wikipedia.org/wiki?curid=658606", "title": "Raymond Poulidor", "text": "Professionista dal 1960 al 1977, vinse una Vuelta a Espa\u00f1a, sette tappe al Tour de France, una Milano-Sanremo e una Freccia Vallone.\n\u00c8 noto in tutto il mondo come \"L'Eterno Secondo\" (\"L'\u00c9ternel Second\"), per i suoi svariati piazzamenti sul podio, ma scarse vittorie, nonostante le sue ottime qualit\u00e0.\nCarriera.\nNei suoi diciotto anni di carriera da professionista ha avuto modo di correre a fianco di Louison Bobet, Jacques Anquetil, Federico Bahamontes, Rik Van Looy, Eddy Merckx, Felice Gimondi, Joop Zoetemelk (per anni suo compagno di squadra), Bernard Hinault. La rivalit\u00e0 tra Anquetil e Poulidor \u00e8 una delle pi\u00f9 note nell'intera storia dello sport francese e ha assunto anche aspetti extrasportivi, travalicando in parte le personalit\u00e0 in gioco. L'opinione pubblica vedeva in Poulidor l'espressione di una Francia arcaica, generosa, maniacalmente dedita alla propria occupazione; Anquetil rappresentava invece una Francia modernizzatrice, calcolatrice, in cui il successo nel ciclismo era un mezzo per una rapida ascesa sociale. Insieme a Merckx, Gimondi (suoi contemporanei) e Hinault (molto pi\u00f9 giovane), Poulidor rappresenta il modo tradizionale di intendere il ciclismo nei decenni del secondo dopoguerra: una continua presenza in sella da febbraio a ottobre, attraverso classiche, grandi Giri, campionato mondiale e brevi corse a tappe (come la Parigi-Nizza).\nRaymond Poulidor vinse la Vuelta a Espa\u00f1a 1964 e si aggiudic\u00f2 sette tappe al Tour de France. Nella corsa francese ha il record di piazzamenti sul podio (otto), l'ultimo dei quali nel 1976 all'et\u00e0 di 40 anni: inoltre fra il primo suo podio, nel 1962, e l'ottavo suo podio, nel 1976, intercorrono 14 anni (record per il Tour). Tuttavia non ha mai indossato nemmeno per un giorno la maglia gialla, simbolo del leader della classifica generale alla \"Grande Boucle\". Due volte la manc\u00f2 per poco: nei prologhi a cronometro del Tour del 1967 (ad Angers, staccato di 6\" da Jos\u00e9 Maria Errandonea) e del Tour del 1973 (a Scheveningen, nei Paesi Bassi, staccato di un solo secondo da Joop Zoetemelk). In ogni caso, il suo Tour pi\u00f9 bello fu quello del 1964, considerato uno dei pi\u00f9 drammatici di tutti i tempi dai cronisti, dai tifosi e dagli storici, quando dopo una dura lotta Jacques Anquetil lo precedette di 55\".\nA cronometro Poulidor era abbastanza competitivo, ma non al punto da mettere in dubbio la superiorit\u00e0 di Anquetil in questa specialit\u00e0. Anquetil, cos\u00ec, nelle tre tappe a cronometro del Tour del 1964 (da lui tutte vinte) diede a Poulidor un distacco complessivo di 1'24\", che nella classifica finale fece pendere la bilancia a favore del corridore normanno. Retrospettivamente, per\u00f2, il momento decisivo del Tour 1964 ebbe luogo alla fine della 9\u00aa tappa, Brian\u00e7on-Monaco. Alla fine di 239\u00a0km. molto faticosi (all'inizio della tappa si erano affrontate le difficili cime alpine del Col du Vars e del Col de la Bonette) Poulidor sprint\u00f2, credendo di vincere la tappa. Invece c'era ancora da completare un giro di pista. Poulidor fu sorpreso e Anquetil ne approfitt\u00f2 per aggiudicarsi la frazione e ottenere il minuto di abbuono che allora spettava ai vincitori di tappa. Questo minuto di abbuono alla fine fece la differenza nella classifica generale.\nPoulidor \u00e8 stato anche un buon specialista di classiche, vincendo la Milano-Sanremo 1961 e la Freccia Vallone 1963. Ha inoltre partecipato per diciotto anni consecutivi, dal 1960 al 1977, ai campionati del mondo di ciclismo su strada, salendo quattro volte sul podio e ritirandosi una sola volta (a San Sebasti\u00e1n nel 1965). Fra il primo suo podio (Berna, 1961) e il quarto (Montr\u00e9al, 1974) sono intercorsi tredici anni, e anche questo \u00e8 un record di longevit\u00e0. \u00c8 ricordato oggi anche per essere stato, all'inizio degli anni 1960, il primo corridore sottoposto ad un regolare test antidoping.\nAveva due nipoti, i ciclocrossisti e ciclisti su strada David e Mathieu van der Poel, nati in Belgio ma di nazionalit\u00e0 olandese, figli del genero Adrie van der Poel."}
{"id": "658607", "revid": "1893", "url": "https://it.wikipedia.org/wiki?curid=658607", "title": "Picidi", "text": ""}
{"id": "658613", "revid": "73537", "url": "https://it.wikipedia.org/wiki?curid=658613", "title": "Toghrul", "text": ""}
{"id": "658632", "revid": "327794", "url": "https://it.wikipedia.org/wiki?curid=658632", "title": "Sofisma", "text": "Con sofisma si fa riferimento ad un'argomentazione capziosa e fallace, apparentemente valida ma fondata in realt\u00e0 su errori logici formali o ambiguit\u00e0 linguistiche determinate dall'atteggiamento eristico e dall'intento volutamente ingannevole. Si differenzierebbe dal paralogismo, in cui l'errore sarebbe inconsapevole.\nStoria della parola.\nL'origine del termine risale alla corrente filosofica dei sofisti. Sofisma deriva dal greco \"\u03c3\u03cc\u03c6\u03b9\u03c3\u03bc\u03b1\" (leggi s\u00f3fisma, cio\u00e8: \"artifizio\", \"abilit\u00e0\"), che deriva a sua volta dal verbo \"\u03c3o\u03c6\u03af\u03b6\u03bf\u03bc\u03b1\u03b9\" (leggi sof\u00eczomai, che vuol dire parlare \"abilmente\", \"scaltramente\", \"in modo astuto\").\nCol significato di argomentare capzioso, come \u00ab\"pseudo argomento filosofico\"\u00bb, lo si ritrova gi\u00e0 in Platone (\"Repubblica\". VI, 495a).\nIn Aristotele il termine diviene sinonimo di \"sillogismo eristico\" (in \"Topici\", VIII, 11, 162a 16), cio\u00e8 un argomentare non valido formalmente, \u00ab\"che sembra concludente ma non lo \u00e8\".\u00bb (\"Topici\", VIII, 12, 162b 3-5)\nClassificazione.\nLe fallacie aristoteliche.\nIl primo tentativo di classificazione degli errori di ragionamento pu\u00f2 essere fatta risalire ad Aristotele, che nelle \"Confutazioni sofistiche\" studi\u00f2 i vizi di forma degli pseudo sillogismi o \u00ab\"deduzioni apparenti\"\u00bb, chiamati dalla Scolastica \"fallacie\". Per prima cosa Aristotele suddivide le fallacie sulla base della loro natura prettamente linguistica o meno. Fra le fallacie che dipendono dal linguaggio egli annovera:\nFra le fallacie \"non\" dovute al linguaggio annovera:\nLe fallacie della logica formale.\nLa logica formale odierna seguendo la logica aristotelica rielaborata dagli scolastici distingue le fallacie in:\nSofismi algebrici.\nIn matematica, i sofismi si configurano in particolare nella forma di sofismi algebrici, ovvero dimostrazioni contenenti un passaggio errato dovuto alla applicazione impropria o fuori contesto di determinate propriet\u00e0, che porta a ottenere risultati macroscopicamente errati o contraddittori. Spesso i sofismi algebrici sono usati a scopo didattico, per dimostrare l'importanza del rigore nelle dimostrazioni, ma la storia della matematica registra numerosi casi di ragionamenti erronei, dovuti anche a matematici importanti, nello studio di oggetti all'epoca noti da poco: ad esempio, le serie (somme di infiniti termini) furono oggetto nel XVIII secolo di numerosi equivoci nel tentativo di attribuire loro le usuali propriet\u00e0 delle somme finite."}
{"id": "658635", "revid": "729019", "url": "https://it.wikipedia.org/wiki?curid=658635", "title": "Stazione di Vicenza", "text": "La stazione di Vicenza si trova sulla linea ferroviaria Milano-Venezia, fungendo inoltre da capolinea per le linee Vicenza-Schio e Vicenza-Treviso.\nStoria.\nLa stazione di Vicenza risale al XIX secolo. Il progetto per la costruzione del fabbricato fu commissionato nel 1844 all'architetto veneziano Giovanni Battista Meduna, il quale trasse ispirazione dalla prima stazione ferroviaria di Padova.\nL'inaugurazione avvenne il 7 dicembre del 1845 con il viaggio di prova di una locomotiva sulla strada ferrata che, per la prima volta, mise in collegamento la stazione di Vicenza con quella di Padova. Il tragitto verso la citt\u00e0 del Santo divenne regolare con il trasporto dei primi passeggeri il 14 gennaio 1846, mentre la tratta Vicenza - Verona fu aperta con solenne inaugurazione soltanto nel 1849.\nIl fabbricato viaggiatori originario, distrutto durante la seconda guerra mondiale, venne sostituito da un edificio in stile moderno al termine del conflitto, progettato dall'architetto Roberto Narducci e inaugurato il 31 agosto 1948.\nNei primi anni 2000 la stazione \u00e8 stata oggetto di una profonda ristrutturazione che ha portato al completo rifacimento degli ambienti del fabbricato viaggiatori, al prolungamento dei sottopassi fino al 5\u00ba e 6\u00ba binario (il cui marciapiede \u00e8 stato dotato di copertura) e alla ristrutturazione del PRG di stazione, con la realizzazione dell'Apparato Centrale Elettrico a Itinerari (prima di allora il controllo degli enti era affidato ad un Apparato Centrale Elettrico a leve individuali basato su tre cabine, denominate Cabina A, Cabina B e Cabina C).\nStrutture e impianti.\nLa stazione \u00e8 dotata di un fabbricato viaggiatori che ospita servizi per il passeggero, la sede della Polfer, gli uffici di Trenitalia e la dirigenza del movimento. Lo stesso \u00e8 stato oggetto nei primi anni duemila di un intervento di ammodernamento che ha visto fra l'altro l'apposizione di un rivestimento in mattoni e pietra gialla di Vicenza sul fronte e sui lati dell'edificio.\nI binari per il servizio passeggeri sono 8. Quelli numerati dall'1 al 6, tutti passanti, vengono utilizzati per la movimentazione dei treni della linea Milano \u2013 Venezia, mentre i binari denominati \"1\u00b0 Giardino\" e \"2\u00b0 Giardino\", che si trovano a lato del fabbricato viaggiatori principale, verso Venezia, sono tronchi e vengono utilizzati per le corse da/per le linee Vicenza \u2013 Schio e Vicenza \u2013 Treviso.\nEsistono inoltre diversi binari utilizzati per il traffico merci in transito, manovra, sosta e deposito.\nNelle adiacenze della stazione sono presenti una rimessa locomotive e le Officine Grandi Riparazioni di Vicenza.\nMovimento.\nLa stazione \u00e8 servita dai treni regionali svolti da Trenitalia nell'ambito del contratto di servizio stipulato con la Regione Veneto e strutturati secondo quanto previsto dal Sistema Ferroviario Metropolitano Regionale e da treni a lunga percorrenza, svolte da Trenitalia e da una joint venture formata da DB e \u00d6BB.\nIl traffico merci \u00e8 curato da diverse societ\u00e0 fra cui Trenitalia, Dinazzano Po, FFS Cargo, Rail Cargo Carrier Italia, NordCargo, Sistemi Territoriali ma risulta di solo transito, essendo il servizio concentrato presso altri fasci di binari.\nServizi.\nLa stazione \u00e8 gestita da RFI e classificata come \"gold\". Le banchine a servizio dei binari sono collegate tra loro tramite due sottopassi pedonali accessibili ai portatori di disabilit\u00e0 grazie alla presenza degli ascensori. L'area dedicata al traffico passeggeri \u00e8 dotata di un impianto di videosorveglianza e dispone di:\nInterscambi.\nSul piazzale antistante la stazione sono presenti un parcheggio taxi e una fermata/capolinea degli autoservizi urbani SVT; le autolinee interurbane osservano capolinea presso l'adiacente autostazione.\nSul piazzale antistante la stazione, fra il 1910 e il 1928 era presente un capolinea della rete tranviaria di Vicenza.\nFra il 1880 e il 1980 nelle immediate adiacenze di quella ferroviaria era inoltre presente la stazione tranviaria gestita in ultimo dalle Ferrovie e Tramvie Vicentine, dalla quale partivano i servizi sulle seguenti linee:"}
{"id": "658636", "revid": "301156", "url": "https://it.wikipedia.org/wiki?curid=658636", "title": "Storia del Benin", "text": "Il nome Benin non ha un preciso legame di provenienza dal regno del Benin. Tuttavia il nome Repubblica del Benin ha sostituito lo storico nome di regno del Benin nel tentativo di soppiantare l'antico nome \"coloniale\" di Dahomey che venne utilizzato per indicare la regione ancora prima dell'avvento dei francesi.\nIl regno del Benin.\nDurante il XIII secolo la popolazione dell'Edo della Nigeria occidentale occup\u00f2 la regione in piccoli insediamenti locali che vennero unificati nel XV secolo sotto un solo sovrano, chiamato \"oba\".\nSotto la dinastia fondata da Ewuare il Grande, il pi\u00f9 famoso degli oba, il territorio del Benin si espanse fino a coprire il territorio fra il del fiume Niger e quella che oggi \u00e8 la citt\u00e0 nigeriana di Lagos. Il regno degli oba fond\u00f2 uno stato fortemente centralizzato e stabilirono relazioni commerciali fondate sul traffico degli schiavi con i colonizzatori portoghesi e i tedeschi giunti nel XV secolo in Africa.\nIl periodo coloniale.\nIl declino degli oba inizi\u00f2 al principio del XVIII secolo, quando una serie di lotte intestine si prolung\u00f2 fino al XIX secolo aprendo la strada alla colonizzazione della Francia nel 1872.\nIl 23 febbraio 1863 la Francia, in seguito ad un accordo con il sovrano locale, assunse il protettorato sul regno di Hogbonu (Porto-Novo) nella parte meridionale del paese, nel 1868, in virt\u00f9 di un accordo stipulato con Glele, sovrano del regno di Dahomey, estese il suo controllo su Cotonou e nel 1879 inizi\u00f2 l'espansione nelle aree settentrionali del territorio. Nel 1883 i protettorati francesi di Ouidah, Grand-Popo, Porto-Novo e Cotonou vennero uniti da un punto di vista amministrativo con il nome di \"Les \u00c9tablissements Fran\u00e7ais du Golfe de Benin\" e sottoposti all'autorit\u00e0 dapprima del Governatore del Gabon e dal 1886 a quello del Senegal.\nNegli anni successivi si susseguirono scontri con le forze del regno del Dahomey fino a quando, il 22 giugno 1893, dopo la sconfitta del sovrano Behanzin e la sua deportazione a Martinica Porto Novo venne dichiarata colonia francese.\nL'anno successivo la regione venne inglobata nel territorio dell'Africa Occidentale Francese con il nome di Dahomey.\nDurante il dominio francese venne costruito un porto a Cotonou, in concomitanza con diversi tratti di strada ferrata. Grazie all'apporto della Chiesa Cattolica vennero aperti diversi istituti scolastici e molte missioni.\nNel 1946 il Dahomey divenne un protettorato d'oltremare con un proprio parlamento e dei rappresentanti nell'assemblea nazionale francese. Il 4 dicembre 1958 il paese divenne la Repubblica del Dahomey, godendo del diritto di autogoverno.\nIl Benin post-coloniale.\nIl 1\u00ba agosto 1960 la Repubblica del Dahomey ottenne la piena indipendenza dalla Francia. Il suo primo presidente fu Hubert Maga che aveva ottenuto la carica di Primo Ministro nel periodo di transizione dal dominio francese.\nL'anno successivo la nazione rivendic\u00f2 la propria sovranit\u00e0 anche sul forte portoghese di S\u00e3o Jo\u00e3o Baptista de Ajud\u00e1, annettendolo. A causa dell'instabilit\u00e0 del paese causata da problemi economici, dalle forti disuguaglianze sociali e dalle tensioni etniche, un colpo di Stato nel 1963 destitu\u00ec Maga che venne sostituito da Justin Ahomadegb\u00e9 in qualit\u00e0 di presidente, il quale venne a sua volta deposto nel 1963 dal colonnello Paul-\u00c9mile de Souza.\nNel 1970 la carica presidenziale venne affidata ad un triumvirato composto dallo stesso Maga, dal suo alleato politico Sourou Migan Apithy e da Ahomadegb\u00e9.\nNel 1972 un altro colpo di Stato port\u00f2 alla presidenza il maggiore Mathieu K\u00e9r\u00e9kou. Il nome del paese venne cambiato in Benin nel 1975 e dal 1974 al 1988 il Benin, sotto il comando di K\u00e9r\u00e9kou, divenne uno stato socialista, guadagnandosi l'appellativo di \"Cuba d'Africa\". Il regime della Repubblica Popolare del Benin ha subito importanti trasformazioni durante la sua esistenza: un breve periodo nazionalista (1972-1974); una fase socialista (1974-1982); e una fase di apertura verso i paesi occidentali e il liberalismo economico (1982-1990). Furono attuati ampi programmi di sviluppo economico e sociale, ma i risultati furono contrastanti. Nel 1974, sotto l'influenza di giovani rivoluzionari - i \"Leaguers\" - il governo si imbarc\u00f2 in un programma socialista: nazionalizzazione di settori strategici dell'economia, riforma del sistema educativo, creazione di cooperative agricole e nuove strutture di governo locale, e una campagna per sradicare le \"forze feudali\", compreso il tribalismo. Il regime vieta le attivit\u00e0 dell'opposizione.\nLe libere elezioni indette nel 1991 videro la sconfitta di K\u00e9r\u00e9kou in favore di Nic\u00e9phor Soglo, che perse le successive elezioni a favore di K\u00e9r\u00e9kou nel 1996, nonostante evidenti brogli elettorali.\nNelle elezioni del 2006 K\u00e9r\u00e9kou ha rinunciato alla candidatura portando alla elezione di Yayi Boni."}
{"id": "658638", "revid": "90227", "url": "https://it.wikipedia.org/wiki?curid=658638", "title": "Riso-latte", "text": ""}
{"id": "658639", "revid": "61466", "url": "https://it.wikipedia.org/wiki?curid=658639", "title": "Ad hitlerum", "text": ""}
{"id": "658641", "revid": "298055", "url": "https://it.wikipedia.org/wiki?curid=658641", "title": "Durza", "text": ""}
{"id": "658644", "revid": "729019", "url": "https://it.wikipedia.org/wiki?curid=658644", "title": "Armata del Cumberland", "text": "Con Armata del Cumberland ci si riferisce ad una delle principali armate dell'Unione che hanno combattuto nella guerra di secessione americana. Inizialmente era denominata Armata dell'Ohio.\nStoria.\nL'Armata del Cumberland ha origine nel novembre del 1861, in concomitanza con l'Armata dell'Ohio, e viene posta sotto il comando del generale di brigata Robert Anderson. L'Armata fu impegnata in battaglia sotto il nome di Armata dell'Ohio fino a quando il maggior generale William S. Rosecrans assunse il comando dell'Armata e del Dipartimento del Cumberland e la rinomin\u00f2 Armata del Cumberland. Quando Rosecrans prese il comando, l'Armata e il XIV Corpo d'armata formavano un'unica unit\u00e0; Rosecrans la divise in tre ali, comandate da Alexander McCook (ala destra), George H. Thomas (centro) e Thomas L. Crittenden (sinistra).\nIl primo impegno bellico dell'Armata avvenne il 31 dicembre 1862 nella battaglia di Stones River; dopo questa battaglia l'Armata e il XIV Corpo d'armata furono divisi; il centro dello schieramento divenne il XIV Corpo d'armata, l'ala destra divenne il XX Corpo d'armata e l'ala sinistra divenne il XXI Corpo d'armata, mentre Rosecrans conservava il comando dell'Armata. Partecip\u00f2 alla Campagna di Tullahoma e alla battaglia di Chickamauga, dopo di che l'Armata fu assediata a Chattanooga. Il maggior generale Ulysses S. Grant fu inviato a Chattanooga per assumere il comando dell'Armata del Cumberland, dell'Armata del Tennessee e dei rinforzi provenienti dall'Armata del Potomac. Rosecrans fu un comandante molto popolare e rispettato, ma a causa della sua umiliante sconfitta a Chickamauga e l'incapacit\u00e0 di togliere l'assedio confederato, il 28 ottobre 1863 Grant decise di sostituirlo con il mag. gen. George H. Thomas.\nDurante la battaglia di Chattanooga, Grant fu cauto nell'utilizzare l'Armata del Cumberland, temendo che il morale degli uomini fosse molto basso dopo la sconfitta di Chickamauga. Invece utilizz\u00f2 i veterani provenienti dall'Armata del Potomac, galvanizzati dalla loro recente vittoria nella battaglia di Gettysburg, per conquistare \"Lookout Mountain\", e pianific\u00f2 l'utilizzo delle truppe dell'Armata del Tennessee, che erano uscite vittoriose nella battaglia di Vicksburg, per attaccare il fianco destro confederato alla \"Missionary Ridge\". All'Armata del Cumberland fu affidata l'operazione secondaria di snidare le postazioni dei fucilieri alla base della \"Missionary Ridge\". Tuttavia, una volta eseguito il loro compito, quattro divisioni, una delle quali comandata da Philip H. Sheridan, assaltarono la cresta del monte, travolgendo la linea centrale di difesa confederata.\nDopo Chattanooga, il maggior generale William T. Sherman assunse il comando di tutte le forze armate nell'Ovest e con l'Armata del Cumberland, del Tennessee e dell'Ohio, marci\u00f2 verso Atlanta. Nel settembre del 1864 la citt\u00e0 di Atlanta fu conquistata dal gruppo di armate di Sherman. Quando l'Armata Confederata del Tennessee, comandata dal generale John B. Hood, fugg\u00ec da Atlanta verso nord, Sherman decise di non inseguirlo e invece invi\u00f2 l'Armata del Cumberland e l'Armata dell'Ohio per tagliargli la strada. Thomas si scontr\u00f2 con Hood nella battaglia di Nashville e lo distrusse, concludendo cos\u00ec la vita dell'Armata del Cumberland con una decisiva azione militare."}
{"id": "658649", "revid": "767487", "url": "https://it.wikipedia.org/wiki?curid=658649", "title": "Comunit\u00e0 montana Val Petronio", "text": "La Comunit\u00e0 montana Val Petronio era un comprensorio montano della Liguria, in provincia di Genova, formato dai comuni di: Casarza Ligure, Castiglione Chiavarese, Moneglia e Sestri Levante.\nL'ente locale aveva sede a Casarza Ligure e l'ultimo presidente \u00e8 stato Domenico Bruno Panteri.\nStoria.\nL'ente era stato istituito dopo le approvazioni delle leggi regionali n\u00b0 15 e 27 del 1973, emanate dalla Regione Liguria dopo l'istituzione ufficiale delle Comunit\u00e0 montane con la legge n\u00b0 1102 del 3 dicembre 1971.\nCon le nuove disposizioni della Legge Regionale n\u00b0 6 del 1978 la comunit\u00e0 montana assumeva, direttamente dalla regione, le funzioni amministrative in materia di agricoltura, sviluppo rurale, foreste e antincendio boschivo.\nCon la disciplina di riordino delle comunit\u00e0 montane, regolamentate con la Legge Regionale n\u00b0 24 del 4 luglio 2008 e in vigore dal 1\u00ba gennaio 2009, l'ente locale era stato soppresso. I comuni di Casarza Ligure, Castiglione Chiavarese, Moneglia e Sestri Levante avevano delegato la Comunit\u00e0 montana Valli Aveto, Graveglia e Sturla alle funzioni amministrative in materia di agricoltura, sviluppo rurale, foreste e antincendio boschivo.\nIl territorio della comunit\u00e0 era compreso tra i comuni della val Petronio (Casarza Ligure, Castiglione Chiavarese, Moneglia) e del Tigullio (Sestri Levante)."}
{"id": "658650", "revid": "6923", "url": "https://it.wikipedia.org/wiki?curid=658650", "title": "Villa Il Palagio", "text": "La villa Il Palagio si trova a Campi Bisenzio, nel quartiere di San Lorenzo.\nAttestata gi\u00e0 nel XVI secolo come possedimento degli Strozzi, fu poi ricostruita nelle forme attuali nel XVIII secolo. Dopo diversi passaggi di propriet\u00e0, la villa fu acquistata dalla famiglia Melchior, la cui ultima discendente la lasci\u00f2 per testamento alla Misericordia locale, che ne ha curato un accurato e sapiente restauro.\nIl Palagio \u00e8 tra le ville meglio conservate del territorio ed \u00e8 immersa in un monumentale parco, circondato da un canale delimitante la propriet\u00e0 della villa. Una delle grandi porte in legno proviene dalla facciata di Santa Maria del Fiore.\nOggi la villa ospita una scuola materna e \"Casa Diletta\", una struttura ricettiva creata dalla Misericordia per ospitare i parenti dei ricoverati di fuori zona negli ospedali fiorentini."}
{"id": "658651", "revid": "116408885", "url": "https://it.wikipedia.org/wiki?curid=658651", "title": "Luigi Arnaldo Vassallo", "text": "Biografia.\nNacque a Genova (e non a Sanremo come spesso \u00e8 stato erroneamente riportato) in una casa di vico Notari, da Emanuele, di professione medico, e Caterina Cabruna. Al fonte battesimale gli vennero imposti i nomi Francesco Maria Angelo Luigi.\nInizi\u00f2 l'attivit\u00e0 giornalistica nel 1869, collaborando a vari giornali genovesi. Dopo la fine dello Stato Pontificio, si trasfer\u00ec a Roma, dove nel 1880 fond\u00f2 con Raffaello Giovagnoli il \"Capitan Fracassa\", giornale ricco di notizie e vignette caratterizzate da originalit\u00e0 e freschezza, e successivamente il \"Don Chisciotte della Mancia\" e \"Don Chisciotte di Roma\". Si distinse dapprima come corrispondente de \"Il Caffaro\" di Genova e poi come redattore de \"Il Messaggero\" (1875), riuscendo ad aumentarne sensibilmente la tiratura grazie agli speciali sul processo Fadda. Negli anni 1879-80 fu direttore del quotidiano romano.\nNel 1896 divenne direttore del quotidiano \"Il Secolo XIX\" di Genova. Come corsivista utilizz\u00f2 frequentemente lo pseudonimo di \"Gandolin\".\n\u00c8 stato anche autore di racconti umoristici, tra i quali \"Guerra in tempo di bagni\" (1899) e lo spassoso \"La Famiglia De-Tappetti\" (1903), che fu alla base della sceneggiatura del film del 1959 \"Policarpo, ufficiale di scrittura\" diretto da Mario Soldati e interpretato da Renato Rascel.\n\u00c8 sepolto nel Cimitero di Staglieno insieme alla moglie, Aurelia Porcile, sposata nel 1873, e al figlio Arnaldino, scomparso prematuramente.\nArchivio personale.\nIl suo carteggio col prof. Pietro Nurra, che consta di 184 documenti, \u00e8 depositato dal 1933 presso la Biblioteca Universitaria di Genova."}
{"id": "658652", "revid": "599013", "url": "https://it.wikipedia.org/wiki?curid=658652", "title": "Mba", "text": ""}
{"id": "658653", "revid": "99089", "url": "https://it.wikipedia.org/wiki?curid=658653", "title": "Gandolin", "text": ""}
{"id": "658655", "revid": "110157", "url": "https://it.wikipedia.org/wiki?curid=658655", "title": "Haskovo", "text": "Haskovo (\"\u0425\u0430\u0441\u043a\u043e\u0432\u043e\" in bulgaro), \u00e8 una citt\u00e0 della Bulgaria meridionale, non molto lontano dal confine greco e da quello turco. \u00c8 capoluogo dell'omonimo distretto. La sua popolazione \u00e8 di 96.010 abitanti (dicembre 2005)."}
{"id": "658656", "revid": "287204", "url": "https://it.wikipedia.org/wiki?curid=658656", "title": "Speedtalk", "text": "La speedtalk (parola composta dall'unione dei termini inglesi speed + talk, cio\u00e8 \"conversazione veloce\") \u00e8 una immaginaria lingua artificiale creata da Robert A. Heinlein e descritta nel suo romanzo breve del 1949 \"Vortice Nero\" (\"Gulf\"). \nLa speedtalk viene descritta come una lingua basata totalmente sulla logica che, nel corso della narrazione, adempie al suo scopo attraverso un'intrigante sviluppo nella trama. Il concetto alla base della lingua era che utilizzasse una sintassi complessa con un vocabolario minimo ed un esteso alfabeto fonemico (che include lettere come \u0153, \u0127, \u00f8 e \u0289), il che la rendeva estremamente efficiente. \nIn un esempio (l'unico fornito di traduzione), una singola parola significa:\nMolte di queste idee sono state in seguito incorporate nella lingua Ithkuil.\nEsempi.\nNel corso della storia vengono presentate due sole conversazioni in speedtalk, bench\u00e9 non decifrate. Eccole di seguito:"}
{"id": "658657", "revid": "1993636", "url": "https://it.wikipedia.org/wiki?curid=658657", "title": "Trattato di Zurigo e Londra", "text": "Il trattato di Zurigo e Londra, finalizzato alla nascita dello Stato indipendente di Cipro, mosse i suoi primi passi il 19 febbraio 1959 con l'intesa di massima raggiunta nella \"Lancaster House\" di Londra tra Turchia, Grecia e Regno Unito, alla presenza del leader greco-cipriota, l'arcivescovo Makarios III, e di quello turco-cipriota, il dott. Faz\u0131l K\u00fc\u00e7\u00fck. In base a quell'intesa fu elaborata una Costituzione e ci si accord\u00f2 per un ulteriore trattato di alleanza e garanzia da firmare a Zurigo l'11 febbraio 1960.\nContenuto.\nCipro fu di conseguenza proclamato repubblica presidenziale indipendente il 16 agosto 1960. Ma la natura delle potenze garanti di tale trattato - pur non potendo essere ricondotta alla superata nozione di protettorato - mantenne un fondo di ambiguit\u00e0 nella vita istituzionale della Repubblica. \nL'utilizzo nel trattato di Zurigo e Londra del termine \"azione\", per restaurare l'ordine costituzionale eventualmente provocato da uno dei firmatari, non chiar\u00ec mai di che natura potesse essere l'intervento correttivo, lasciando aperta ogni possibilit\u00e0 d'interpretazione (intervento di polizia interna o militare).\nSeguiti.\nA seguito del fallimento del trattato nel 1963, provocato dal tentativo della componente greca di alterare violentemente la Costituzione dell'isola e attuare l'En\u014dsis (Unione) con la Grecia, grazie al colpo di Stato militare attuato nel 1974 dalla Guardia nazionale cipriota, forte del sostegno garantito dal regime dei colonnelli in Grecia, le forze armate turche intervennero in attuazione di quella parte del trattato che legittimava l'intervento di ognuno dei garanti, in caso di violenta alterazione degli equilibri costituzionali.\nLe forze turche occuparono per\u00f2 una percentuale di territorio maggiore rispetto alla consistenza numerica relativa dei turco-ciprioti , e la mancanza di un accordo tra le due comunit\u00e0 ha comportato il fatto che la comunit\u00e0 greco-cipriota si ritiene ancora legata alla Costituzione di Cipro del 1960, mentre quella turco-cipriota ritiene quella Costituzione non pi\u00f9 esistente, dopo la dichiarazione d'indipendenza da loro voluta della Repubblica Turca di Cipro Nord del 1983."}
{"id": "658660", "revid": "76963", "url": "https://it.wikipedia.org/wiki?curid=658660", "title": "Kanami", "text": "Biografia.\nNacque nella provincia di Iga nella prefettura di Mie col nome Y\u016bzaki Kiyotsugu (\u7d50\u5d0e\u6e05\u6b21), ma utilizz\u00f2 anche i soprannomi 'Miyomaru' e 'Kanza Kiyotsugu' (\u89b3\u4e16 \u6e05\u6b21).\nSi avvicin\u00f2 al teatro grazie agli insegnamenti del maestro di spettacoli Dengaku (\"musica delle risaie\"), Kazutada. \nTeatro.\nLa carriera di Kan'ami cominci\u00f2 ad Obata quando egli fond\u00f2 un gruppo teatrale basato sulla forma di teatro Sarugaku (\"musica di scimmie\"). La troupe si trasfer\u00ec a Yamato e form\u00f2 la compagnia teatrale \"Yuzaki\", che divenne poi la scuola per attori \"n\u014d Kanze (Kanze-ry\u016b)\" della forma teatrale N\u014d, nata dall'unione del Sarugaku con il Dengaku. La sua popolarit\u00e0 crebbe e continu\u00f2 i suoi spettacoli a Kyoto. Nel 1374, lo sh\u014dgun Ashikaga Yoshimitsu assistette ad un suo spettacolo e ne rimase impressionato. Lo shogun divenne il patrono di Kan'ami.\nKan'ami fu il primo drammaturgo ad incorporare lo stile Kusemai alla danza e alle canzoni e lo stile Dengaku alla danza per le celebrazioni rustiche del raccolto. \nRinnov\u00f2 le strutture teatrali tradizionali scrivendo anche i testi di alcuni drammi, i quali riadattati nel corso dei secoli, sono inseriti ancora oggi nel repertorio del teatro N\u014d.\nEgli insegn\u00f2 il suo stile al figlio Zeami Motokiyo che lo succedette come direttore della scuola N\u014d.\nKan'ami mor\u00ec l'8 giugno del 1384, nella provincia di Suruga."}
{"id": "658661", "revid": "300279", "url": "https://it.wikipedia.org/wiki?curid=658661", "title": "Ferdinando Bocconi", "text": "Biografia.\nNato a Milano da Roberto e da Carolina Bolletti, dopo aver frequentato i primi tre anni della scuola elementare a Lodi, dove risiedeva la sua famiglia, inizi\u00f2 a lavorare come venditore ambulante di stoffe e mercerie. Fin da ragazzo aveva mostrato una particolare abilit\u00e0 nel commercio; convinse perci\u00f2 nel 1850 il padre e il fratello Luigi a trasferirsi a Milano, dove inizi\u00f2 anche la vendita di abiti confezionati.\nRichiamato alle armi nel 1861, fece parte dei corpi dell'esercito italiano inviati nel Meridione per la repressione del brigantaggio. Nel 1865, a Milano, spos\u00f2 Claudia Griffini, detta Claudina. In quello stesso anno abbandon\u00f2 il commercio ambulante e apr\u00ec col fratello Luigi una bottega in via S. Redegonda; cinque anni dopo, essendo questa ormai troppo piccola, apr\u00ec una nuova sede col nome di \"Magazzino livornese\", presso Porta Nuova. Nacquero tre figli: Luigi (1869), Ettore (1871) e Ferdinando junior (1873). \nNel 1877 acquist\u00f2 un albergo, l'Hotel Confortable, nel centro della citt\u00e0, trasformandolo in un grande magazzino per la vendita di ogni genere di stoffe e altri materiali di abbigliamento e arredo, come ne esistevano a Londra e a Parigi, e lo chiam\u00f2 \"Aux villes d'Italie\": deposito, confezioni e vendita di abiti e articoli diversi. Il nome fu poi cambiato nel gennaio 1880 in quello di \"Alle citt\u00e0 d'Italia\", in seguito a una polemica sulla stampa milanese per l'uso di denominazioni straniere.\nLa Casa Bocconi occupava allora, nella sede centrale, circa trecento impiegati ripartiti in trentuno sezioni, quante erano le categorie di merci vendute, e dava, con lo stabilimento di produzione, lavoro a circa duemila persone in Milano, oltre a quelle delle succursali nelle citt\u00e0 di Torino, Genova, Trieste e Roma.\nContinuando la crescita del volume degli affari, Bocconi apr\u00ec, nel 1889, una nuova sede, costruita appositamente, in piazza Duomo. La sede aveva un'esposizione interna di merci per circa 2.300 metri e occupava 1.432 persone: i reparti pi\u00f9 importanti fin da allora furono le vendite di stoffe, abiti confezionati, biancheria, merceria, giocattoli, arredamento e mobili, profumeria. L'anno dopo, per meglio indirizzare e programmare il proprio commercio, Bocconi fece svolgere una indagine sul mercato dei tessuti in Italia.\nL'espansione economica e commerciale della ditta pose in una posizione politicamente rilevante i due fratelli, soprattutto negli anni tra il 1894 e il 1896, anni in cui il governo Crispi cerc\u00f2 di guadagnare alla sua elementi moderati e di destra della Milano industriale. \nIl rapido accrescimento dell'attivit\u00e0 dei fratelli Bocconi signific\u00f2 la rovina di molti commercianti al minuto, specialmente di tessuti e confezioni; il risentimento che ne deriv\u00f2 fu certamente alla base delle accuse che contro il Bocconi e la sua casa indirizz\u00f2 Paolo Valera sul settimanale La Folla. Erano soprattutto accuse di eccessiva severit\u00e0 disciplinare verso i dipendenti, accuse non prive, forse, di fondamento se gi\u00e0 in precedenza l'Associazione degli impiegati milanesi aveva proclamato il boicottaggio contro la casa Bocconi, che aveva licenziato alcuni impiegati rei di essersi organizzati sindacalmente.\nIl volume dell'attivit\u00e0 e l'organizzazione commerciale della ditta, unica di quel tipo in Italia, che intorno al 1900 sperimentava per prima la vendita a prezzi fissi di abiti confezionati, sollevavano particolari problemi di tecnica aziendale e dirigenziale; perci\u00f2 il Bocconi fece studiare i figli in Svizzera e li fece viaggiare all'estero, in Europa e in America, associandoli poi assai presto al suo lavoro.\nNel 1896 il primogenito Luigi partito per l'Africa come inviato de \"La Riforma\", rimase disperso nella battaglia di Abba Garima; aveva ottenuto il visto per recarsi nelle zone della guerra italo-etiopica quasi all'insaputa dei genitori, grazie alle conoscenze che i Bocconi avevano tra i membri del governo Crispi. Per ricordare il nome del figlio, Ferdinando Bocconi fond\u00f2 l'Universit\u00e0 commerciale Luigi Bocconi, inaugurata il 10 novembre 1902, con un corso di laurea in economia e commercio e uno in lingue. Fu nominato cavaliere del lavoro nel 1902 e nel 1906 senatore del Regno. \nMor\u00ec a Milano il 5 febbraio 1908 e la sua imponente edicola familiare si trova nel Cimitero Monumentale di Milano.\nGenealogia della famiglia Bocconi.\nFerdinando Bocconi di Roberto e di Carolina Bolletti, nato a Milano il 11 novembre 1836, morto a Milano il 5 febbraio 1908, battezzato nella parrocchia L. 4 (S. Alessandro). Moglie: Claudia Griffini di Giovanni e di Elena Mazzoni "}
{"id": "658662", "revid": "124691435", "url": "https://it.wikipedia.org/wiki?curid=658662", "title": "Giordano Dell'Amore", "text": "Biografia.\nFu presidente della Cassa di Risparmio delle Provincie Lombarde, esercitando una grande influenza nel mondo accademico, bancario, politico italiano. Nei 26 anni di presidenza della CARIPLO, Dell'Amore oltre a trasformare l'istituto in una banca moderna di grandi dimensioni raddoppiando il numero di sportelli, \u00e8 stato il promotore di una serie di iniziative a vantaggio dell'economia nazionale e in particolare della regione lombarda. Si ricordano al riguardo il Mediocredito Regionale Lombardo, il Leasing Regionale Lombardo, i Magazzini Cariplo, la Fondazione Opere Sociali, il nuovo Mercato Ortofrutticolo, l'Ente per il Potenziamento Zootecnico di Zorlesco, l'Ente nazionale sementi elette di Tavazzano, il Centro per l'Incremento della Floro-orto-frutticoltura di Vertemate con Minoprio (Villa Raimondi).\nScrisse un numero considerevole di volumi e di articoli, quasi tutti in materia bancaria.\nNel 1954 fu Ministro del Commercio con l'Estero del Governo Fanfani I.\nEletto senatore per la Democrazia Cristiana nel 1963, ebbe contestata la nomina in sede di Giunta delle elezioni per incompatibilit\u00e0 con il mandato parlamentare della carica di presidente della Cassa di risparmio delle provincie lombarde e pertanto si dimise da senatore.\nMolto apprezzato anche a livello internazionale, fu per alcuni anni Presidente del World Savings Banks Institute, organismo associativo (in precedenza denominato ISBI \"International Savings Banks Institute\" avente sede nell'anteguerra a Milano e successivamente ad Amsterdam, Ginevra e Bruxelles) cui fanno capo tutte le casse di risparmio del mondo. In occasione del X Congresso Mondiale delle Casse di Risparmio, tenutosi a Londra nel 1972, ebbe un incontro con il premier britannico Edward Heath. Nella veste di presidente dell'ISBI si adoper\u00f2 per far sorgere casse di risparmio nei paesi in via di sviluppo e nel 1971 organizz\u00f2 a Milano una conferenza sulla mobilitazione del risparmio nei paesi africani alla quale parteciparono esponenti del mondo finanziario ed economico di 39 paesi africani, fra i quali 15 ministri, 5 governatori di banche centrali, dirigenti di casse di risparmio di tutto il mondo, rappresentanti delle principali organizzazioni internationali. In tale occasione annunci\u00f2 la prossima creazione di un Centro per l'assistenza finanziaria ai paesi africani da parte della Cassa di Risparmio delle Provincie Lombarde, che alla sua nascita sar\u00e0 chiamato \"Finafrica\". Nel quadro dell'azione promozionale delle casse di risparmio in Africa, il caso particolare dell'Etiopia era stato il tema principale di un colloquio che Dell'Amore aveva avuto a Milano nel 1970 con l'imperatore Hail\u00e9 Selassi\u00e9, al quale avevano preso parte anche il Ministro delle Finanze etiopico Mammo Tadesse e Arnaldo Mauri, Consigliere di amministrazione della \"Savings and Mortgage Corporation of Ethiopia\". Nel 1973 Dell'Amore ad Algeri dopo essere stato ricevuto dal presidente dell'Algeria Houari Boumedienne, ebbe un incontro con il Ministro delle Finanze Maruh e con esponenti di rilievo del mondo bancario locale per discutere possibili forme di assistenza da parte delle casse di risparmio italiane a favore di istituti algerini dediti alla mobilitazione del risparmio delle famiglie.\nGiordano Dell'Amore \u00e8 scomparso nel 1981 all'et\u00e0 di 78 anni.. Ad officiare le esequie fu il cardinale Giovanni Colombo.\nLa fondazione Cariplo ha dedicato a Giordano Dell'Amore una fondazione che ha offerto la possibilit\u00e0 di usufruire di borse di studio a oltre 3.000 studenti di paesi in via di sviluppo dapprima dell'Africa e poi di altri continenti e infine anche dalla Cina e dai paesi dell'Europa orientale, per seguire corsi di carattere economico e bancario presso il collegio \"Finafrica\" di Milano. Dell'Amore, prima di istituire il \"Finafrica\" aveva creato presso l'Universit\u00e0 Bocconi, nel 1955, con la collaborazione di Antonio Bardoscia, Guglielmo Tagliacarne, Giorgio Sacco e Dino Villani e una \"Scuola di perfezionamento in economia aziendale per la formazione di quadri direttivi di azienda\" che successivamente si sarebbe trasformata nella SDA Bocconi School of Management.\nL'Universit\u00e0 commerciale Luigi Bocconi gli ha dedicato l'Istituto di Economia dei Mercati e degli Intermediari Finanziari \"Giordano Dell'Amore\", dalla collaborazione tra Fondazione Cariplo e Universit\u00e0 Bocconi \u00e8 sorto l'osservatorio sui rapporti tra Diritto ed Economia \"Giordano dell'Amore\".\nRecentemente la Fondazione Giordano Dell'Amore, in collegamento con il Cipsi e l'Universit\u00e0 di Bergamo ha istituito corsi di dottorato per studenti di paesi emergenti.\nIl Comune di Milano gli ha dedicato una piazzetta nel centro di Milano.\nFra i suoi allievi si ricordano: Alberto Arienti, Tancredi Bianchi, Arnaldo Mauri, Roberto Ruozi, Antonio Pin, Paolo Mottura, Antonio Porteri, Alberto Bertoni, Marco Onado, Francesco Arcucci, Claudio Dematt\u00e9, Sergio Bortolani, Bruno Rossignoli, Matteo Mattei Gentili."}
{"id": "658670", "revid": "798140", "url": "https://it.wikipedia.org/wiki?curid=658670", "title": "Fallacia della brutta china", "text": "La fallacia della brutta china, detta anche fallacia del piano inclinato, della china pericolosa, o del pendio scivoloso, \u00e8 un ragionamento con cui, partendo da una tesi, si trae una sequenza di conseguenze presentate come inevitabili ma, in realt\u00e0, del tutto arbitrarie. In questo modo si giunge a una conclusione finale inaccettabile con la quale si intende rigettare la tesi di partenza.\nEsempi.\nI seguenti sono esempi di conclusioni basati su questa fallacia argomentativa:\nFallacia logica.\nIl ragionamento sembra corretto perch\u00e9 segue questo schema logico:\nMa in realt\u00e0 ogni parte di questo ragionamento non \u00e8 garantita da nulla: ogni implicazione \u00e8 posta in modo assolutamente deliberato e non \u00e8 dunque accettabile. Oltre a ci\u00f2 si tende a pensare che l'azione A non debba verificarsi per far s\u00ec che non avvenga D, ma senza discutere la bont\u00e0 dell'ipotesi A. \nRicorrenza.\nL'apparente logicit\u00e0 del ragionamento ricorre in vari ambiti, in particolare in quello della politica, nei quali si presta a essere uno strumento retorico e argomentativo in un'ottica conservatrice, utilizzato ogni qualvolta si voglia controbattere un'innovazione o un provvedimento che non si desidera: in tal caso, \u00e8 sufficiente far discendere una serie di conseguenze che arrivano a un effetto finale negativo e disdicevole per poter affermare l'inaccettabilit\u00e0 dell'innovazione indesiderata. \nUna tale forma di ragionamento \u00e8 ad esempio talvolta utilizzata nelle discussioni che riguardano questioni bioetiche. Si fa intendere che l'accettazione di determinate scelte in materia bioetica implichino l'accettazione di scelte che in origine non si sarebbero approvate, con la conseguente necessit\u00e0 di rigettare la scelta proposta. Tuttavia, alcuni autori fanno notare che un argomento con lo stesso tipo di struttura potrebbe essere utilizzato anche sotto una luce positiva, incoraggiando qualcuno ad effettuare il primo passo poich\u00e9 potrebbe portare ad una conclusione desiderabile.\nUn esempio di quest'ultimo caso potrebbe essere il seguente:\nSe ti alzi presto domattina, avrai pi\u00f9 tempo per studiare. Se hai pi\u00f9 tempo per studiare, accumulerai pi\u00f9 conoscenze che renderanno il tuo futuro lavoro pi\u00f9 remunerativo. Dunque, se ti alzerai presto domattina diventerai ricco in futuro.\nUso non fallace.\nI testi di logica e pensiero critico tipicamente trattano gli argomenti del pendio scivoloso come una forma di fallacia. David Kelley invece sostiene che \"gli argomenti del pendio scivoloso possono essere buoni argomenti se il pendio \u00e8 reale - ovvero, se c'\u00e8 una buona evidenza che le conseguenze dell'azione iniziale molto probabilmente si realizzeranno. La forza dell'argomento dipende da due fattori. Il primo \u00e8 la forza di ogni anello nella catena causale; l'argomento non pu\u00f2 essere pi\u00f9 forte del suo anello pi\u00f9 debole. Il secondo \u00e8 il numero di anelli; pi\u00f9 anelli ci sono, pi\u00f9 \u00e8 probabile che altri fattori potrebbero alterare le conseguenze\". "}
{"id": "658672", "revid": "15756", "url": "https://it.wikipedia.org/wiki?curid=658672", "title": "Lounis Ait Menguellet", "text": "Proviene da un piccolo villaggio appollaiato sui monti del Djurdjura, nelle vicinanze di Tizi Ouzou in Alta Cabilia.\nLounis A\u00eft Menguellet \u00e8 indubbiamente uno degli artisti pi\u00f9 popolari e pi\u00f9 avvincenti della canzone cabila contemporanea, un poeta che \u00e8 diventato il simbolo della rivendicazione identitaria berbera. A proposito degli avvenimenti che hanno scosso la Cabilia negli ultimi anni, egli dice che, fedele a se stessa, la regione \u00e8 un bastione della contestazione e che \u00e8 sempre stata all'avanguardia delle lotte. \u00abIo parlo della Cabilia a modo mio, per apportare qualcosa che faccia progredire le cose\u00bb, affrettandosi peraltro a chiarire che lui non fa mai politica.\nLa carriera di Lounis A\u00eft Menguellet pu\u00f2 essere divisa in due parti, a seconda delle tematiche trattate: la prima, pi\u00f9 sentimentale, degli inizi, in cui le canzoni sono pi\u00f9 brevi, e la seconda, pi\u00f9 politica e filosofica, caratterizzata da canzoni pi\u00f9 lunghe e che richiedono un'interpretazione e una lettura pi\u00f9 approfondita dei testi. \"Ahkim ur nsaa ara ahkim\" (Governo senza governo), \"Idul sanga a nruh\" (Lungo \u00e8 il cammino che ci aspetta), \"Nekni s warach n ldzayer\" (Nous, les enfants figli dell'Algeria): A\u00eft Menguellet sceglie deliberatamente nei suoi concerti recenti di cantare queste poesie pi\u00f9 lunghe e articolate, come un invito, lanciato al suo pubblico, a una riflessione e a una scoperta.\nPresentando alla stampa il suo ultimo album, il 16 gennaio 2005, la vigilia dell'uscita, che ha coinciso con il suo cinquantesimo compleanno, alla \"Casa della Cultura\" di Tizi Ouzou, Lounis ha fatto presente che \u00abl'artista non fa che attirare l'attenzione della gente sul proprio vissuto facendo appello alla loro coscienza. Gi\u00e0 questo \u00e8 una missione e non mi ritengo in grado di apportare io le soluzioni ai problemi\u00bb. Inasprito dalla situazione sociale e politica del suo paese lacerato, Lounis attinge sempre meno, nel suo repertorio, alle canzoni sentimentali che hanno caratterizzato i suoi inizi.\nBiografia.\nUn'infanzia marcata dalla guerra d'indipendenza.\nUltimogenito di una famiglia di sei figli (ha tre sorelle e due fratelli), Lounis A\u00eft Menguellet \u00e8 nato nel villaggio di Ighil Bouammas, nei pressi di Tizi Ouzou in Cabilia il 17 gennaio 1950, poco pi\u00f9 di quattro anni prima dello scoppio dell'insurrezione che doveva portare, dopo otto anni di guerra senza quartiere, all'indipendenza del suo paese.\nHa vissuto un'infanzia difficile, diviso tra la sua regione natale e Algeri, dove ha risieduto per qualche tempo ospitato dai fratelli Smail e Ahmed. I suoi genitori svolgevano attivit\u00e0 di commercianti. \u00abLa mia famiglia aveva come tradizione il commercio. Avevamo una sorta di azienda agricola e dei magazzini nelle ragione di Orano, a Rahouia. Gli uomini della famiglia vi si recavano a turno per badare agli affari. Le donne e i bambini restavano in Cabilia\u00bb. Alla scuola del suo villaggio fece appena in tempo a cominciare le elementari: \u00abL'ho frequentata per un anno, prima che la scuola fosse distrutta, incendiata dai \"Mujahidin\" \u00bb.\nE come ha proseguito? \u00ab\u00c8 stato un po' complicato. Ho cercato di riprendere gli studi al villaggio, e ho frequentato ancora qualche anno prima dell'indipendenza. Poi, dopo il 1962, sono partito con i fratelli diretto ad Algeri, dove ho ripreso i corsi d scuola primaria in una scuola ai \"Champs de Man\u0153uvres\", e da qui, sono finito all'avviamento professionale, che ho frequentato per tre anni\u00bb.\nNel corso dell'ultimo anno, Lounis dovette abbandonare tutto in seguito alla morte, in un incidente stradale, del fratello maggiore, giovane commissario di polizia ad Algeri, che badava al suo sostentamento e si prendeva cura di lui dopo che il padre era partito per Orano.\nPer quanto i suoi studi siano stati brevi e frammentari - ha seguito un corso di avviamento professionale di ebanisteria - gli hanno permesso di appassionarsi alla letteratura, grazie anche ad un professore di francese particolarmente capace di motivare gli allievi. Fu cos\u00ec che cominci\u00f2 a scrivere poesie, che poi cantava nella pura tradizione orale della poesia berbera.\nCostretto a lavorare per mantenersi, Lounis trov\u00f2 un impiego come segretario distrettuale al ministero dei Lavori Pubblici. Ma parallelamente cominci\u00f2 a dedicarsi sempre pi\u00f9 alla canzone, senza pensare di diventare cantante di professione.\nGli inizi da cantante.\nGli inizi dell'attivit\u00e0 di cantante risalgono agli anni intorno al 1968. Aveva solo diciott'anni quando ha creato con alcuni compagni il gruppo \"Imazighen\". \u00abEravamo dei debuttanti, abbiamo girato molto animando concerti e feste un po' dappertutto in Cabilia. Ricordo bene il concerto che avevamo fatto a Tassaft. La sala era strapiena e ne serbo un eccellente ricordo. Era il nostro primo concerto di successo, ci ha davvero galvanizzati\u00bb. Dei padri bianchi avevano messo a loro disposizione un locale per provare. E al primo piano dello stesso edificio, Mouloud Mammeri teneva dei corsi di lingua amazigh; \u00e8 grazie a lui che Lounis ha imparato l'alfabeto tifinagh.\nGi\u00e0 l'anno prima, nel 1967, suo cugino Ouahab lo aveva portato quasi di forza a subire l'inevitabile ma temutissimo passaggio alla trasmissione \"Nuova Ihafadhen\" della Radio II (in lingua cabila) che Ch\u00e9rif Kheddam, grande personaggio della modernizzazione della canzone cabila, consacrava alla scoperta dei \u00ab cantanti di domani\u00bb. In quell'occasione cant\u00f2 la sua prima canzone, composta nel 1966, all'et\u00e0 di sedici anni, in seguito alla sua prima delusione amorosa, \"Ma trud ula d nek kter\" (\"Se tu piangi, io piango ancora di pi\u00f9\"). Il giovanotto che era solito cantare tra amici al chiaro di luna di Ighil Bouammas, divent\u00f2 cos\u00ec, in pochi mesi, un idolo che sconvolgeva i cuori. Era iniziata la sua carriera.\nQuesto cugino si occupava del gruppo, e svolgeva un po' le funzioni di \"manager\". \u00abPer la verit\u00e0 \u00e8 lui che mi aveva spinto a partecipare. Col tempo, era come un manager per il gruppo, curava l'organizzazione dei concerti, del trasporto. \u00c8 stato molto attivo con noi fino al 1970. Poi, io sono tornato al villaggio, gli altri si sono dispersi, e il gruppo ha finito per dissolversi. Ridendo e scherzando l'esperienza era comunque durata tre anni\u00bb.\nTornato a casa a Ighil Bouammas, Lounis trov\u00f2 un impiego come segretario presso la \"Kasma\" (sezione del partito) della regione, e si spos\u00f2. Dovette per\u00f2 lasciare il lavoro dopo solo pochi mesi per rispondere alla chiamata di leva. La sua prima figlia - in totale ha avuto sei figli - \u00e8 venuta alla luce mentre lui seguiva ancora l'addestramento reclute a Blida, prima di trascorrere i suoi diciotto mesi di servizio militare a Costantina.\nFu in questo stesso periodo che Lounis inizi\u00f2 veramente la sua attivit\u00e0 di cantante. Sempre grazie al cugino Ouahab, che era entrato in contatto con un editore, Yahia L\u2019hadi (a sua volta cantante famoso in arabo oranese), nel 1969 registr\u00f2 a Orano quattro canzoni (tra cui la prima in assoluto, \"Ma trud ula d nek kter\"), per i suoi due primi 45 giri, usciti contemporaneamente.\nCon l'aiuto di un amico, Kamel Hamadi, riesce a superare gli ostacoli imposti dalla vita militare per continuare a registrare: \u00abDi fatto Kamel mi ha aiutato molto a sfondare. Venivo in licenza nei week-end, e lui mi prenotava in anticipo la sala d'incisione di Mahbou Bati a Algeri per poter registrare. All'epoca erano dei 45 giri. Poi io lasciavo il nastro con la registrazione a Kamel che cercava un editore e si occupava di tutto mentre io riprendevo il treno per Costantina la domenica sera\u00bb.\nFu cos\u00ec che solo con molti mesi di ritardo seppe del successo ottenuto dal suo secondo hit, \"A Louiza\", che con \"Ma selber\" (\"Se sragiono\") assicura definitivamente la sua popolarit\u00e0. \u00abNon ne sapevo proprio nulla. Ero lontano, a Costantina, chiuso in una caserma\u2026\u00bb.\nGli anni d'oro.\nA\u00eft Menguellet era lungi dall'immaginare che si era incamminato verso una lunga carriera e che, in seguito, questo periodo degli inizi sarebbe stato definito \u00abgli anni d'oro\u00bb, titolo dato nel 1987 alla riedizione delle sue prime canzoni. A questo proposito, precisa con modestia: \u00abQuesto titolo io non ho mai avuto la pretesa di proporlo. \u00c8 l'editore che lo ha usato senza neppure avvisarmi. Io non avrei mai osato. L'ho scoperto anch'io come tutti sulle copertine delle cassette ripubblicate. E cos\u00ec, se non va bene, io non ne sono responsabile, e se la gente trova che vada bene, io non ho alcun merito\u00bb.\nFin dagli inizi si colloca in posizione di rottura rispetto alle orchestrazioni sovraccariche (in un modo secondo lui spesso inutile), della musica \u00abberbera\u00bb dell'epoca. Il suo linguaggio \u00e8 al tempo stesso poetico e rivendicativo. \u00c8 divenuto un simbolo della musica \"amazigh\", a tal punto che \u00e8 stato spesso definito il Brassens cabilo.\nNegli anni Settanta, si trasferisce per qualche tempo in Francia, dove si impone come una delle figure di spicco della canzone cabila nell'emigrazione. Si esibisce una prima volta all'Olympia nel 1978, fa il tutto esaurito allo Z\u00e9nith di Parigi nel 1985, e riempie sempre gli stadi di Tizi Ouzou, di B\u00e9ja\u00efa e la sala Atlas ad Algeri. A partire da questo periodo, comincia a diventere il simbolo della rivendicazione identitaria berbera che esprimer\u00e0in maniera \u00e9clatante un decennio dopo, quando lascer\u00e0 da parte le canzoni sentimentali degli inizi per adottare uno stile pi\u00f9 \"filosofico\", pi\u00f9 politico, che andr\u00e0 affermandosi con le canzoni fondatrici come \"Agu\" (\"La nebbia\"), \"Tibratin\" (\"Lettere\") e soprattutto \"Idaq wul\" (\"Il cuore oppresso\").\nLa gente si riconosce nel disagio sociale descritto da A\u00eft Menguellet. I suoi testi contengono quella dose di sovversione che \u00e8 necessaria per la presa di consapevolezza di un popolo che rivendica la propria identit\u00e0. Lounis A\u00eft Menguellet \u00e8 n elemento di disturbo. Il 25 ottobre 1985, viene condannato a tre anni di prigione senza condizionale per \u00abdetenzione illegale di armi da caccia e da guerra\u00bb (era notoriamente un collezionista di armi usate durante la guerra di liberazione nazionale). Per tre mesi viene tenuto in isolamento. Nonostante i rovesci di fortuna e l'ingratitudine umana, resta sempre il pi\u00f9 popolare dei cantanti cabili. E soprattutto il pi\u00f9 denso e profondo. Infatti egli ha saputo conservare un perfetto equilibrio tra l'ispirazione e costituisce un momento forte della canzone algerina contemporanea.\nIl vecchio saggio ha detto.\nDopo quasi quarant'anni di carriera e oltre 200 canzoni prodotte (lui stesso afferma di non essere in grado di dire il numero esatto) ed una notoriet\u00e0 ben affermata, Lounis A\u00eft Menguellet \u00e8 sempre rimasto \u00abquel fiero campagnolo\u00bb, \u00abquel montanaro dal carattere forte\u00bb, che cerca di trascorrere giorni tramquilli nel suo villaggio di Ighil Bouammas. \u00abLa vita al villaggio non \u00e8 cos\u00ec noiosa come si pensa. Il villaggio in cui si \u00e8 nati presenta delle attrattive che gli altri non possono vedere. Il fatto di svegliarmi al mattino e rivedere sempre la stessa montagna da quando sono nato mi d\u00e0 sempre qualcosa.\u00bb\nNel 2001 viene fatto oggetto di attacchi da parte di chi lo accusa di non prendere le distanze dalla istanze ufficiali del potere, che disprezza la cultura berbera e che si \u00e8 macchiato della feroce repressione della primavera nera. A queste critiche risponde un paio d'anni dopo con la canzone \"Nedja-yawen amkan\" (\"Vi lascio il posto\"), che viene considerata una risposta a questi fatti, di cui rifiuta di parlare.\nNel 2005 esce il suo ultimo album, \"Yenna-d Umghar\" (\"Il vecchio saggio ha detto\"), in cui si osserva come la saggezza che canta nelle sue canzoni sia attinta presso la gente comune che gli vive accanto. Il pezzo pi\u00f9 lungo dell'album (8' 22\") \u00e8 \"Assendu n waman\" (\"Venditori di fumo\") che denuncia al contempo i manipolatori d'opinione che hanno cariche ufficiali, ma anche tutte le voci \"ufficiose\", faziose, spesso fatte circolare da questo o quel partito politico. Lounis rileva che i venditori di fumo \u00abvengono, prometton. E tornano, dimenticano. E dicono '\u00e8 cos\u00ec che si deve fare'\u00bb. Non viene risparmiato nessun attore politico, ed \u00e8 proprio questo che alcuni rimproverano a A\u00eft Menguellet: la sua mancanza di \"impegno\". Al che egli risponde di non avere la vocazione del cantante impegnato. Lui \u00e8 un umanista, un ribelle, osservatore e portavoce della gente comune, degli umili di tutte quelle voci, schiacciate da ogni forma di egemonia, che non hanno mai la possibilit\u00e0 di esprimersi. Da questo punto di vista, si potrebbe osservare una certa affinit\u00e0, nel mondo della canzone italiana, con Giorgio Gaber, impegnato s\u00ec nel denunciare con rara sensibilit\u00e0 tanti aspetti della societ\u00e0, ma mai \"allineato\" con questo o quel partito politico.\nDiscografia.\nLa discografia di Lounis A\u00eft Menguellet comprende in totale pi\u00f9 di 200 canzoni. Per questo la lista che segue \u00e8 inevitabilmente parziale."}
{"id": "658673", "revid": "287204", "url": "https://it.wikipedia.org/wiki?curid=658673", "title": "Arroyo", "text": ""}
{"id": "658674", "revid": "34928", "url": "https://it.wikipedia.org/wiki?curid=658674", "title": "Lounis A\u00eft Menguellet", "text": ""}
{"id": "658675", "revid": "76655", "url": "https://it.wikipedia.org/wiki?curid=658675", "title": "Regione Campania", "text": ""}
{"id": "658676", "revid": "34928", "url": "https://it.wikipedia.org/wiki?curid=658676", "title": "Ait Menguellet", "text": ""}
{"id": "658677", "revid": "466539", "url": "https://it.wikipedia.org/wiki?curid=658677", "title": "Sultanato di Rum", "text": "Il Sultanato di R\u00fbm o Sultanato di Nicea o Sultanato di Iconio (dal nome delle due capitali succedutesi nel tempo: Nicea e Iconio, oggi \u0130znik e Konya), \u00e8 stato un sultanato turco-persiano situato nell'Anatolia, creato dalla dinastia dei turchi Selgiuchidi.\nIn turco moderno esso viene chiamato \"R\u00fbm Sel\u00e7uklu Devleti\" o \"Anadolu Sel\u00e7uklu Devleti\" o \"Konya Sel\u00e7uklu Devleti\".\nOriginariamente vassallo dell'Impero selgiuchide dell'Iran, il sultanato gli sopravvisse, rimanendo quale entit\u00e0 autonoma fino all\u2019invasione mongola. Il termine \"R\u016bm\" deriva dalla parola araba usata per indicare l'Impero Romano. I Selgiuchidi chiamarono le terre del loro sultanato \"R\u016bm\" perch\u00e9 fu stabilito su terre a lungo considerate \"romane\" (romee), o bizantine.\nIl sultanato prosper\u00f2, particolarmente tra il tardo XI e il XII secolo quando prese ai bizantini porti strategici sulle coste del Mar Mediterraneo e del Mar Nero. Nell'Anatolia i Selgiuchidi favorirono il commercio con un programma di costruzione di caravanserragli, che facilitarono l'afflusso di beni dall'Iran e dall'Asia Centrale ai porti. Nacquero commerci molto intensi, specialmente con i genovesi in questo periodo.\nL'accresciuto benessere permise al sultanato di assorbire altri stati turchi stabilitisi in Anatolia dopo la battaglia di Manzicerta: i Danishmendidi, i Saltukidi (Saltuklu) e gli Artuqidi. I sultani selgiuchidi riuscirono con successo a respingere le Crociate, ma nel 1243 dovettero soccombere all'avanzata dei Mongoli. I Selgiuchidi divennero vassalli dei Mongoli, e nonostante gli sforzi di scaltri amministratori per preservare l'integrit\u00e0 dello Stato, il potere del sultanato si disintegr\u00f2 nella seconda met\u00e0 del XIII secolo, e scomparve completamente nel primo decennio del XIV.\nNei suoi ultimi decenni, il territorio del Sultanato selgiuchide di Rum vide emergere un gran numero di piccoli principati, o beylik, tra i quali c'era l'Osmano\u011flu, conosciuto pi\u00f9 tardi come Ottomano, che prese il sopravvento.\nStoria.\nLa battaglia di Manzicerta e la nascita del Sultanato.\nDopo la dura sconfitta inflitta dal padre Alp Arslan ai Bizantini nella battaglia di Manzicerta del 1071, il nuovo Gran Sultano dell'Impero selgiuchide, Malik Shah I si trov\u00f2 aperta la via dell'Anatolia, una terra ricca di pascoli (conseguenti all'impoverimento dell'agricoltura provocata dalle politiche bizantine dell'XI secolo), ideale per l'insediamento delle orde nomadi di Turcomanni giunte in Persia al seguito dei Selgiuchidi.\nNel 1072 il sultano affid\u00f2 cos\u00ec al cugino Suleyman I ibn Qutulmish il compito di invadere il nuovo territorio. \nTra il 1073 e il 1081, Suleyman si impadron\u00ec di gran parte dell'Anatolia, costituendovi un sultanato assai autonomo, vassallo dell'impero di Malik Shah. La capitale del nuovo stato venne posta a Nicea, conquistata nel 1077.\nNel 1085 Suleyman prese a espandersi verso oriente, prendendo Antiochia e l'intera Cilicia, seguite, nel 1086, dalla grande citt\u00e0 di Edessa. Questa espansione lo mise in rotta con il cugino Tutush I, sovrano del neo-costituito Sultanato di Damasco, che mosse contro di lui, sconfiggendolo prima ad Aleppo e quindi ad Antiochia, dove Suleyman I cadde in battaglia, mentre il figlio Qilij Arslan veniva condotto in ostaggio ad Esfahan, nelle mani del gran sultano Malik Shah.\nLa prima crociata e la crisi del sultanato.\nDopo la morte di Malik Shah, il nuovo gran sultano Mahmud I, in guerra con lo zio Tutush ibn Alp Arslan di Damasco, invi\u00f2 nel 1092 il giovane Qilij Arslan a riprendere il proprio trono di Nicea. Questi trov\u00f2 il proprio regno frammentato nelle mani di numerosi signorotti locali e dovette trascorrere diverso tempo prima che riuscisse a rafforzare la propria posizione.\nNel mentre, il \"basileus\" di Costantinopoli, Alessio I Comneno, preoccupato della perdita dell'Anatolia, cuore della potenza del suo impero, aveva invocato soccorso dai cristiani latini d'Occidente. Andando oltre le intenzioni dell'imperatore, nel 1096 papa Urbano II proclam\u00f2 una grande crociata contro i musulmani per la liberazione della Terrasanta e della Cristianit\u00e0 orientale.\nRassicurato dalla facile vittoria ottenuta sulla \"crociata dei pezzenti\" di Pietro l'Eremita, il sultano sottovalut\u00f2 la minaccia costituita dai numerosi eserciti occidentali che si andavano concentrando a Costantinopoli e i cui capi stavano offrendo vassallaggio all'Imperatore. Perduta Nicea, presa d'assalto dai crociati nel 1097, Qilij Arslan tent\u00f2 di bloccarli sulla strada per Iconio (turco; Konya), sua nuova capitale, ma venne duramente battuto nella Battaglia di Dorylaeum e dovette ritirarsi abbandonando la citt\u00e0. Convenientemente ai trattati di vassallaggio, gli Occidentali consegnarono le terre conquistate ad Alessio Comneno, che prosegu\u00ec la riconquista, assumendo in breve il controllo dell'intera fascia costiera dell'Asia Minore.\nIl successo ottenuto nel 1101 contro i nuovi eserciti crociati di passaggio in Anatolia, consent\u00ec ai Selgiuchidi di riprendere sicurezza. Qilij Arslan, costretto nei propri territori orientali dalla pressione bizantina, cerc\u00f2 di espandersi ai danni dei Selgiuchidi di Persia e Siria, ma, sconfitto nel 1107 non lontano da Mosul, mor\u00ec durante la marcia di rientro.\nSotto i successori di Qilij Arslan, Malikshah e Mas'ud I il sultanato dovette subire la riscossa bizantina, mentre ad oriente, il crollo nel 1153 dell'Impero selgiuchide di Persia, travolto dalle guerre intestine, rendeva impossibile un soccorso dai Selgiuchidi d'Asia. La situazione continu\u00f2 a peggiorare fino a quando, nel 1161, il sultano Qilij Arslan II dovette recarsi a Costantinopoli per divenire tributario dell'imperatore Manuele I Comneno.\nLa battaglia di Miriocefalo e la ripresa del potere selgiuchide.\nNel 1175 Qilij Arslan II si ribell\u00f2 all'autorit\u00e0 bizantina, rifiutando di cedere i territori conquistati ai Danishmendidi. Manuele Comneno marci\u00f2 contro di lui con l'intero esercito bizantino, ma cadde in un'imboscata nella valle di Miriocefalo e la sua armata venne distrutta. La grande vittoria permise ai Selgiuchidi di Rum di liberarsi della sottomissione e di arrestare la ripresa dell'impero di Costantinopoli.\nLa situazione rimase piuttosto stabile sino al 1204, quando a sorpresa, la Quarta Crociata invest\u00ec Costantinopoli, conquistandola e creando un effimero Impero Latino, mentre i Bizantini si ritiravano nei territori rimasti, costituendo in Anatolia l'Impero di Nicea e l'Impero di Trebisonda. Nel 1261, d'altro canto, la riconquista bizantina di Costantinopoli e la rinascita dell'Impero non mutarono di molto la situazione.\nDopo la morte dell'ultimo imperatore selgiuchide, Toghrul III, nel 1194, i Selgiuchidi di Rum rimasero gli unici rappresentanti della dinastia. Kaykhusraw I assedi\u00f2 Iconio nel 1205, che era stata presa dai Crociati. Sotto il suo governo e quello dei suoi successori, Kaykaus I e Kayqubad I, il potere selgiuchide in Anatolia raggiunse il suo apogeo. La conquista pi\u00f9 importante di Kaykhusraw fu quella del porto di Attalia (Antalya) sulla costa mediterranea nel 1207. Soggiog\u00f2 anche il regno armeno di Cilicia, ma nel 1218 dovette consegnare la citt\u00e0 di Aleppo acquisita da al-Kamil. Kayqubad continu\u00f2 ad acquisire terre lungo la costa mediterranea dal 1221 al 1225. In quegli anni invi\u00f2 anche una spedizione militare in Crimea attraverso il Mar Nero. Ad est sconfisse i Mengugekidi e fece pressione sugli Artuqidi.\nPace e decadenza.\nKaykhusraw II (1237-1246) diede inizio al suo regno catturando la regione attorno a Diyarbak\u0131r, ma nel 1239 dovette fronteggiare un'insurrezione condotta da un popolare predicatore di nome Baba Ishak. Dopo tre anni, quando riusc\u00ec finalmente a reprimere la rivolta, l'avamposto in Crimea fu perso, e lo Stato e l'armata del sultanato si indebolirono. \u00c8 in queste condizioni che dovette affrontare una ben pi\u00f9 pericolosa minaccia, quella dell'espansione dei Mongoli. Le armate mongole presero Erzurum nel 1242, e nel 1243 il sultano fu sconfitto da Bayju alla Battaglia di K\u00f6se Da\u011f (una montagna tra le citt\u00e0 di Sivas ed Erzincan) e i Selgiuchidi da allora in poi cominciarono a giurare lealt\u00e0 ai Mongoli e gradualmente divennero loro vassalli. Il sultano stesso fugg\u00ec ad Antalya dopo la battaglia del 1243, e l\u00ec mor\u00ec nel 1246. La sua morte caus\u00f2 una tripartizione del sultanato, e poi un dualismo che dur\u00f2 fino al 1260.\nIl regno selgiuchide fu diviso fra i tre figli di Kaykhusraw. Il pi\u00f9 anziano, Kaykaus II (1246\u20131260), assunse il comando nell'area ad ovest del fiume K\u0131z\u0131l\u0131rmak. I suoi fratelli minori, Qilij Arslan IV (1248\u20131265) e Kayqubad II (1249-1257) furono posti a governare le regioni ad est del fiume, sotto l'amministrazione mongola. Nell'ottobre del 1256, Bayju sconfisse Kaykaus II presso Aksaray e tutta l'Anatolia divenne ufficialmente soggetta al condottiero mongolo Munke. Nel 1260 Kaykaus fugg\u00ec da Konya alla Crimea, dove mor\u00ec nel 1279. Kilij Arslan IV fu giustiziato nel 1265 e Kaykhusraw III (1265\u20131284) divenne il sovrano nominale di tutta l'Anatolia, anche se il potere di fatto era esercitato dai Mongoli e dai pi\u00f9 influenti reggenti del sultano.\nLo Stato selgiuchide cominci\u00f2 a dividersi in piccoli emirati (Beylik) che si distanziarono sempre pi\u00f9 sia dal controllo mongolo che da quello selgiuchide. Nel 1277, in risposta ad una chiamata dall'Anatolia, il sultano mamelucco Baybars razzi\u00f2 l'Anatolia e sconfisse i Mongoli, rimpiazzandoli temporaneamente come amministratore del regno selgiuchide. Ma siccome le popolazioni locali che lo avevano chiamato in Anatolia non si presentarono a difendere il territorio, dovette ritornare in Egitto, e l'amministrazione mongola fu ripristinata, ufficialmente e severamente.\nVerso la fine del suo regno, Kaykhusraw III poteva reclamare la sovranit\u00e0 diretta solo sulle terre attorno a Konya. Alcuni Beylikati (incluso quello ottomano al suo principio) e governatori selgiuchidi d'Anatolia continuavano a riconoscere, sebbene solo nominalmente, la supremazia del sultano di Konya, esprimendo i khu\u1e6dba in nome del sultano di Konya in riconoscimento della sua sovranit\u00e0, e i sultani continuavano a farsi chiamare \"Fahreddin\", \"l'orgoglio dell'Islam\". Quando Kaykhusraw III fu giustiziato nel 1284, la dinastia Selgiuchide soffr\u00ec nuove lotte interne che durarono fino al 1303 quando il figlio di Kaykaus II, Mesud II, si stabil\u00ec come sultano a Kayseri. Fu assassinato nel 1307 come poco dopo anche suo figlio Mesud III. Un parente distante della Dinastia Selgiuchide si instaur\u00f2 momentaneamente come emiro di Konya, ma fu sconfitto e le sue terre conquistate dai Karamanidi nel 1328. Lo sfascio dell'impero rese tutte le province indipendenti. Da una di queste, proclamatasi sultanato sotto la guida di Osman I, prese vita poco dopo, passata la marea mongola, l'Impero Ottomano. La sfera di influenza monetaria del sultanato dur\u00f2 ancora un po', e monete di conio selgiuchide, generalmente considerate di affidabile valore, continuarono ad essere usate nel XIII secolo, anche dagli Ottomani.\nArte ed architettura.\nL'eccezionale periodo di prosperit\u00e0 in cui visse l'Anatolia tra il XII e il XIII secolo, tra le Crociate e l'invasione mongola, \u00e8 evidenziato da eccellenti lavori di architettura ed arti decorative.\nTra queste ci sono i caravanserragli (o \"hans\"), usati come fermate, stazioni commerciali e difese per le carovane. Di essi ne furono costruiti circa un centinaio durante il periodo dei Selgiuchidi d'Anatolia particolarmente interessanti. La loro ineguagliabile concentrazione nel tempo e nella geografia dell'Anatolia rappresenta una delle pi\u00f9 impressionanti opere dell'intera storia dell'architettura islamica.\nIl pi\u00f9 grande caravanserraglio \u00e8 il Sultan Han, costruito nel 1229 dal sulla strada tra le citt\u00e0 di Konya ed Aksaray, nella cittadina di Sultanhan\u0131 dipendente dalla seconda, della superficie di 3.900 metri quadrati. Ci sono due caravanserragli che portano il nome \"Sultan Han\", l'altro si trova tra Kayseri e Sivas. Inoltre, a parte Sultanhan\u0131, cinque altre citt\u00e0 nella Turchia devono il loro nome ai caravanserragli l\u00ec costruiti. Sono Alacahan nel distretto di Kangal, Dura\u011fan, Hekimhan e Kad\u0131nhan\u0131, oltre alla cittadina di Akkale/Akhan nell'area metropolitana di Denizli. Il caravanserraglio di Hekimhan \u00e8 unico poich\u00e9 ha, sotto l'usuale iscrizione in arabo con informazioni relative all'edificio, due altre iscrizioni in armeno e siriaco, siccome fu costruito dal dottore (\"hekim\") del sultano Kayqubad I che si pensa fosse cristiano di origini, convertito all'Islam. Ci sono altri casi particolari come l'insediamento nel sito di Kalehisar (contiguo ad un antico sito ittita), vicino ad Alaca, fondato dal comandante selgiuchide H\u00fcsameddin Temurlu, che si era rifugiato nella regione dopo la sconfitta alla battaglia di K\u00f6se Da\u011f, ed aveva fondato una cittadina che comprendeva un castello, una madrasa, una zona abitata ed un caravanserraglio, pi\u00f9 tardi abbandonati, attorno al XVI secolo. Tutto tranne il caravanserraglio, che ancora non \u00e8 stato scoperto, furono esplorati negli anni sessanta dallo storico dell'arte/archeologo ottomano Oktay Aslanapa, ed i ritrovamenti, come diversi documenti, attestano l'esistenza di un vivace insediamento nel sito, ad esempio il firmano ottomano del 1463 che da istruzioni ai direttori della madrasa di non alloggiare nella scuola ma nel caravanserraglio.\nLista dei Sultani di Rum.\nRiguardo ai nomi dei sultani, ci sono varianti nella forma e nell'ortografia a seconda delle preferenze di una fonte o dell'altra, o per fedelt\u00e0 nella traslitterazione della variante persiana dell'arabo usato dal sultano, o per rendere la corrispondenza alla moderna fonologia ed ortografia turca. Alcuni sultani avevano due nomi che sceglievano di usare alternativamente. Mentre i due palazzi costruiti da Alaeddin Keykubad I portano i nomi di Palazzo di Kubadabad e Palazzo Keykubadiye, chiam\u00f2 la sua moschea a Konya Moschea di Al\u00e2eddin e la citt\u00e0 portuale di Alanya da lui catturata \"Alaiye\". Similarmente, la madrasa costruita da G\u0131yaseddin Keyh\u00fcsrev I a Kayseri, nel complesso (\"K\u00fclliye\") dedicato a sua sorella Gevher Nesibe fu chiamata Madrasa G\u0131yasiye, e quella costruita da Izzeddin Keykavus I a Sivas fu chiamata Madrasa Izzediye."}
{"id": "658678", "revid": "34928", "url": "https://it.wikipedia.org/wiki?curid=658678", "title": "A\u00eft Menguellet", "text": ""}
{"id": "658686", "revid": "61466", "url": "https://it.wikipedia.org/wiki?curid=658686", "title": "Anfibolia", "text": ""}
{"id": "658688", "revid": "125829581", "url": "https://it.wikipedia.org/wiki?curid=658688", "title": "Super Mario Galaxy", "text": " \u00e8 un videogioco platform, sviluppato da Nintendo EAD Tokyo e pubblicato da Nintendo in esclusiva per Nintendo Wii. \u00c8 uscito nei principali mercati nel novembre del 2007, in Italia \u00e8 disponibile dal 16 dello stesso mese. \u00c8 il terzo platform tridimensionale con protagonista Mario (dopo \"Super Mario 64\" e \"Super Mario Sunshine\"). L'avventura si svolge interamente nello spazio (eccezion fatta per l'introduzione nel Regno dei Funghi), composto da pianeti e asteroidi dalle forme bizzarre. Ogni corpo celeste ha un suo tema grafico e caratteristiche proprie, che spesso influiscono sulle dinamiche di gioco. \"Super Mario Galaxy\" \u00e8 considerato da fans e critici uno dei migliori videogiochi di tutti i tempi e viene spesso definito come l'unico vero erede di \"Super Mario 64\" (1996).\nIl 4 febbraio 2016 \u00e8 stato pubblicato sul Nintendo eShop per Wii U. Il 23 marzo 2018 \u00e8 uscito per NVIDIA Shield ma solo nel mercato asiatico.\nPer il 35\u00ba anniversario della serie \u00e8 stato rilasciato insieme a \"Super Mario 64\" e \"Super Mario Sunshine\" nella raccolta \"Super Mario 3D All-Stars\" per Nintendo Switch il 18 settembre 2020.\nTrama.\nIl gioco si svolge un anno dopo gli eventi di \"New Super Mario Bros\". All'inizio dell'avventura, una cometa sfrecci\u00f2 sul cielo del Regno dei Funghi rilasciando una pioggia di Astroschegge, frammenti di un misterioso tipo di materiale extraterrestre. I Toad le raccolsero e usarono per formare una grande Megastella con cui illuminare il regno. Per festeggiare la comparsa in cielo di tale corpo celeste, il Regno dei Funghi ha inaugurato il Festival delle Stelle, accompagnato dalla caratteristica pioggia di Astroschegge. In occasione della celebrazione, Mario viene invitato dalla Principessa Peach a recarsi presso il suo castello poich\u00e9 ella vuole fargli una sorpresa.\nDurante il tragitto di Mario verso il castello, un'armata volante attacca la reggia cristallizzando molti dei Toad presenti. Al comando della flotta c'\u00e8 Bowser, intenzionato come sempre a attaccare Peach. Grazie alle sue nuove avanzatissime tecnologie belliche, Bowser con un ufo sradica dal terreno l'intero castello, e con esso la principessa, trasportandolo al di fuori dell'atmosfera terrestre. Mario cerca in uno slancio disperato di recuperare Peach, ma viene colpito da una magia di Kamek, venendo quindi scaraventato via nello spazio profondo, dove perde i sensi.\nRipresi i sensi, Mario si ritrova su un piccolo pianeta, il Varco del Firmamento, dove conosce un piccolo Sfavillotto deciso ad aiutarlo che gli offre il potere della \"Piroetta\", il modo di Mario di attaccare i nemici in questo titolo.\nDopo diversi pericoli, Mario riesce a raggiungere l'Osservatorio Cometa, l'astronave della madre degli Sfavillotti, di nome Rosalinda, anch'essa pronta ad assistere l'eroe nel tentativo di eliminare Bowser. Costui infatti \u00e8 entrato in possesso di numerose Megastelle, linfa vitale per l'Osservatorio, con cui ha formato la sua immensa flotta stellare. La missione di Mario \u00e8 quindi quella di recuperare Stelle e Megastelle presenti nelle molte Galassie per ristabilire l'energia dell'Osservatorio e giungere grazie ad esso alla base di Bowser ( \"il centro dell'universo\") per sconfiggerlo e salvare la principessa.\nIl compito di Mario si conclude positivamente in quanto recupera un numero sufficiente di Megastelle per raggiungere Bowser e dopo averlo sconfitto a colpi di piroette torna nel Regno dei Funghi per fare festa insieme ai Toad liberati dal sortilegio. Bowser si ritrova anch'esso stordito nel giardino di Peach.\nModalit\u00e0 di gioco.\nCon il controllo tramite l'accoppiata Wiimote e Nunchuk \u00e8 possibile muovere Mario e contemporaneamente interagire con l'ambiente di gioco. Con la levetta analogica del Nunchuck si fa muovere Mario, mentre la croce direzionale del Wiimote \u00e8 utilizzata per spostare l'inquadratura della telecamera, cosa non sempre possibile. Il tasto A viene usato per saltare, il dorsale B, abbinato al puntamento a schermo, consente di sparare le astroschegge verso i nemici cos\u00ec da stordirli per alcuni istanti, oppure per sfamare gli Sfavillotti Ghiotti, questi sfavillotti compaiono sia nelle Galassie che nell'Osservatorio Cometa, in base a dove si incontrano si trasformeranno in un pianeta o una Galassia una volta nutriti. Molte acrobazie di Mario introdotte in \"Super Mario 64\", assenti in \"Super Mario Sunshine\", rifanno la loro comparsa in questo gioco. Al posto dei pugni e dei calci di \"Super Mario 64\", Mario effettua un attacco vorticante chiamato \"Piroetta\", che pu\u00f2 essere usato per uccidere i nemici, frantumare oggetti fragili e attivare le Stelle Lancio. Per effettuare questo attacco il giocatore deve semplicemente scuotere il telecomando. Il gioco si suddivide in tante galassie a tema, ognuna delle quali offre diverse missioni che, se superate, permettono di entrare in possesso di una Superstella e quindi di proseguire nell'avventura. Le galassie principali hanno fino a 7 Superstelle, mentre altre galassie meno importanti ne hanno soltanto una. Per acquisire delle Superstelle nascoste il giocatore deve scovare dei percorsi alternativi. In certi casi sar\u00e0 Luigi a scovare alcune Superstelle. Un incentivo a rigiocare livelli gi\u00e0 completati giunge dalle Comete, che offrono per un tempo limitato delle sfide tematiche (tempo limitato, una sola tacca di energia...) premiate con ulteriori Superstelle. Alla fine di ogni planetario c'\u00e8 una base di Bowser o Bowser Jr., se Mario riesce a sconfiggerli ottiene una Megastella, una Superstella molto pi\u00f9 grande che gli permetter\u00e0 di ridare energia all'Osservatorio Cometa e accedere a un nuovo planetario.\nNel gioco \u00e8 presente una modalit\u00e0 cooperativa che permette a un secondo giocatore dotato di Wiimote di aiutare Mario, stordendo avversari, raccogliendo astroschegge o facendo saltare Mario stesso.\nMusica e sonoro.\n\"Super Mario Galaxy\" \u00e8 anche il primo gioco Nintendo ad aver utilizzato un'orchestra per suonare le melodie del gioco (usata anche in \"Super Mario Galaxy 2\"). L'orchestra in questione, composta da 50 elementi diretti da Mahito Yokota, \u00e8 riuscita a dare un grandissimo impatto emotivo sui temi principali della colonna sonora. Ogni pianeta ha quindi una sua melodia principale, nella quale vengono utilizzati diversi strumenti. Ecco alcuni esempi:\nOsservatorio Cometa\nLa melodia che accompagna Mario nell'Osservatorio Cometa \u00e8 senza dubbio uno dei brani pi\u00f9 riusciti dell'intera colonna sonora. Molto simile al celebre \"Sul bel Danubio Blu\" di Strauss, \u00e8 un pezzo orchestrale in 3/4, tonalit\u00e0 di Re Maggiore, suonato da 50 elementi dell'orchestra. Tra gli strumenti suonati si sentono un flauto traverso, un'intera sezione di archi quali violini, violoncelli e viole. Il tema principale \u00e8 arricchito da un accenno di trombe ed ottoni. Da notare la velocit\u00e0 di 170 BPM, esattamente uguale a quella dei passi di Mario. Quindi, vista l'assenza di strumenti ritmici come le percussioni, sono proprio i passi dell'eroe baffuto a dettare il ritmo del brano, che infonde grande tranquillit\u00e0, calma e serenit\u00e0. Inoltre a inizio gioco gli strumenti che suoneranno saranno pochi e aumenteranno man mano che si raccolgono le superstelle.\nIl Primo Boss: Dino Piranha\nQuesto pezzo \u00e8 molto pi\u00f9 ritmato rispetto al precedente, ricordando parecchio alcune colonne sonore di Ennio Morricone, soprattutto per via della sua struttura orizzontale. Il brano \u00e8 in 4/4, in Do Maggiore che si muove a 155 BPM. L'effetto epico e ritmato \u00e8 ottenuto dai rullanti che lo fanno somigliare quasi ad una marcia. Oltre questi, il brano lascia spazio anche al flauto traverso e agli archi. Proprio questo suono, sposato a quello dei timpani, del metallofono e del vibrafono, stempera leggermente la tensione. Quando il boss viene battuto e si afferra la Superstella, si viene come ricompensati con una Mixolidia, scala di carattere Maggiore molto simile alla Ionica, che in musica viene associata ad un colore felice.\nGli Scontri con Bowser\nGli scontri con Bowser, che si ripresentano pi\u00f9 e pi\u00f9 volte durante il gioco, sono sempre emozionanti e parecchio combattuti. Questo pezzo presenta una caratteristica peculiare: l'assenza di una tonalit\u00e0 ben definita. Prevalentemente \u00e8 in Re Minore, ma l'idea di utilizzare una tonalit\u00e0 imprecisa \u00e8 perfetta per gli scontri con Bowser, poich\u00e9 lascia nel giocatore una grande angoscia. Il pezzo \u00e8 in 6/8 e mette in risalto suoni bassi e grevi. Solo il \"coro\" (che sottolinea le note degli archi) \u00e8 la nota di lucentezza, e si limita ad uscire solo quando arriva il momento adatto per colpire Bowser.\nLa Galassia Atollo\nLa Galassia Atollo, ricca di mare, sole e spiagge, quasi necessita di un brano simile a quelli caraibici. Per questo brano, infatti, sono stati usati due strumenti principali, ovvero sintetizzatore e fisarmonica, arricchiti da conga, tamburello, guiro, shaker, basso elettrico e chitarra elettrica. Questo brano si avvicina molto ad un pezzo latinoamericano, che ricorda i brani di \"Super Mario Sunshine\" e dei vari giochi di \"Donkey Kong\".\nRecensioni.\n\"Super Mario Galaxy\" ha ricevuto recensioni molto positive dalla maggior parte delle riviste nel mondo. \"IGN\" lo definisce \"Il gioco migliore del Wii, ed un'esperienza da provare almeno una volta\". \"GameSpot\" acclama il gioco per il gameplay e il level design e dice \"Se c'\u00e8 un gioco per Wii da avere assolutamente, questo \u00e8 \"Super Mario Galaxy\".\n\"Super Mario Galaxy\" \u00e8 il gioco della settima generazione che ha ricevuto le recensioni migliori. Secondo GameRankings, dopo aver scavalcato nel 2013 la percentuale del 97,54% di , si posiziona in vetta alla graduatoria dei giochi migliori di sempre con il punteggio del 97,64%. In Italia, \"NRU\" gli ha dato il voto di 11 su 10, mai preso prima da nessun altro gioco.\nEredit\u00e0.\nNel millesimo numero di \"Famitsu\", Miyamoto espresse il suo interesse a realizzare un \"sequel\" di \"Super Mario Galaxy\". Il gioco \u00e8 stato originariamente chiamato \"Super Mario Galaxy More\"\" durante lo sviluppo e inizialmente prevedeva varianti dei pianeti presenti gi\u00e0 presenti in Super Mario Galaxy. Nel corso del tempo, vennero introdotti nuovi elementi e idee nel gioco ed si decise che il gioco sarebbe stato un sequel completo. \"Super Mario Galaxy 2\" venne annunciato durante la conferenza Nintendo all'E3 2009 tenutasi a Los Angeles. Il titolo venne reso disponibile il 23 maggio 2010 in Nord America, il 27 maggio 2010 in Giappone e l'11 giugno 2010 in Europa. Il sequel fu accolto con tanto favore dalla critica quanto il suo predecessore e vendette 6,36 milioni di copie in tutto il mondo ad aprile 2011.\n\"Super Mario Galaxy\", cos\u00ec come molti altri giochi Wii, fu ripubblicato per Shield Tablet di Nvidia in Cina il 22 marzo 2018 come risultato di una partnership tra Nintendo, Nvidia e iQiyi. Il gioco funziona su Shield tramite un emulatore, ma ha subito modifiche all'interfaccia e ai controlli e supporta la risoluzione 1080p. A causa della mancanza di controlli di movimento sullo Shield, alcuni controlli sono stati rimappati; ad esempio, il puntatore sullo schermo viene sostituito dalla levetta analogica destra e il pulsante per scegliere una galassia viene integrato dal grilletto destro.\nIl gioco \u00e8 incluso insieme a \"Super Mario 64\" e \"Super Mario Sunshine\" nella collezione \"Super Mario 3D All-Stars\" su Nintendo Switch, pubblicata il 18 settembre 2020."}
{"id": "658692", "revid": "110157", "url": "https://it.wikipedia.org/wiki?curid=658692", "title": "Museo civico lanuvino", "text": "Il Museo civico lanuvino \u00e8 un ente di conservazione comunale a carattere archeologico.\nIl percorso museale \u00e8 suddiviso in tre sezioni.\nSezioni preromana e romana.\nLe prime sale subito dopo l'ingresso sono dedicate al periodo preromano e romano e contengono reperti provenienti dal circostante \"Ager Lanuvinus\", dalle \"villae\" suburbane e i materiali votivi provenienti dal santuario di Giunone Sospita. Tra i reperti pi\u00f9 significativi figurano un affresco di et\u00e0 augustea con scene dionisiache, alcuni frammenti marmorei e un parapetto marmoreo raffigurante un grifone di et\u00e0 antonina. Importante \u00e8 anche la raccolta fotografica riguardante gli scavi del Santuario e del Tempio di Giunone Sospita (1884-92 e 1914-15).\nSezione epigrafica.\nLe epigrafi esposte coprono un arco temporale che va dal II secolo a.C. fino al V secolo. Le epigrafi hanno tipologie diverse ed accanto ad ognuna \u00e8 presente un pannello esplicativo.\nSezione medioevale.\nNella sezione medioevale sono esposti reperti scultorei provenienti dalla Chiesa Collegiata, monete, pendagli e ceramiche di eta medioevale e post-medioevale."}
{"id": "658693", "revid": "1522738", "url": "https://it.wikipedia.org/wiki?curid=658693", "title": "Regno del Benin", "text": "Il Regno del Benin o Regno Edo fu un regno Centro-meridionale del continente africano nato intorno all'anno 1180. A partire dal 1470 il regno conobbe una rapida espansione militare, giungendo a occupare l'intera area dell'odierna Nigeria. Con riferimento a quest'epoca, viene chiamato anche Impero del Benin. L'Impero declin\u00f2 fino alla sua fine avvenuta nel 1897, in seguito al contatto con l'Impero britannico. La corona inglese prima ne fece un protettorato e poi una sua colonia, facente parte della regione coloniale inglese denominata Africa Occidentale Britannica.\nStoria del nome.\nIl nome \"Benin\" deriva da \"Bini\", un nome di dubbia origine con cui divennero noti, da un certo momento storico in avanti, gli Edo, un'etnia della regione dell'odierna Nigeria. Tale denominazione potrebbe derivare da birnin, \"territorio fortificato\", con riferimento alle mura che alla fine del XV secolo furono erette attorno alla citt\u00e0 di Edo (oggi Benin City).\nUn'altra possibilit\u00e0 \u00e8 che il nome derivi da Ubini, il nome che il quarto \"Oba\", Ewedo, diede alla capitale e al regno. Quando i portoghesi entrarono in contatto con l'Impero dal 1485, il re Ewuare aveva appena cambiato il nome del regno da \"Ubini\" in Edo, ma Ubini era ancora largamente usato ed i portoghesi lo storpiarono in Benin.\nStoria.\nLa storia del Regno del Benin si pu\u00f2 suddividere in quattro fasi: storia antica (origini e nascita del Regno del Benin sotto la dinastia Ogiso), storia medievale (avvento della dinastia Oba e suo consolidamento), l'epoca imperiale (Impero del Benin) e l'epoca coloniale (protettorato britannico e colonizzazione).\nStoria antica.\nLe origini del Regno del Benin sono tramandate nella tradizione orale del popolo Edo e dei popoli vicini, come gli Yoruba Secondo la leggenda, gli Edo ebbero origini egizie, migrando dal fiume Nilo al delta del Niger. Le fonti di ci\u00f2 sono molto discusse dagli storici contemporanei, ma ci sono molti elementi che avvalorano questa teoria. Per esempio l'acconciatura dei re benin ricorda molto quella del faraone Ramsete II, e i piccoli cerchi sull'elmetto tipico dei regnanti egizi appaiono anche nei famosi bronzi del Benin. L'acconciatura delle regine benin era invece simile a quella del faraone Micerino della IV dinastia egizia e del faraone Sesostri I della XX dinastia egizia. Poi alcuni titoli regali derivano dalla cultura egizia: per esempio l'epiteto benin \"Occhio Aperto\", col significato di onniscienza e onnipotenza, veniva usato per indicare Osiride. Anche la cosmogonia Benin ha molti punti in comune con quella egizia.\nLe trib\u00f9 Edo vennero unificate nel 40 a.C. dalla dinastia degli Ogiso (\"re del cielo\"), sovrani considerati di discendenza divina, che diedero vita al regno di Igodomigodo. Nel periodo degli Ogiso i divini sovrani avevano un potere immenso in tutti i campi (politico, militare, economico, giudiziario, legislativo etc.), che amministravano consultandosi col consiglio degli anziani, i potenti \"Edionisen\". Fu dato un grande sviluppo ai mercati ed alle arti, in particolare quelle degli intarsi in legno e della lavorazione del bronzo, tanto che ancora oggi i bronzi del Benin sono considerati dei capolavori. La tradizione riporta i nomi di 31 Ogiso, sia uomini che donne. Di questo periodo non si sa molto. La dinastia si estinse nell'anno 1100 con la morte dell'Ogiso Owodo.\nIl figlio di questi, che era stato esiliato in precedenza, aveva fondato la citt\u00e0 di Ife ed era diventato il mitico sovrano, col nome di Ododuwa, del vicino popolo Yoruba, da segnalare come nelle tradizioni Yoruba questo re avesse invece origini diverse. Segu\u00ec un periodo in cui il regno fu governato da alcuni reggenti (chiamati Ogiamien) della dinastia Irebor. Dopo diversi anni gli Edionisen rintracciarono Ododuwa e gli offrirono il trono di Igodomigodo, questi rifiut\u00f2 ma mand\u00f2 il figlio Oranmiyan in sua vece. Oranmiyan fu osteggiato dagli Ogiamien, che volevano conservare il potere, questi lo confinarono nel villaggio di Usama e, dopo un periodo di interregno, deluso dall'accoglienza ricevuta, se ne and\u00f2, dando il nome a quelle terre \"Ili Ibinu\", le terre della vessazione. Fond\u00f2 in seguito il regno Yoruba di Oyo. Il popolo di Igodomigodo per\u00f2 voleva un sovrano che fosse di discendenza divina e gli Ogiamien non lo erano, fu cos\u00ec che a Usama si stabil\u00ec Eweka, il figlio di Oranmiyan. Eweka al contrario del padre si abitu\u00f2 all'ambiente e divenne cos\u00ec nel 1170 il primo Oba (termine con cui gli Yoruba chiamavano i loro sovrani) del regno, contemporaneamente monarca e capo religioso. Le storie relative a questo periodo intrecciano la storia degli Edo con quella dei vicini Yoruba. Alcuni racconti, evidentemente elaborati in epoche successive, fanno risalire a un sovrano locale persino l'origine degli Europei.\nStoria medievale.\nDopo 70 anni di reggenza finalmente il popolo aveva ritrovato il monarca, oba Eweka I era il bisnipote dell'ultimo Ogiso, Owodo, e fond\u00f2 la dinastia Oba che tuttora guida il popolo Benin.\nAl tempo di oba Eweka I e dei successivi due sovrani vi furono due governi, uno a Igodomigodo, controllato dagli ogiamien, e uno a Ili Ibinu con a capo gli oba. Il potere del monarca era inoltre bilanciato da quello dell'Uzama (il consiglio dei capi tribali) e da quello di altri funzionari di alto rango. L'Uzama, in particolare, aveva il compito di scegliere il successore del re. Il quarto oba, Ewedo, cambi\u00f2 il nome di Ili Ibinu in Ubini. Intraprese alcune guerre che vinse ed acquis\u00ec molto potere, decise quindi di trasferire la corte a Igodomigodo ed entr\u00f2 cos\u00ec in conflitto con l'allora ogiamien, Ode, che non intendeva essere esautorato. Con la mediazione degli Edionisen si arriv\u00f2 a una soluzione pacifica, l'oba compr\u00f2 la terra che apparteneva agli ogiamien ed i suoi successori avrebbero dovuto fare altrettanto. Oba Ewedo prese possesso di Igodomigodo e ne cambi\u00f2 il nome in Ubini. Gli ogiamien si installarono nel quartiere di Utantan ed avrebbero comunque conservato potere, la loro dinastia si sarebbe perpetuata fino ai giorni nostri.\nI successivi Oba consolidarono il regno ma non fecero conquiste o innovazioni degne di nota.\nImpero del Benin.\nEwuare il Grande.\nUno degli oba pi\u00f9 influenti della storia del Benin fu Ewuare detto \"il Grande\", che ascese al trono intorno al 1440. In giovent\u00f9 fu esiliato e ricercato dagli Edionisen che volevano disfarsi di lui e riusc\u00ec a salvarsi grazie all'aiuto di un servitore di nome Edo. In segno di gratitudine avrebbe in seguito dato il nome di Edo al regno, alla capitale ed al suo stesso popolo. Ewaure diede luogo a importanti riforme del sistema politico, amministrativo e militare. Accentr\u00f2 fortemente il potere sottraendolo all'Uzama (che perse anche il diritto a deliberare sulla successione al trono, da quel momento in poi ereditaria). Fortific\u00f2 la citt\u00e0 di Edo e intraprese una vasta campagna di conquista che si fa coincidere con la nascita dell'\"Impero del Benin\". Le sue conquiste (diverse centinaia di citt\u00e0 e villaggi) furono principalmente nella zona dell'odierna Nigeria meridionale. Ulteriori conquiste furono effettuate dal figlio di Ewuare, oba Ozolua detto \"il Conquistatore\".\nIl contatto con gli Europei.\nFu durante il regno di Ozolua il Conquistatore, nel 1485, che i primi esploratori portoghesi giunsero nel Benin. Gli Edo istituirono buoni rapporti con gli Europei e ci\u00f2 contribu\u00ec a rafforzarli. In particolare, l'impero accrebbe notevolmente le proprie ricchezze e la propria influenza commerciando con i Portoghesi prima in frutta e poi in schiavi e armi da fuoco. Ottimi rapporti vennero stabiliti con la corona portoghese, in particolare, da oba Esigie.\nNel 1553 giunsero nel Benin anche i britannici. Anche con loro vennero stabiliti buoni rapporti commerciali; dal Benin si esportavano verso il Regno Unito soprattutto avorio, olio di palma e pepe. L'Impero raggiunse il massimo del suo splendore fra il XVI e il XVII secolo. I suoi possedimenti si estendevano dall'Onitsha a est fino alle foreste sudoccidentali della Nigeria e all'attuale regione del Benin. Furono proprio i viaggiatori europei del XVI e XVII secolo a diffondere in Europa la notizia di un potente \"Impero del Benin\", ricco di palazzi sontuosi e governato da un potente sovrano. Fu in questo periodo che cominci\u00f2 la deportazione degli schiavi da parte degli europei e gli oba si arricchirono ulteriormente vendendo i prigionieri che catturavano nelle loro campagne militari e i carcerati. Questo traffico assunse proporzioni tali che il tratto di mare da cui partivano le navi cariche degli sventurati fu chiamato \"la Costa degli Schiavi\".\nEpoca coloniale.\nAlla fine del XIX secolo, le aspirazioni colonialiste europee portarono a un radicale mutamento dei rapporti con l'Impero del Benin. I britannici, che erano diventati da tempo i principali interlocutori dell'oba, dimostrarono chiaramente di essere intenzionati a perseguire in modo pi\u00f9 diretto i propri interessi economici nella zona. Oba Ovonramwen (incoronato nel 1888) fu costretto a scendere a patti e firm\u00f2 un trattato che rendeva l'Impero del Benin protettorato britannico. Tale sottomissione non fu accettata dalla popolazione ed il malcontento sfoci\u00f2 in diverse proteste popolari, durante una delle quali, nel 1897, furono uccisi otto cittadini britannici e l'evento scaten\u00f2 una violenta rappresaglia nota come la spedizione punitiva del Benin. Un battaglione agli ordini dell'ammiraglio Harry Rawson invase la capitale Edo, l'odierna Benin City, mettendola a ferro e fuoco. Il palazzo reale fu raso al suolo e le opere d'arte al suo interno furono rubate e oggi si ritrovano sparse in molti musei del mondo, tra queste spiccano le famose placche in bronzo inciso che sono note con il nome di Bronzi del Benin. Al termine di questa operazione militare oba Ovonramwen fu deportato, la monarchia venne soppressa e il territorio, che prese il nome ufficiale di Benin, fu smembrato in tanti piccoli stati.\nLa transizione da protettorato a colonia avvenne nel 1914. La monarchia fu reintrodotta in concomitanza della trasformazione in colonia ma l'oba aveva ormai definitivamente perso il potere politico, mantenendo solo il ruolo di guida religiosa e di rappresentante cerimoniale. Il primo oba di epoca coloniale, Eweka II, \u00e8 ricordato per aver tentato invano di stabilire un rapporto di parit\u00e0 con gli amministratori britannici. La carica si \u00e8 comunque continuata a tramandare ed oggi appartiene a oba Erediauwa.\nDall'indipendenza ad oggi.\nDopo la concessione dell'indipendenza alle colonie dell'Africa Occidentale Britannica nel 1960, quello che restava del grande impero, fu assegnato alla repubblica federale della Nigeria di cui fa ancora parte oggi. Nel 1963 divent\u00f2 una divisione amministrativa chiamata \"Territori Centro-Occidentali\". Dal 1976 tale divisione prese il nome \"Stato di Bendel\". Finalmente nel 1991 Bendel fu suddiviso in due stati autonomi: Edo e Delta e da allora Edo conserva questo status e gli attuali confini. L'attuale stato conta circa 4.000.000 di abitanti, misura 17.802\u00a0km\u00b2 e la capitale \u00e8 ancora Benin City. Data la variet\u00e0 di gruppi etnici presenti, non tutti parlano la lingua edo, ma sono invece molti che parlano l'edo, o 32 lingue similari chiamate edoidi, negli stati vicini. Si stima che il solo edo sia parlato da circa 5.000.000 di persone."}
{"id": "658696", "revid": "1305772", "url": "https://it.wikipedia.org/wiki?curid=658696", "title": "Carlo Bascap\u00e8", "text": "Fu superiore generale dei Chierici regolari di San Paolo e poi vescovo di Novara (dall'8 febbraio 1593 alla morte): mut\u00f2 il suo nome di battesimo in \"Carlo\" quando si fece barnabita, in omaggio a san Carlo Borromeo di cui fu segretario particolare e primo biografo. L'opera principale \u00e8 \"Novaria seu De ecclesia novariensi\" del 1612.\nLa vita.\nNacque a Melegnano (Milano) il 25 ottobre 1550 da una nobile famiglia (il cui nome deve farsi risalire al latino \" A Basilica Petri\"); dopo gli studi fu membro del Collegio dei giureconsulti. Divenne presto segretario di san Carlo Borromeo e da lui coinvolto nelle faccende pi\u00f9 rilevanti della diocesi milanese. Nel 1580, a seguito di contrasti intervenuti con la corona spagnola, Bascap\u00e8 fu inviato dal Borromeo a Madrid presso Filippo II, riuscendo a ristabilire buone relazioni.\nEntr\u00f2 in seguito nell'ordine dei barnabiti. Fu incaricato dal Borromeo della stesura in latino delle costituzioni della sua congregazione e di quella femminile delle angeliche; vi assunse poi ruoli di crescente rilevanza fino a diventarne superiore generale nel 1586, carica che gli venne successivamente rinnovata per due volte.\nL'8 febbraio 1593 papa Clemente VIII lo nomin\u00f2 vescovo di Novara dove rimase 22 anni, sino alla sua morte avvenuta nel 1615. Forse il ruolo svolto presso la diocesi milanese al servizio del Borromeo, il rango nobiliare e la carica di generale dei Barnabiti potevano consentirgli di aspirare a cariche di maggior rilievo. La diocesi di Novara fu dunque un arresto imposto alla sua carriera.\nA Novara seppe comunque esercitare un magistero di severo rinnovamento religioso, coerente con la spiritualit\u00e0 post tridentina di san Carlo, alla cui memoria ed alla cui dottrina fu sempre fedele. Istitu\u00ec la congregazione degli Oblati di San Gaudenzio e fu promotore della canonizzazione di Carlo Borromeo, impegno che vide concludersi positivamente nel 1610.\nDopo la sua morte s'iniziarono processi di beatificazione mai portati a termine; fu proclamato venerabile in riconoscimento dell'eroicit\u00e0 delle virt\u00f9 al servizio di Dio.\nScrisse molte opere di carattere pastorale, giuridico e storico. L'archivio della diocesi di Novara conserva alcune delle sue principali opere e un'ampia raccolta delle sue lettere. Tra gli scritti pi\u00f9 importanti citiamo:\nL'impulso dato ai Sacri Monti.\nCarlo Bascap\u00e8 si distinse per l'impegno profuso nei piani di edificazione del Sacro Monte di Varallo e di quello di Orta. Ne danno ampia testimonianza le sue \"Lettere episcopali\".Egli mise al servizio di tali imprese la sua capacit\u00e0 organizzativa ed il suo gusto artistico: seppe scegliere con successo gli artisti cui affidare le opere (in particolare Giovanni d'Enrico per le statue di Varallo e Cristoforo Prestinari per quelle di Orta) e dett\u00f2 \u2013 forte delle sue conoscenze iconografiche\u00a0\u2013 le istruzioni per gli apparati decorativi destinate ai fabbricieri ed agli artisti.\nEmulo dei programmi a supporto della fede che San Carlo Borromeo affidava all'arte, Bascap\u00e8 riteneva che i Sacri Monti potessero essere un importante baluardo della fede, capaci di trasmettere con efficacia - con il loro linguaggio teatrale - il messaggio della imitazione di Cristo e del rinnovamento della Chiesa.\nMemorie del venerabile Bascap\u00e8.\nIl barnabita Innocenzo Chiesa scrisse una biografia su Carlo Bascap\u00e8 dal titolo \"Vita di Carlo Bascap\u00e8, barnabita e vescovo di Novara\" (1636).\nIn Novara, nel cortile dell'ospedale, un busto ed una lapide ricordano in questi termini la figura dell'antico vescovo.\nLa conoscenza della figura del \"venerabile\" Bascap\u00e8 ha di recente raggiunto un pi\u00f9 ampio pubblico con la pubblicazione (1990) del romanzo storico \"La chimera\" di Sebastiano Vassalli, romanzo che si incentra sul processo e sul rogo di una ragazza accusata di stregoneria che ebbero luogo nella Novara dei tempi in cui la diocesi era retta da Carlo Bascap\u00e8.La figura del vescovo viene efficacemente connotata dal romanzo attraverso l'evocazione del suo percorso di fede: dagli anni esaltanti della giovinezza accanto alla carismatica figura di Carlo Borromeo sino al suo \"confino\" presso la diocesi novarese, voluto come atto di rivalit\u00e0 politica dal Cardinal Ippolito Aldobrandini, divenuto poi Clemente VIII.In questa \"oscura provincia della provincia milanese\" Bascap\u00e8, ferito nell'animo, continu\u00f2 a combattere.\n\"Pens\u00f2 che non era accaduto niente, che i suoi programmi restavano immutati: anzich\u00e9 cambiare il mondo partendo da Roma, lui lo avrebbe cambiato partendo da Novara e si butt\u00f2, come s'\u00e8 detto, a corpo morto in quell'impresa che non saprei nemmeno definire: disperata?, folle?, di trasformare una diocesi di frontiera nel centro di rinascita spirituale di tutto il mondo cristiano.\"\nIl romanzo di Vassalli ci restituisce l'immagine di una persona che progressivamente si fa sempre pi\u00f9 delusa; una persona che si macera, nel corpo e nell'anima, nel ricordo di San Carlo e nel rimpianto per una illusione di rinnovamento ecclesiale, dogmaticamente concepita, che si rivela impossibile.La descrizione finale - collocata nel contesto culturale dell'epoca - del \"venerabile\" ormai ammalato \u00e8 fortemente evocativa:\n\"Mentre passava, uno specchio gli restitu\u00ec l'immagine di un uomo, anzi di un vescovo, che sembrava tolta da una tela del Cerano, o di Tanzio da Varallo: un viso grigio, profondamente incavato, con tutti i tratti del teschio gi\u00e0 visibili sotto la pelle tirata; una barba rada; la mano che reggeva la lanterna, una fascina d'ossa; una gran veste bianca, piena d'ombre; un fantasma che attraversava le tenebre del mondo come s'attraversa per l'appunto un'anticamera...\"\nAnche il processo per stregoneria ad Antonia, la giovane protagonista del romanzo, finisce per essere oggetto di contesa politica tra la giurisdizione del Santo Uffizio e quella della diocesi: al termine del romanzo il vescovo ormai stremato nelle sue forze decider\u00e0, poco onorevolmente, di abbandonare la partita e di ripararsi dalla canicola estiva in uno dei santuari sui monti ove, lontano dagli intrighi di palazzo, ancora si avverte il senso del sacro.\nGenealogia episcopale.\nLa genealogia episcopale \u00e8:"}
{"id": "658699", "revid": "466539", "url": "https://it.wikipedia.org/wiki?curid=658699", "title": "Piano Morgenthau", "text": "Il piano Morgenthau era un programma per l'occupazione della Germania dopo la seconda guerra mondiale, che propugnava rigide misure finalizzate a impedire alla Germania la possibilit\u00e0 di risollevarsi come potenza economica e militare. Nell'ottobre 1945 Henry Morgenthau Jr. pubblic\u00f2 un libro dal titolo \"Germany Is Our Problem\" (\"La Germania \u00e8 il nostro problema\") nel quale spiegava il suo programma.\nLa genesi.\nIl piano proposto prese il nome del suo autore, all'epoca segretario al Tesoro degli Stati Uniti.\nIl 16 settembre 1944 alla Seconda conferenza di Qu\u00e9bec, il presidente statunitense Roosevelt e Morgenthau stesso persuasero il Primo ministro britannico Winston Churchill, inizialmente molto riluttante, ad acconsentire al programma, probabilmente utilizzando come leva un accordo Lend-Lease da 6 miliardi di dollari. Churchill scelse tuttavia di limitare la portata della proposta Morgenthau, scrivendo una nuova bozza del \"memorandum\" che fu poi la versione firmata dai due statisti.\nIl senso del \"memorandum\" firmato stava in questa frase: \u00abQuesto programma per l'eliminazione delle industrie belliche nella Ruhr e nella Saar convertir\u00e0 la Germania in un paese a vocazione soprattutto agricola e pastorale.\u00bb\nQuando le notizie dell'esistenza del programma arrivarono alla stampa, la risposta del presidente Roosevelt alle inchieste che seguirono fu di negare la notizia.\nIn Germania, durante la guerra, Goebbels diffuse inquietanti informazioni sul programma per sostenere la resistenza tedesca sul fronte occidentale.\nNella Germania occupata, il Piano Morgenthau si basava sulla direttiva di occupazione degli Stati Uniti d'America (JCS 1067) e sui piani alleati di disarmo industriale, pensati per ridurre la forza economica tedesca e per distruggere la possibilit\u00e0 della Germania di intraprendere la guerra, tramite una completa o parziale de-industrializzazione e l'imposizione di limitazioni sull'utilizzo della rimanente capacit\u00e0 produttiva. Al 1950, dopo il completamento virtuale dei piani di \"livellazione industriale\", per allora molto ridimensionati, erano state rimosse le apparecchiature da 706 impianti manufatturieri nell'ovest e la capacit\u00e0 di produzione dell'acciaio era stata ridotta di 6.700.000 tonnellate.\nAll'inizio del 1946 il presidente degli Stati Uniti Harry S. Truman cedette alle pressioni del Congresso e della pubblica opinione, permettendo alle organizzazioni umanitarie straniere di entrare in Germania, per valutarne le condizioni alimentari. A met\u00e0 del 1946 fu infine permesso a organizzazioni umanitarie non tedesche di aiutare i denutriti bambini tedeschi.\nIl governo degli Stati Uniti abbandon\u00f2 formalmente il Piano Morgenthau come sostegno alla politica di occupazione nel settembre del 1946, con il discorso del Segretario di Stato James F. Byrnes dal titolo \"Nuova dichiarazione della politica sulla Germania\".\nNel mese di luglio del 1947, con l'avvento della progettazione iniziale del Piano Marshall, pensato per aiutare l'economia europea in crisi a risollevarsi, le limitazioni disposte sulla produzione annuale d'acciaio tedesca furono diminuite.\nLe quote di produzione d'acciaio consentite furono aumentate dal 25% al 50% della capacit\u00e0 prebellica; inoltre la direttiva JCS 1067, la cui sezione economica aveva proibito \"passi verso la riabilitazione economica della Germania [o] destinati a mantenere o rafforzare l'economia tedesca\", fu allora sostituita dalla nuova direttiva JCS 1779 che sottolineava invece che \"Un'Europa ordinata e prospera richiede il contributo economico di una Germania stabile e produttiva.\"\nAll'inizio del 1947 quattro milioni di soldati tedeschi erano ancora utilizzati per lavori forzati nel Regno Unito, in Francia e in Unione Sovietica.\nNel 1951 la Repubblica federale di Germania acconsent\u00ec ad associarsi per l'anno successivo alla Comunit\u00e0 Europea del Carbone e dell'Acciaio (CECA). Questo signific\u00f2 che alcune delle limitazioni economiche sulla capacit\u00e0 produttiva e sulla produzione reale, che erano state imposte dall'Autorit\u00e0 Internazionale per la Ruhr, furono abolite e che il relativo ruolo fu rilevato dalla CECA.\nNella Germania contemporanea gli ambienti di estrema destra presentano il Piano Morgenthau come un progetto inerente al complotto ebraico per l'asservimento della Germania.\nIl contenuto originario.\nIl \"memorandum\" originale, scritto nel periodo fra il gennaio e l'inizio di settembre 1944, sottoscritto dal Morghentau e intitolato \"Suggested Post-Surrender Program for Germany\" (Programma post-resa suggerito per la Germania), \u00e8 conservato nella Biblioteca e Museo presidenziali Franklin D. Roosevelt. Testo e immagine in fac-simile sono consultabili \"on-line\".\nNella proposta originale questo programma doveva essere attuato in tre aspetti principali:\nLe disposizioni principali possono essere cos\u00ec riassunte:\nLa Seconda Conferenza di Quebec.\nNella Seconda Conferenza di Qu\u00e9bec, un incontro militare ad alto livello tenutosi nella citt\u00e0 di Qu\u00e9bec dal 12 al 16 settembre 1944, tra i governi del Regno Unito e degli Stati Uniti, rappresentati rispettivamente da Winston Churchill e da Franklin Delano Roosevelt, fu raggiunto l'accordo su numerose materie, incluso un piano per la Germania, basato sulla proposta originale di Morghenthau. Il \"memorandum\" preparato da Churchill prevedeva \u00ab... l'eliminazione delle industrie belliche nella Ruhr e nella Saar [...] cercando di convertire la Germania in un paese a economia prevalentemente agricola e pastorale.\u00bb\nQuesto \"memorandum\", insieme ai piani di \"disarmo industriale\" nella Germania occupata, \u00e8 conosciuto generalmente come il vero \"piano Morghenthau\".\nLe ripercussioni sulla politica del tempo.\nLa reazione negativa della pubblica opinione manifestatasi dopo la pubblicazione del piano Morgenthau costrinse il presidente Roosevelt ad accantonare quel piano pubblicamente e a impedire la formulazione di ulteriori piani di occupazione della Germania. Con il decesso del presidente il piano non ebbe effetti ma le sue idee permearono parte della pubblica amministrazione americana, specialmente il Ministero del Tesoro di Morgenthau, determinando conseguenze sui successivi piani Usa e Alleati, in particolare:\nLa direttiva JCS 1067 proibiva esplicitamente ogni aiuto economico o ricostruttivo di qualsiasi genere al popolo tedesco, anche solo per mantenere il (basso) livello economico del momento. Gli sforzi delle autorit\u00e0 di occupazione americana erano concentrati sulla \"denazificazione\" e sulla distruzione delle capacit\u00e0 produttive dell'industria pesante tedesca della guerra.\nNel gennaio 1946 il Consiglio di controllo alleato impost\u00f2 i fondamenti della futura economia tedesca ponendo un tetto alla produzione tedesca di acciaio a circa il 25% della produzione antebellica. Le acciaierie che risultavano cos\u00ec eccedenti furono smantellate.\nUn'altra conseguenza della Conferenza di Potsdam fu che le forze di ciascuna delle nazioni occupanti erano obbligate a garantire che il livello di vita dei tedeschi diventasse uguale a quello delle popolazioni confinanti con la Germania prima della guerra, in particolare come quelle dei francesi. Lo standard di vita tedesco doveva essere ridotto al livello di quello presente al picco della Grande depressione (1932).\nIl primo piano sul \"livello dell'industria\", firmato nel 1946, stabiliva che l'industria pesante tedesca fosse ridotta al 50% di quello che aveva nel 1938, chiudendo 1 500 stabilimenti. I problemi generati dalla messa in atto di questo tipo di politica risultarono infine evidenti a gran parte dei funzionari statunitensi in Germania. Quest'ultima non era pi\u00f9 il gigante industriale dell'Europa e il suo impoverimento faceva ritardare la ricostruzione generale nel continente europeo.\nLa endemica carenza di beni in Germania comportava continui esborsi anche per le potenze occupanti, che erano costrette a far fronte ai continui cali di produzione attraverso il programma GARIOA (\"Government and Relief in Occupied Areas\").\nVista la povert\u00e0 e carestia in Europa, e con l'inizio della guerra fredda, che rese importante evitare la consegna della Germania ai comunisti, divenne evidente nel 1947 la necessit\u00e0 di cambiare politica. Il mutamento fu annunciato da un discorso tenuto a Stoccarda il 6 settembre 1946 da James Francis Byrnes, Segretario di Stato dal 3 luglio 1945 al 21 gennaio 1947, e rimasto famoso. Conosciuto anche come \"il discorso della speranza\", esso diede il la alla futura politica americana, ripudiando la politica economica del piano Morgenthau e annunciando una nuova politica di ricostruzione post-bellica che diede alla Germania la speranza per il suo futuro. I rapporti scritti dall'ex-presidente statunitense Herbert Hoover sulla sua missione economica in Germania e Austria nel 1947 e il \"Report on Germany\", scritto dall'industriale Lewis H. Brown su incarico del generale statunitense Lucius Clay contribuirono al mutamento della politica alleata nei confronti della Germania. Le potenze occidentali temevano ora soprattutto che povert\u00e0 e fame spingessero i tedeschi verso il comunismo.\nIl generale Lucius Clay cos\u00ec afferm\u00f2 allora:\nDopo le pressioni del \"Joint Chiefs of Staff\", del generale Clay e del Segretario di Stato George Marshall l'amministrazione Truman comprese finalmente che la ripresa economica in Europa non poteva realizzarsi senza la ricostruzione dell'industria di base tedesca dalla quale essa era stata precedentemente dipendente.\nNel luglio del 1947 il presidente statunitense H. Truman revoc\u00f2, \u00ab...per motivi di sicurezza nazionale...\u00bb, la punitiva (per la Germania) direttiva JCS 1067, che aveva imposto alle forze americane di occupazione in Germania di \u00ab...non compiere alcun passo verso il ristabilimento dell'economia tedesca.\u00bb Questa direttiva fu sostituita con la JCS 1779 che al contrario sottolineava alle forze statunitensi di occupazione come un'ordinata, prosperosa Europa necessitasse il contributo di una Germania stabile e produttiva.\nIl pi\u00f9 evidente esempio di questo mutamento di politica si ebbe quando il piano elaborato dal Segretario di Stato George Marshall, il \"Programma europeo di ricostruzione\", meglio conosciuto come Piano Marshall, che prevedeva una forma di prestiti anzich\u00e9 aiuti gratuiti a numerosi paesi, fu esteso anche alla Germania Ovest.\nIl Piano Marshall ... non \u00e8 un'opera filantropica ... Esso \u00e8 basato sul nostro modo di vedere le esigenze di sicurezza degli Americani ... Questa \u00e8 l'unica via pacifica ora aperta a noi, che possiamo rispondere alla sfida comunista, al nostro modo di vivere e alla nostra sicurezza.\nIl sostegno di Roosevelt al piano.\nIl Segretario al Tesoro Henry Morgenthau Jr. convinse Roosevelt a scrivere al segretario di stato Cordell Hull e al Ministro della Guerra Henry L. Stimson sostenendo che la politica di occupazione militare americana che prevedeva che \u00abLa Germania dovesse essere ricostruita tanto quanto i Paesi Bassi o il Belgio\u00bb era eccessivamente indulgente. Una politica migliore sarebbe stata quella di \u00abfornire ai tedeschi tre volte al giorno, da parte delle cucine militari [americane, \"n.d.t.\"], un piatto di minestra ...\u00bb cosicch\u00e9 \u00ab...essi ricorderanno questa esperienza per tutto il resto delle loro vite.\u00bb\nMorgenthau fu l'unico membro del Gabinetto invitato a partecipare alla Seconda conferenza di Qu\u00e9bec, nel corso della quale fu concordato il piano.\nI motivi che spinsero Roosevelt ad approvare le proposte di Morgenthau possono essere attribuiti al suo desiderio di mantenere buoni rapporti con Stalin e alla sua personale convinzione che la Germania avrebbe dovuto essere trattata duramente. In una lettera del 26 agosto 1944, indirizzata alla regina Guglielmina dei Paesi Bassi, Roosevelt scrisse che:\nViene anche citato quanto Rooswelt disse a Morgenthau: \nIl Piano Morghenthau incontr\u00f2 forte opposizione all'interno del governo del presidente Roosevelt. Il ministro della Guerra Stimson disse: \nStimson puntualizz\u00f2 successivamente che il piano violava la Carta Atlantica che prometteva uguali opportunit\u00e0 nel perseguire il raggiungimento della felicit\u00e0 da parte sia dei vincitori sia dei vinti. In una nota al Presidente datata 5 settembre 1944, Stimson scriveva:\nNoi prevediamo l'alienazione dalla Germania della sovranit\u00e0 sulla Prussia Orientale, sulla Slesia Superiore, sull'Alsazia-Lorena (con l'eccezione della parte della prima che contiene materie prime importanti) insieme all'imposizione di controlli generali sull'Economia. Noi consideriamo anche la bont\u00e0 di una possibile separazione della Germania in due parti, una settentrionale e una meridionale, cos\u00ec come la creazione di uno Stato internazionale nella Ruhr. Con tali provvedimenti, o anche con solo alcuni di essi, non dovrebbe essere necessario per noi annullare tutta l'attivit\u00e0 industriale nella regione della Ruhr, per impedirne un futuro cattivo uso. N\u00e9 io posso essere d'accordo sul fatto che debba essere nostro proposito quello di tenere la popolazione della Germania a un livello di sussistenza, se questo significa [tenerlo] sull'orlo della miseria.\nIl Segretario di Stato Hull si ritenne offeso dalla \"inconceivable intrusion\" (inconcepibile intromissione) di Morgenthau nella politica estera. Hull disse a Roosevelt che il piano avrebbe favorito una resistenza [tedesca] fino all'ultima trincea, il che sarebbe costato migliaia di vite americane. Hull era cos\u00ec irritato dal piano che offr\u00ec le sue dimissioni dal governo (questa affermazione sui motivi di Hull per dimettersi \u00e8 altamente discutibile. La lettera di dimissioni di Hull, consultabile qui, palesa che il cattivo stato di salute fu il motivo delle dimissioni e che Hull desiderava rimanere in servizio):\nIl sostegno di Churchill al piano.\nChurchill non era propenso a sostenere la proposta dicendo:\nRoosevelt ricord\u00f2 a Churchill i commenti di Stalin alla Conferenza di Teheran e gli chiese: \nL'incontro fra i due statisti termin\u00f2 con il dissenso di Churchill ma Roosevelt sugger\u00ec che Morgenthau e White continuassero a discutere [il piano] con l'assistente personale di Churchill, Lord Cherwell. Quest'ultimo fu descritto come se \u00ab...avesse un odio verso la Germania nazista quasi patologico e come un quasi medioevale spirito di vendetta facesse parte del suo carattere.\u00bb\nMorgenthau avrebbe detto in proposito ai suoi collaboratori che \u00abIo devo fortemente sottolineare quanto sia stato di aiuto Lord Cherwell, dato che egli ci consigli\u00f2 come trattare con Churchill\u00bb. In ogni caso Cherwell riusc\u00ec a persuadere Churchill a cambiare idea. Pi\u00f9 tardi Churchill ebbe a dire:\nInizialmente io ero fortemente contrario all'idea [quella del piano \"n.d.t.\"], ma il Presidente e il sig. Morgenthau \u2014 al quale avemmo molto da chiedere \u2014 insistette talmente che finimmo con il prenderla in considerazione.\nQualcuno ha letto nella frase \u00ab...al quale avemmo molto da chiedere...\u00bb l'ammissione che l'assenso di Churchill fosse stato \"comprato\" ed evidenzia un \"memo\" del 15 settembre da Roosevelt a Hull, ove si dice che \u00ab...Morgenthau ha presentato a Quebec, insieme al suo piano per la Germania, una proposta di crediti alla Gran Bretagna per un ammontare di sei miliardi e mezzo di dollari.\u00bb Il commento di Hull fu che:\nCi\u00f2 pu\u00f2 far pensare a qualcuno il \"quid pro quo\" con il quale il Segretario al Tesoro riusc\u00ec a ottenere l'adesione del signor Churchill a questo catastrofico piano.\nDopo la morte di Harry Dexter White, visto da molti come il reale estensore del piano, si scopr\u00ec che egli aveva passato informazioni all'Unione Sovietica, allora alleata degli Stati Uniti.\nA Quebec, White si accert\u00f2 che Lord Cherwell avesse capito che gli aiuti economici alla Gran Bretagna dipendevano dall'adesione inglese al piano Morgenthau.\nDurante la firma [di approvazione, \"n.d.t.\"] del piano, che coincise con quella dell'accordo sui prestiti, il presidente Roosevelt propose che il piano fosse sottoscritto per primo. Ci\u00f2 spinse a Churchill a esclamare:\nParziale rifiuto del piano.\nAnthony Eden espresse una forte opposizione al piano Morgenthau e, con il sostegno di alcuni, riusc\u00ec, in Inghilterra, a farlo accantonare. Negli USA Hull sostenne che nulla sarebbe stato lasciato alla Germania tranne che la terra e che solo il 60% dei tedeschi viveva di agricoltura, il che avrebbe significato la fine per il 40% dei tedeschi. Stimson manifest\u00f2 a Roosevelt la sua contrariet\u00e0 ancor pi\u00f9 vivacemente. Secondo Stimson il presidente disse che lui voleva solo aiutare la Gran Bretagna a ricevere una parte della Ruhr e che non intendeva affatto eliminare del tutto l'industria in Germania. Stimson replic\u00f2: \u00abNon mi piace che lei faccia l'ipocrita con me\u00bb e gli lesse di rimando ci\u00f2 che lui [il Presidente Roosevelt] aveva firmato. Colpito da questo comportamento, Roosevelt disse che lui \u00ab...non aveva idea di chi avesse incominciato.\u00bb\nLa teoria che Roosevelt non stava respingendo veramente il piano ma solo procrastinandone l'attuazione in tempi pi\u00f9 calmi \u00e8 sostenuta dalla moglie Eleonor, che afferma di non aver mai sentito il marito dire che non era d'accordo sulla sostanza del piano e che credeva che \u00ab...le ripercussioni causate dagli articoli della stampa gli fecero capire che sarebbe stato saggio abbandonare qualunque decisione definitiva in quel momento\u00bb.\nIl 10 maggio del 1945 il presidente Truman decret\u00f2 la direttiva JCS 1067 indirizzata alle Forze Armate statunitensi di occupazione in Germania che imponeva di \u00ab...non muovere alcun passo verso la riabilitazione economica della Germania n\u00e9 verso il mantenimento o il rafforzamento dell'economia tedesca.\u00bb Questa fu una versione modificata del piano Morgenthau. L'effetto ultimo fu che alla Germania non fu realisticamente consentito di produrre beni di esportazione destinati all'acquisto di cibo. A milioni di tedeschi furono fornite magre razioni da fame e il 1947 fu l'anno peggiore. Ci vollero due anni (dal 1945 al 1947) di morte e malattia e il timore che una Germania allo stremo alimentare potesse diventare comunista prima che il Segretario di Stato James F. Byrnes tenesse il suo famoso discorso a Stoccarda. La storia di Byrnes fu piuttosto controversa: nel luglio del 1945 a Potsdam egli si dichiar\u00f2 d'accordo nell'assegnare temporaneamente una zona della Slesia meridionale all'Amministrazione polacca, il che fu pi\u00f9 di quanto Polonia e Unione Sovietica si attendessero. Le manovre di Byrnes non piacquero affatto agli inglesi.\nLo smantellamento dell'industria tedesca termin\u00f2 nel 1951 ma il \"disarmo industriale\" prosegu\u00ec con restrizioni alla produzione tedesca effettiva di acciaio, a quella potenziale e altre restrizioni nelle industrie-chiave. Tutte le rimanenti restrizioni furono infine tolte il 5 maggio 1955. \u00abL'ultimo atto del dramma di Morgenthau ebbe luogo in quella data o quando il protettorato della Saar fu restituito alla Germania.\u00bb\nConseguenze sulla guerra.\nIl 21 settembre 1944 il giornalista Drew Pearson rese pubblico il piano, che lui personalmente approvava. Ma articoli molto pi\u00f9 critici nei confronti del medesimo comparvero subito dopo sul \"New York Times\" e sul \"Wall Street Journal\".\nJoseph Goebbels afferm\u00f2 che \"l'ebreo Morgenthau\" voleva fare della Germania un gigantesco campo di patate. Egli utilizz\u00f2 il Piano per la sua propaganda in modo massiccio. Il titolo di testa del quotidiano tedesco del Partito Nazista, il \"V\u00f6lkischer Beobachter\", fu:\n ROOSEVELT E CHURCHILL CONCORDANO CON IL PIANO ASSASSINO EBRAICO! \nIl \"Washington Post\" sollecit\u00f2 la fine dell'aiuto al dott. Goebbels, sostenendo che se la Germania sospettava che altro non poteva attendersi da una sconfitta che la totale distruzione, i tedeschi avrebbero combattuto fino allo stremo. Il candidato repubblicano alla Presidenza, Thomas E. Dewey lament\u00f2 nella sua campagna elettorale che la Germania era stata terrorizzata dal Piano e indotta cos\u00ec a una resistenza fanatica. \nIl generale George Marshall si lament\u00f2 con Morgenthau che la resistenza delle truppe tedesche era stata rafforzata.\nNella speranza di convincere Morgenthau a ritirare il suo piano, il genero del presidente Roosevelt, tenente colonnello John Boettiger, che lavorava al ministero Usa della guerra, spieg\u00f2 a Morgenthau come le truppe americane, che avevano dovuto combattere per cinque settimane contro una fiera resistenza germanica per poter occupare la citt\u00e0 di Aquisgrana, si erano lamentate con lui che il Piano Morgenthau equivaleva a un regalo ai tedeschi di trenta divisioni. Tuttavia Morgenthau si rifiut\u00f2 di ritirare il piano.\nL'11 dicembre l'OSS, nella persona dell'agente operativo William Donovan, invi\u00f2 da Berna al presidente Roosevelt un messaggio telegrafico avvisandolo delle conseguenze che la divulgazione del Piano Morgenthau aveva avuto sulla resistenza delle truppe tedesche. Secondo Donovan, mostrare a queste che il nemico progettava l'asservimento della Germania, aveva unito al regime nazista anche il tedesco indifferente o non politicizzato e i soldati tedeschi continuavano a combattere poich\u00e9 erano convinti che la sconfitta non avrebbe portato altro che oppressione e sfruttamento. Il messaggio di Donovan era la traduzione in lingua inglese di un articolo allora recentemente comparso sul quotidiano svizzero di lingua tedesca \"Neue Z\u00fcrcher Zeitung\":\nFino a ora gli Alleati non hanno offerto all'opposizione [tedesca] alcun serio incoraggiamento. Al contrario, essi hanno viepi\u00f9 unito il popolo ai nazisti grazie alle loro affermazioni pubblicate o per indifferenza o di proposito. Per fare un esempio recente, il Piano Morgenthau ha fornito al dott. Goebbels un'ottima opportunit\u00e0. Egli \u00e8 stato messo in grado di provare ai suoi compatrioti, nero su bianco, che il nemico pianifica la messa in schiavit\u00f9 della Germania. La convinzione che la Germania non abbia nulla da attendersi da una sconfitta se non oppressione e sfruttamento prevale tuttora e d\u00e0 conto del fatto che i tedeschi continuino a combattere. Non \u00e8 una questione di regime, ma della patria stessa e per salvarla ogni tedesco \u00e8 pronto a obbedire, si tratti di nazisti o di membri dell'opposizione. \nLa direttiva \"Joint Chief Staff\" 1067.\nIl 20 marzo 1945 il presidente Roosevelt fu avvertito che la direttiva JCS (\"Joint Chiefs of Staff\" = Stati Maggiori riuniti) non era praticabile: avrebbe lasciato la Germania \u00abcuocersi nel proprio brodo\u00bb. La risposta di Roosevelt fu: \u00abDate loro la minestra! Lasciate affondare la loro economia\u00bb.\nAlla domanda se voleva che il popolo tedesco morisse di fame, egli rispose: \u00abPerch\u00e9 no?\u00bb\nIl 10 maggio 1945 Truman firm\u00f2 la direttiva JCS 1067. Morgenthau disse ai suoi collaboratori che quello era un gran giorno per il Tesoro e che egli sperava che qualcuno non lo riconoscesse come Piano Morgenthau.\nNella Germania occupata Morgenthau lasci\u00f2 un'eredit\u00e0 che nell'Ufficio del governo militare degli Stati Uniti fu chiamata \"i ragazzi di Morgenthau\". Questi erano funzionari del Tesoro Usa che il generale Eisenhower aveva preso in prestito per le Forze di occupazione. Costoro si assicuravano che la direttiva JCS 1067 fosse interpretata nel modo pi\u00f9 letterale possibile. La loro attivit\u00e0 raggiunse l'apice nei primi mesi cruciali di occupazione, ma continu\u00f2 per almeno due anni dopo le dimissioni di Morgenthau a met\u00e0 del 1945 e anche dopo quelle del colonnello Bernard Bernstein, considerato il depositario dello spirito di Morgenthau nelle Forze di Occupazione.\nMorgenthau era riuscito a esercitare una notevole influenza sulla direttiva JCS 1067. Essa rimase alla base della politica di occupazione americana fino a luglio 1947 e, come il Piano Morgenthau, mirava a ridurre il popolo tedesco a un mero livello di sopravvivenza. La produzione di petrolio, gomma, navi mercantili e aerei era vietata. Le forze occupanti non dovevano aiutare lo sviluppo economico in settori diversi da quello agricolo.\nNel suo libro del 1950 \"Decision in Germany\", Clay scrive: \u00abCi parve ovvio che la Germania avrebbe patito la fame a meno di non poter produrre per esportare e che la prima cosa da fare era far rivivere la produzione industriale\u00bb. Lewis Douglas, consigliere capo del generale Lucius Clay, Alto Commissario USA, denunci\u00f2 la direttiva JCS 1067 dicendo: \nQuesta [la direttiva] fu redatta da economisti idioti. Non ha senso vietare ai pi\u00f9 preparati lavoratori d'Europa di produrre, quando lo possono fare in un continente che ha disperatamente bisogno di tutto. \nDouglas and\u00f2 a Washington con la speranza di ottenere la revisione della direttiva ma non ottenne nulla.\nIl Comitato Giuridico del Senato degli Stati Uniti afferm\u00f2: \u00abDurante i primi due anni dell'occupazione alleata il programma del Tesoro di smantellamento dell'industria fu energicamente attuato dai funzionari americani\u00bb.\nNel luglio del 1947 la direttiva JCS 1067 fu sostituita dalla JCS 1779, che stabiliva il contrario della precedente: \u00abUn'ordinata e prosperosa Europa ha bisogno dei contributi economici di una stabile e produttiva Germania\u00bb.\nCi vollero pi\u00f9 di due mesi al generale Clay per superare le continue resistenze alla nuova direttiva JCS 1779 ma il 10 luglio 1947 essa venne finalmente approvata in una riunione del Comitato di Coordinamento Stato-Guerra-Marina degli Stati Uniti. La versione finale del documento \u00ab\u2026 fu emendata degli elementi pi\u00f9 importanti del Piano Morgenthau \u2026\u00bb.\nVladimir Petrov, un esperto finanziario dell'occupazione, scrisse \u00abProibendo l'esercito Usa il mantenimento dei prezzi, delle merci e il controllo del mercato, essa [la direttiva JCS 1067] decret\u00f2 letteralmente, come un funzionario del Dipartimento di Stato ebbe a osservare, il caos economico.\u00bb\nNel 1947 il Congresso degli Stati Uniti avvert\u00ec che la prosecuzione della politica corrente\n \u2026pu\u00f2 solo significare una delle due cose, (a) una parte della popolazione tedesca deve essere \"liquidata\" mediante malattie, denutrizione e lenta inedia negli anni a venire, con risultanti danni per il resto dell'Europa derivanti da epidemie e diffusione di pestilenze che non conoscono confini, oppure (b) la continuazione della occupazione con un nutrito contingente di forze armate per limitare le conseguenze e arrecare sollievo alla carestia prevalentemente con aiuti provenienti dagli Stati Uniti. \nLe condizioni [del popolo] in Germania hanno raggiunto il loro livello pi\u00f9 basso nel 1947. Le condizioni di vita erano considerate peggiori nel 1947 che nel 1945 o nel 1946. A una razione di 1.040 calorie giornaliere, la malnutrizione era al suo peggior livello nella Germania del dopoguerra. Herbert Hoover sostenne che quest'entit\u00e0 di cibo era a mala pena pi\u00f9 di quella che caus\u00f2 la morte di migliaia di persone nei campi di concentramento nazisti.\nVladimir Petrov conclude: \u00abI vittoriosi alleati \u2026 ritardarono di parecchi anni la ricostruzione del continente devastato dalla Guerra, una ricostruzione che conseguentemente cost\u00f2 agli Stati Uniti miliardi di dollari.\u00bb\nIn vista dell'aumentato interesse da parte del generale Lucius D. Clay e del Consiglio degli Stati Maggiori sulla influenza comunista in Germania, cos\u00ec come la caduta economica nel resto dell'Europa da recuperare senza la base industriale tedesca dalla quale essa dipendeva, nell'estate del 1947 al Segretario di Stato George Marshall, citando \"motivi di sicurezza nazionale\", fu finalmente possibile convincere il presidente Harry S. Truman ad abolire la direttiva JCS 1067 rimpiazzandola con la JCS 1779. La prima era rimasta in vigore per oltre due anni.\nI \"Morgenthau boys\" diedero in massa le loro dimissioni allorch\u00e9 fu approvata la direttiva JCS 1779, ma prima di dimettersi i suoi seguaci della divisione \"decartelizzazione\" della \"OMGUS\" portarono a termine il loro ultimo compito nella primavera del 1947: la distruzione del vecchio sistema bancario tedesco. Rompendo i rapporti fra le banche tedesche essi interruppero il flusso del credito interbancario, limitandolo ai soli finanziamenti di breve periodo, impedendo cos\u00ec la ricostruzione dell'industria tedesca e provocando effetti negativi sulle zone occupate dall'amministrazione americana.\nCon il cambiamento della politica di occupazione, grazie in gran parte alla riforma valutaria del 1948, la Germania riusc\u00ec finalmente a compiere un recupero impressionante, che successivamente verr\u00e0 denominato \"Wirtschaftswunder\" (miracolo economico).\nL'attuazione e la realizzazione.\nIl piano fu realizzato, sebbene non nella sua versione estrema. Esso gener\u00f2 la direttiva JCS-1067 (vedi), che abbracciava l'idea di fare della Germania uno \"Stato pastorale\". La denominazione di questo concetto fu successivamente mutata in \"livello di industria\", ove la produzione della Germania doveva essere fortemente limitata ma non eliminata del tutto. Nessuna locomotiva avrebbe dovuto pi\u00f9 esservi fabbricata fino al 1949 e la produzione di numerose industrie doveva essere dimezzata. Il livello quantitativo della produzione automobilistica avrebbe dovuto, ad esempio, essere portato al 10% di quello prebellico, ecc.\nIl giorno 2 febbraio 1946 un dispaccio da Berlino recitava: \u00abAlcuni progressi sono stati fatti nel convertire la Germania in un paese a economia agricola e piccolo-industriale\u00bb, diceva il Brigadiere Generale H. Draper, Jr., capo della Divisione Economica americana, che evidenziava come vi fosse accordo generale sul piano. Egli spieg\u00f2 che la situazione della futura economia tedesca era stata progettata per una popolazione di 66 milioni e mezzo di abitanti. Su questa base - egli disse - la nazione abbisogner\u00e0 di ampie importazioni di cibo e di materie prime per poter mantenere il proprio standard di vita a un livello minimo. Un'intesa di massima - egli continuava - era stata raggiunta a proposito delle merci tedesche destinate all'esportazione, quali carbone, apparecchiature elettriche, lavorati in cuoio, birra, vini, alcolici, giocattoli, strumenti musicali, fibre tessili e abiti, che avrebbero dovuto rimpiazzare i prodotti dell'industria pesante che formavano gran parte delle esportazioni della Germania nel periodo pre-bellico.\nMorgenthau aveva scritto un libro che descriveva il suo piano dettagliatamente dal titolo: \"Germany is Our Problem\". Nel novembre del 1945 il generale Dwight D. Eisenhower, Governatore Militare della Zona di occupazione americana della Germania, approv\u00f2 la distribuzione di un migliaio di copie del libro agli ufficiali delle Forze Armate americane di stanza in Germania.\nAl 28 febbraio del 1947 si valut\u00f2 in 4.160.000 il numero degli ex prigionieri di guerra tedeschi, rietichettati dal generale Eisenhower come Forze nemiche disarmate per eludere la Convenzione di Ginevra, che erano utilizzati come forza-lavoro nei vari paesi alleati (cio\u00e8 fuori dalla Germania): 3.000.000 in Unione Sovietica, 750.000 in Francia, 400.000 in Gran Bretagna e 10.000 in Belgio. vedi\nIl generale Patton si oppose a questo \"escamotage\", sostenendo che si trattava di una pratica contraria agli ideali per i quali gli Stati Uniti d'America avevano combattuto nelle loro rivoluzione e guerra civile.\nNel contempo, in Germania gran parte della popolazione stava patendo la fame, al momento in cui, secondo uno studio condotto dall'ex presidente statunitense Herbert Hoover, la situazione nutrizionale dei paesi dell'Europa occidentale era quasi come quella pre-bellica.vedi Molti di questi prigionieri tedeschi erano utilizzati per compiere lavori pericolosi quali lo sminamento di campi minati.\nIn Germania la carestia era un problema acuto: secondo Alan S. Milward, nel periodo 1946\u201347, il numero di chilocalorie assunto mediamente ogni giorno da ogni cittadino tedesco era solo 1.080, un quantitativo insufficiente per mantenersi in salute a lungo termine. Altre fonti parlano di un quantitativo variabile in quel periodo da 1.000 a 1.500 chilocalorie giornaliere \"pro-capite\". William L. Clayton, un uomo d'affari e ufficiale governativo statunitense relazion\u00f2 a Washington che \u00ab... milioni di persone stanno lentamente morendo di fame\u00bb.\nTutti gli impianti di produzione bellica, compresi alcuni che potevano essere convertiti per produzioni civili, furono smantellati o distrutti. Una gran parte degli impianti industriali per produzioni civili furono anch'essi smantellati e trasportati nei paesi delle nazioni vincitrici, prevalentemente in Francia e Unione Sovietica.\nIn aggiunta a quanto sopra fu attuata una politica generale di distruzione o limitazione della potenziale capacit\u00e0 produttiva di pace in accordo con l'obiettivo dello \"Stato pastorale\" e del \"potenziale bellico\". Il primo di questi fu espresso il 15 settembre 1944 a Quebec, mirato a: \u00abConvertire la Germania in un paese prevalentemente agricolo e pastorale\u00bb e comprendeva \u00ab...le industrie della Ruhr e della Saar verranno poste fuori uso, chiuse ...\u00bb\nI piani originali statunitensi per il \"disarmo industriale\" comprendevano la separazione della Saar e della Ruhr dalla Germania per rimuovere ci\u00f2 che rimaneva del potenziale industriale tedesco. Nel marzo del 1947 non erano ancora stati abbandonati i piani di annessione della Ruhr alla Francia.\n\u00abLa Ruhr - l'articolo del Times e l'editoriale sulla rottura verificatasi nei ranghi americani a proposito della Ruhr furono preciso il primo ed eccellente il secondo. Io sono rimasto seccato per l'arena nella quale lo scontro ha avuto luogo. Clay e Draper sostengono che la Germania diventer\u00e0 comunista non appena sar\u00e0 attuata una qualunque proposta che violi la sua integrit\u00e0 territoriale.\u00bb \nLa Saar, un'altra importante fonte di carbone e dell'industria tedesca, stava ugualmente per essere perduta da parte della Germania. Essa fu tagliata fuori dalla Germania e le sue risorse furono poste sotto il controllo francese. Nel 1955 la Francia, sotto le pressioni della Germania e dei suoi nuovamente ritrovati alleati, indisse un plebiscito nella regione sulla questione della riunificazione della medesima alla Germania. Il voto a favore della riunificazione fu di gran lunga prevalente e il 1\u00ba gennaio 1957 la Saar si ricongiunse alla Germania Ovest. Dato che alla Germania era stata vietata sia la produzione di aeromobili sia quella di navi mercantili, tutte le attrezzature necessarie furono distrutte lungo un periodo di parecchi anni. Un esempio specifico di questo comportamento degli Alleati furono i cantieri Blohm &amp; Voss di Amburgo, ove le distruzioni mediante uso di esplosivi ebbero luogo fino al 1949: tutto ci\u00f2 che non pot\u00e9 essere smantellato fu fatto esplodere o distrutto in altro modo. Un tentativo di far rivivere su piccola scala la famosa azienda, avvenuto nel 1948, termin\u00f2 con la detenzione dei proprietari e di alcuni dipendenti incarcerati dagli inglesi. Fu solo nel 1953 che la situazione incominci\u00f2 gradualmente a migliorare per la Blohm &amp; Voss, grazie in parte alle ripetute istanze del cancelliere tedesco Konrad Adenauer presso gli Alti commissari alleati.\nLe esportazioni di legname tedesco dalla zona sotto controllo statunitense furono particolarmente elevate. Fonti del governo USA affermarono che lo scopo di tutto ci\u00f2 era \u00ab... la distruzione definitiva del potenziale bellico delle foreste germaniche.\u00bb La conseguenza della pratica deforestazione estensiva era che \u00ab...le foreste potevano essere ricostituite solo con un programma di rimboschimento di durata secolare.\u00bb\nPer un periodo di pi\u00f9 anni la politica americana cambi\u00f2 lentamente allontanandosi da questo obiettivo di \"disarmo industriale\". Il primo e principale punto di svolta fu il discorso \"Restatement of Policy on Germany\" (Revisione della politica sulla Germania), tenuto a Stoccarda dal segretario di Stato statunitense James F. Byrnes il 6 settembre 1946.\nVi sono molte illusioni in tutto questo modo di pensare al \"potenziale bellico\". Vi \u00e8 l'illusione che la Nuova Germania, perdute le annessioni, possa essere ridotta a uno \"Stato pastorale\". Ci\u00f2 non pu\u00f2 essere realizzato a meno che noi non sterminiamo o deportiamo 25 milioni di persone. Ci\u00f2 ridurrebbe la Germania alla densit\u00e0 abitativa francese.\nNel luglio del 1947 il presidente statunitense Harry S. Truman annull\u00f2, per \"motivi di sicurezza nazionale\" la direttiva JCS 1067, che aveva indirizzato le forze americane di occupazione in Germania a non intraprendere alcuno sforzo volto alla ricostruzione dell'economia tedesca. Tre mesi prima gli Stati Uniti e la Francia avevano concordato un programma di liberazione dei prigionieri di guerra tedeschi, cominciando col rilasciarne 20.000 al mese. Entro luglio dei 740.000 prigionieri trasferiti in Francia, 290.000 erano gi\u00e0 stati rilasciati.\nIn aggiunta alle barriere fisiche che dovevano essere superate, per il recupero dell'economia tedesca vi erano anche sfide intellettuali. Gli Alleati avevano confiscato propriet\u00e0 intellettuali di gran valore, tutti i brevetti sia in Germania sia altrove, e li usarono per rafforzare la loro competitivit\u00e0 industriale dandoli in licenza alle aziende dei loro paesi. Incominciando subito dopo la resa della Germania e continuando per i successivi due anni, gli Stati Uniti perseguirono un deciso piano di raccolta di tutto lo \"know-how\" scientifico cos\u00ec come quella dei brevetti. John Gimbel giunge alla conclusione, nel suo libro \"Science Technology and Reparations: Exploitation and Plunder in Postwar Germany\" (Scienza tecnologia e riparazioni: sfruttamento e saccheggio nella Germania postbellica), che le \"riparazioni [dei danni di guerra, \"n.d.t.\"] di genere intellettuale\" ottenute da Stati Uniti e Gran Bretagna ammontavano a circa 10 miliardi di dollari. Per pi\u00f9 che i due anni che tale politica ebbe attuazione, nessuna ricerca pot\u00e9 essere sviluppata in Germania, dato che ogni risultato sarebbe divenuto automaticamente disponibile per i concorrenti d'oltremare, che erano incoraggiati dalle autorit\u00e0 di occupazione ad accedere alla documentazione e alle strutture relative. Nel frattempo, migliaia dei migliori ricercatori tedeschi furono messi al lavoro negli Stati Uniti, in Gran Bretagna e nell'Unione Sovietica vedi (vedi anche Operazione Paperclip).\nSecondo alcuni studiosi il Piano Marshall, che fu esteso anche alla Germania Ovest dopo che ci si era resi conto che l'azzeramento dell'economia tedesca stava facendo regredire il recupero del resto d'Europa, non fu la forza prima che gener\u00f2 il \"miracolo economico\".\nSecondo costoro l'ammontare di aiuti monetari (che avvenne sotto forma di prestiti) ricevuti dalla Germania attraverso il Piano Marshall (circa 1,4 miliardi di dollari in totale) fu ampiamente superato dall'ammontare di quanto i tedeschi dovettero rifondere come riparazioni di guerra, sommati agli addebiti posti loro dagli alleati per ripagare le spese di occupazione (circa 2,4 miliardi di dollari l'anno). Nel 1953 si decise che la Germania dovesse restituire 1,1 miliardi di dollari di aiuti ricevuti. L'ultimo pagamento ebbe luogo nel giugno del 1971.\nIn una palesemente simbolica risoluzione del 2004 da parte della Camera Bassa del Parlamento polacco, furono richieste alla Germania riparazioni per un ammontare di 640 miliardi di dollari, soprattutto come arma da usare contro le pretese tedesche sulle propriet\u00e0 germaniche degli ex territori tedeschi. In ogni caso, alla Conferenza di Potsdam l'Unione Sovietica si impegn\u00f2 a soddisfare le richieste polacche cedendo la parte di sua spettanza riguardante gli obblighi di riparazione tedeschi nei suoi confronti. Nel 1953, la Polonia acconsent\u00ec a rinunciare a ulteriori richieste di riparazioni nei confronti della Germania (vedi). La Polonia era ora in possesso di quasi un quarto dei territori tedeschi anteguerra, compresi gli importanti centri industriali della Slesia e i pi\u00f9 ricchi giacimenti carboniferi d'Europa (vedi). Inoltre molti tedeschi che abitavano prima della guerra entro i confini polacchi furono utilizzati per anni, prima della loro espulsione, come forza lavoro in campi di lavoro come quello diretto da Salomon Morel. Per esempio il Campo centrale di lavoro di Jaworzno e quelli di Potulice, di \u0141ambinowice, di Zgoda e altri.\nNel 1949, il Cancelliere tedesco Konrad Adenauer scrisse agli Alleati chiedendo la fine della politica di smantellamento dell'industria, citando le relative contraddizioni fra l'incoraggiamento alla crescita e la rimozione delle fabbriche e anche l'impopolarit\u00e0 di tale politica.\nValutazione e attinenza.\nIl punto di vista della classe dirigente tedesca, come espresso dal governo germanico, \u00e8 che il piano Morgenthau non ebbe importanza significativa sulla politica delle forze occupanti nei confronti della Germania, ma che la propaganda nazista in merito ebbe effetti duraturi ed \u00e8 tuttora utilizzato per motivi propagandistici dagli estremisti di destra."}
{"id": "658701", "revid": "729019", "url": "https://it.wikipedia.org/wiki?curid=658701", "title": "Sporting Club Albigeois", "text": "Lo Sporting Club Albigeois \u00e8 una societ\u00e0 sportiva francese di rugby che partecipa al Pro D2.\nStoria.\nQuesta squadra \u00e8 stata fondata nel 1906."}
{"id": "658703", "revid": "121595111", "url": "https://it.wikipedia.org/wiki?curid=658703", "title": "Istituto europeo di bioinformatica", "text": "L'Istituto europeo di bioinformatica (EBI dall'inglese \"European Bioinformatics Institute\"), che fa capo al Laboratorio Europeo di Biologia Molecolare (EMBL), \u00e8 un centro di ricerca e servizi di bioinformatica. Assieme all'NCBI, gestisce i maggiori database di sequenze nucleotidiche e proteiche.\nSi trova nel piccolo villaggio di Hinxton, presso Cambridge, Inghilterra.\nL'EBI \u00e8 un pioniere della nuova e in crescita ricerca bioinformatica. L'EBI \u00e8 formato da gruppi specializzati in ricerca e servizi che forniscono una considerevole quantit\u00e0 di dati biologici e di mezzi per aiutare la comunit\u00e0 scientifica a comprendere i dati sul genoma.\nGruppi dell'EBI.\nKim Henrick: \nMacromolecular Structure Database (MSD) \nMSD conserva una lista di strutture quaternarie di proteine o delle macromolecole per ogni acquisizione da parte del Protein Data Bank (PDB). \n\u00c8 anche membro del Worldwide Protein Data Bank e si configura come uno dei tre siti internet responsabili di acquisire, rielaborare e distribuire i dati di struttura macromolecolare.\nEwan Birney: \nEnsembl \nEnsembl fornisce, per appena 20 specie, un browser del genoma, un accesso pubblico ai database del MySQL che contiene i dati di annotazioneota indicati nel browser, e un Perl API per accedere al database. \nIl gruppo \u00e8 diviso quasi egualmente tra l'EBI e il Wellcome Trust Sanger Institute con i bioingegneri del genoma e una squadra web che fa parte del Sanger, un nucleo di database e squadre per la comparazione di genomi all'EBI.\nJanet Thornton: \nThornton Group \nQuesto gruppo ha un interesse di ricerca su vasta scala. Utilizzando strutture biomolecolari stanno raggiungendo un'approfondita conoscenza del sito attivo degli enzimi, dell'interazione tra proteine, tra proteine ed effettori, e dell'interazione proteina-DNA e della sua struttura.\nNick Goldman: \nGoldman Group \nQuesto gruppo sta sviluppando metodi per l'analisi del DNA e delle sequenze di amminoacidi per studiare l'evoluzione.\nAlvis Brazma: \nMicroarray Group \nQuesto gruppo sta utilizzando la tecnologia microarray per analizzare la sequenza di dati che partendo dal genoma permettono di identificare quali geni sono espressi in un particolare tipo di cellula in un organismo.\nRolf Apweiler: \nSequence Database Group \nQuesto gruppo costituisce un'unione di tutti i gruppi di database sulle sequenze primarie di proteine e sulle sequenze di nucleotidi allocati all'EBI.\nChEBI.\nIl sito dell'EBI ospita ChEBI, (Chemical Entities of Biological Interest), una risorsa informatica gratuita di descrizione di molecole."}
{"id": "658706", "revid": "661526", "url": "https://it.wikipedia.org/wiki?curid=658706", "title": "Luce d'Eramo", "text": "Biografia.\nNata nel 1925 a Reims (Francia) da genitori italiani, Luce d'Eramo \u2013 nome da sposata di Lucette Mangione che mantiene anche dopo il divorzio dal marito Pacifico d'Eramo \u2013 vive fino ai quattordici anni a Parigi. Il padre, illustratore e pittore, ha vissuto a Parigi tra il 1912 e il 1915, ha combattuto durante la prima guerra mondiale, nel 1918 \u00e8 diventato pilota di aerei, quindi si \u00e8 stabilito di nuovo in Francia dove fa il costruttore. La madre ha l'incarico di segretaria del Fascio a Parigi e si occupa di assistere i lavoratori italiani emigrati. Nel 1938 Luce rimpatria con la famiglia in Italia e precisamente, in un primo tempo, presso la casa della nonna materna ad Alatri, dove si iscrive al liceo classico.\nIl cambiamento d'ambiente non poteva essere pi\u00f9 netto: alla realt\u00e0 di Parigi, cos\u00ec moderna e politicamente contrastata (nel 1936 sfilavano sotto casa sua i cortei operai del Front Populaire), veniva a sostituirsi la societ\u00e0 rurale del Lazio meridionale in cui processioni di persone scalze, cantando a gola spiegata, andavano in pellegrinaggio al Santuario di Trisulti; dappertutto preti e cappuccini, il cui convento s'ergeva dietro il giardino della nonna. Come lei stessa racconta in \"Io sono un'aliena\", dopo essersi sentita trattare da \"petite macaron\u00ec\" in Francia, si sente definire dai suoi compagni del Liceo Conti Gentili \"la francesina\". Cresce cos\u00ec senza poter mettere radici da nessuna parte, il che contribuisce a darle una particolare sensibilit\u00e0 per la situazione dei \"diversi\" .\nSuccessivamente Il padre viene richiamato in servizio come pilota e poi passa all'ufficio stampa dell'aeronautica militare. La famiglia si trasferisce a Roma, dove Lucetta (cos\u00ec la chiamano in famiglia) frequenta l'ultimo anno di liceo all\"'Umberto\" (oggi Pilo Albertelli) e si iscrive poi alla facolt\u00e0 di lettere dell'universit\u00e0, e ai GUF, come era naturale per una ragazza cresciuta in una famiglia fascista come la sua.\nAll'indomani del 25 luglio 1943, dopo la caduta del regime, segue in un primo momento la famiglia a Bassano del Grappa, dove il padre viene nominato sottosegretario all'aviazione nella Repubblica di Sal\u00f2; dopo qualche mese, venuta a conoscenza di voci sempre pi\u00f9 insistenti sulle deportazioni e sulle angherie che si perpetravano nei lager nazisti, dubbiosa, frastornata, ma ancora restia ad abbandonare il suo idealismo di giovane fascista, il 7 febbraio 1944 decide di verificare di persona, e scappa di casa per andare a lavorare come operaia volontaria nei campi di lavoro tedeschi.\nL\u00ec Luce si accorge ben presto della cruda realt\u00e0 dell'oppressione e dello sfruttamento, si ribella, solidarizza coi russi prigionieri, partecipa all'organizzazione di uno sciopero voluto dalla resistenza francese e viene incarcerata. Dopo un tentativo di suicidio, rimpatriata per riguardo alla sua famiglia, a Verona invece di tornare a casa si unisce deliberatamente a un convoglio di deportati e finisce nel lager di Dachau. Da l\u00ec riesce a fuggire, e conduce un'esistenza vagabonda di clandestina, svolgendo i lavori pi\u00f9 umili, in una Germania sconvolta dai bombardamenti, finch\u00e9 a Magonza, il 27 febbraio 1945, mentre aiuta a scavare nelle macerie per recuperare i feriti, un muro le crolla addosso riducendola in fin di vita e lasciandola paralizzata alle gambe. Tutte queste vicissitudini, accadute nel giro di meno di un anno, sono raccontate in \"Deviazione\", romanzo autobiografico e \"giallo\" della memoria, cominciato pochi anni dopo il rientro in Italia, ma terminato e pubblicato a pi\u00f9 di trent'anni di distanza, nel 1979.\nRitornata in Italia alla fine della guerra, Luce passa un periodo a Bologna, ricoverata all'Istituto Rizzoli, dove conosce e sposa Pacifico d'Eramo, reduce dalla spedizione in Russia \u2013 dove \u00e8 stato ferito \u2013 e futuro professore di filosofia. I due si trasferiscono a Roma. Dall'unione, che col tempo si riveler\u00e0 infelice (dopo forti dissidi finiranno col separarsi) nasce nel 1947 il figlio Marco d'Eramo.\nRipresi gli studi universitari, la d'Eramo si laurea nel 1951 in lettere, con una tesi sulla poetica di Giacomo Leopardi, e poi in filosofia nel 1954 con una tesi sulla \"Critica del giudizio\" di Kant.\nDopo aver pubblicato presso una piccola casa editrice \"Idilli in coro\" nel 1951, conosce Moravia che l'apprezza come scrittrice e le pubblica su \"Nuovi Argomenti\" il racconto \"Thomasbr\u00e4u\", poi confluito in \"Deviazione\". In seguito scriver\u00e0 il primo dei suoi saggi fortemente anticonvenzionali: \"Raskolnikov e il marxismo\" (1960, ripubblicato nel 1997), in cui discute con Moravia a proposito dell'URSS. In \"Finch\u00e9 la testa vive\" (1964), romanzo anch'esso confluito in \"Deviazione\", affronta il trauma di ritrovarsi in carrozzina a 19 anni e il ricominciare a vivere in un'Europa che esce in macerie dalla guerra.\nNel suo percorso di scrittrice rimane fondamentale l'incontro nel 1966 con Ignazio Silone, al quale rimane legata per tutta la vita da un'amicizia umana e intellettuale, che la porta a pubblicare nel 1971 per la Arnoldo Mondadori Editore il suo saggio pi\u00f9 impegnativo, un acuto studio critico-bibliografico su \"L'opera di Ignazio Silone\", in cui esamina le resistenze della cultura italiana nei confronti di uno scrittore considerato in tutto il mondo come un grande del Novecento italiano. Negli anni della cosiddetta strategia della tensione, l'amicizia con Camilla Cederna la porta a interessarsi al caso Feltrinelli, sollevato dalla giornalista milanese riguardo alla versione ufficiale sulla morte dell'editore, saltato in aria \u2013 secondo la polizia \u2013 mentre minava un traliccio dell'alta tensione; in \"Cruciverba politico. Come funziona in Italia la strategia della diversione\" (1974), Luce d'Eramo consegna una tagliente analisi della stampa quotidiana sull'argomento.\nAnche la sua vena narrativa tocca sempre argomenti scottanti e controversi, cercando percorsi di uscita dai mille condizionamenti materiali e mentali che imprigionano gli esseri umani, in direzione di una maggiore consapevolezza di s\u00e9 e insieme di un'apertura allo sconosciuto e al diverso, per il superamento delle barriere che impediscono la partecipazione e la condivisione tra quanti vivono su questo pianeta sperduto nell'universo. Dopo il nazismo e la guerra nel gi\u00e0 citato \"Deviazione\" e nei successivi \"Racconti quasi di guerra\" (1999), Luce d'Eramo racconta la lotta armata comunista degli \"anni di piombo\" nel romanzo \"Nucleo zero\" del 1981; il rifiuto della vecchiaia e dell'invecchiare nelle societ\u00e0 \"avanzate\" in \"Ultima luna\" del 1993, Premio Napoli; il voluto e sistematico soffocamento della propria umana empatia da parte di un giovane naziskin in \"Si prega di non disturbare\" del 1995; la malattia mentale in \"Una strana fortuna\" del 1997; e infine, in \"Un'estate difficile\", uscito postumo nel 2001, la psicologia di un marito-padrone e il cammino di una donna verso l'autonomia, malgrado i condizionamenti affettivi e sociali di un matrimonio insostenibile, nell'Italia degli anni cinquanta.\nDurante tutta la sua attivit\u00e0 di scrittrice, la d'Eramo collabora inoltre a diversi periodici e riviste: \"Nuovi argomenti, La Fiera Letteraria, Studi Cattolici, Nuova Antologia, Tempo Presente\", e ai quotidiani \"il manifesto, l'Unit\u00e0\" e \"Avvenire\".\nIl suo libro pi\u00f9 noto, il romanzo \"Deviazione\", \u00e8 diventato un best seller, venduto in centinaia di migliaia di copie e tradotto in francese, in tedesco e in giapponese. Dal romanzo \"Nucleo zero\", anch'esso tradotto in tedesco e spagnolo, il regista Carlo Lizzani nel 1984 ha tratto il film omonimo.\nMa il libro al quale la scrittrice teneva di pi\u00f9 \u00e8 il romanzo \"Partiranno\" (1986), appassionata cronistoria della permanenza sulla Terra dei Nnoberavezi, alieni gentili e curiosi di conoscenza, ai quali Luce d'Eramo si \u00e8 interessata grazie alla propria \"alienit\u00e0\", come ha chiarito nel suo ultimo libro-intervista, \"Io sono una aliena\", pubblicato nel 1999, due anni prima di morire a Roma il 6 marzo 2001.\n\u00c8 sepolta nel cimitero acattolico di Roma.\nBibliografia.\nUn'ampia bibliografia ragionata dei principali scritti su Luce d'Eramo \u00e8 inclusa nell'edizione Feltrinelli (2012) di \"Deviazione\". Ad essi vanno aggiunti:"}
{"id": "658711", "revid": "767487", "url": "https://it.wikipedia.org/wiki?curid=658711", "title": "Affermazione del conseguente", "text": "L'affermazione del conseguente \u00e8 una fallacia argomentativa di tipo formale, in cui dall'affermazione di un effetto si evince l'esistenza di una causa.\nEsempio:\n\"Se piove, allora la strada \u00e8 bagnata. La strada \u00e8 bagnata. Dunque piove.\"\nLo schema logico di questo argomento \u00e8 il seguente:\nIl passaggio non \u00e8 garantito dalle leggi logiche per cui un'implicazione \u00e8 equivalente alla propria contronominale ma non alla propria inversa: difatti, la strada potrebbe essere bagnata perch\u00e9 qualcuno ci ha gettato una secchiata d'acqua."}
{"id": "658715", "revid": "287204", "url": "https://it.wikipedia.org/wiki?curid=658715", "title": "Alamanno Salviati", "text": "Biografia.\n\u00c8 il figlio di Giovanni Vincenzo Salviati, marchese di Montieri, e di Laura Corsi, di marchesi di Caiazzo.\nDiscendente della ricca e nobile famiglia dei Salviati di Firenze, consegu\u00ec il titolo di dottore in legge all'Universit\u00e0 di Pisa nel 1696, quindi inizi\u00f2 una carriera in ambito ecclesiastico.\nNel 1707 fu protonotario apostolico, mentre dal 1711 ricopr\u00ec l'incarico di vice-legato ad Avignone.\nNel 1717 divenne preside di Urbino. Papa Benedetto XIII lo nomin\u00f2 cardinale presbitero nel concistoro dell'8 febbraio 1730 con il titolo di Santa Maria in Ara coeli.\nAltri incarichi ricoperti furono quelli di prefetto del Tribunale Supremo della Segnatura Apostolica di Giustizia dal 27 luglio 1730 e di legato ad Urbino nel biennio 1731-32.\nMor\u00ec a Roma, ma il suo corpo venne riportato a Firenze dalla famiglia. Fu sepolto nella cripta della Cappella Salviati, vicino a Sant'Antonino Pierozzi nella chiesa di San Marco."}
{"id": "658719", "revid": "124829115", "url": "https://it.wikipedia.org/wiki?curid=658719", "title": "Abd Allah dell'Arabia Saudita", "text": "Abd Allah ha mantenuto importanti incarichi politici durante la maggior parte della sua vita adulta. Nel 1961 divenne sindaco di La Mecca, la sua prima carica pubblica. L'anno successivo, fu nominato Comandante della Guardia Nazionale, incarico che ha mantenuto anche durante la prima met\u00e0 del suo regno. Ha lavorato anche come vice ministro della difesa ed \u00e8 stato nominato principe ereditario quando il fratellastro Fahd sal\u00ec al trono nel 1982. Dopo che questi, nel 1995, fu colpito da un grave ictus, Abd Allah divenne reggente dell'Arabia Saudita fino a quando sal\u00ec al trono un decennio pi\u00f9 tardi.\nDurante il suo regno ha mantenuto strette relazioni con gli Stati Uniti d'America e il Regno Unito, da cui ha acquistato attrezzature di difesa per miliardi di dollari. Inoltre, ha dato alle donne il diritto di voto per i consigli comunali e il diritto a competere alle Olimpiadi. Abd Allah \u00e8 praticamente riuscito a mantenere la status quo dopo le proteste avvenute nel paese, parte della primavera araba. Nel novembre 2013, un rapporto della BBC sosteneva che l'Arabia Saudita avrebbe potuto ottenere armi nucleari su volont\u00e0 del Pakistan, alleato di lunga data del regno.\nIl re \u00e8 sopravvissuto a due dei suoi principi ereditari. Il ministro dell'interno N\u0101yef bin \u02bfAbd al-\u02bfAz\u012bz \u0100l Sa\u02bf\u016bd \u00e8 stato nominato erede al trono alla morte del fratello Sultan nel mese di ottobre 2011, ma mor\u00ec nel giugno 2012. Abd Allah ha quindi nominato il settantaseienne ministro della difesa, Salman, suo erede. Secondo vari rapporti, Abd Allah si \u00e8 sposato circa 30 volte e ha avuto pi\u00f9 di 35 figli. Il re aveva una fortuna personale stimata in circa 18 miliardi di dollari, ci\u00f2 lo rendeva il terzo pi\u00f9 ricco capo di Stato in tutto il mondo. \u00c8 morto il 23 gennaio 2015, a 90 anni, dopo tre settimane di ricovero in ospedale per una polmonite. Gli \u00e8 succeduto il fratellastro Salman.\nPrimi anni.\nAbd Allah \u00e8 nato il 1\u00ba agosto 1924 a Riad, decimo figlio di re \u02bfAbd al-\u02bfAz\u012bz. La madre, Fahda bint Asi Al Shuraim, era membro della dinastia Al Rashid, da molto tempo rivali degli Al Sa'ud, in quanto il suo primo marito \u00e8 stato Sa'ud bin Abd al-Aziz Al Rashid. Ella discendeva dalla potente trib\u00f9 Shammar ed era la figlia dell'ex capo trib\u00f9 Asi Shuraim. \u00c8 morta quando Abd Allah aveva sei anni. Ha avuto due sorelle germane minori: N\u016bf e Seeta.\nMadawi Al-Rasheed sostiene che le sue radici materne e un difetto di pronuncia hanno portato a ritardare la sua ascesa a uno status elevato tra i figli del primo monarca.\nComandante della Guardia Nazionale.\nNel 1963 fu nominato comandante della Guardia Nazionale. Questo ruolo gli permise di consolidare la sua posizione nella famiglia reale. Questa forza militare, sorta dalle ceneri della fratellanza militare degli Ikhwan si ammodern\u00f2 sotto il suo comando. A partire dal 1985, ha sponsorizzato anche il festival Janadiriyah che istituzionalizza le danze tradizionali popolari, le corse dei cammelli e il patrimonio tribale.\nSecondo vice Primo Ministro.\nNel marzo 1975, re Khalid ha nominato Abd Allah secondo vice primo ministro, mettendolo di fatto al secondo posto nella linea di successione al trono dell'Arabia Saudita. In altre parole, dopo questa nomina, \u00e8 diventato il numero tre dell'amministrazione del regno. Tuttavia, questo ha causato attriti nella Casa di Sa'ud. L'allora principe ereditario Fahd, assieme ai suoi fratelli germani, conosciuti come \"Sette Sudairi\" sostenevano la nomina del proprio appartenente, Sultan. Il principe Abd Allah \u00e8 stato messo sotto pressione per cedere il controllo della Guardia Nazionale in cambio della sua nomina nell'esecutivo. Nel mese di agosto del 1977, questo ha causato un dibattito tra centinaia di principi a Riyad. Abd Allah non ha per\u00f2 abbandonato la guida della forza armata temendo di perdere potere ed influenza.\nPrincipe ereditario e reggente.\nIl 13 giugno 1982, alla morte di re Khalid e all'ascesa al trono di Fahd, Abd Allah divenne principe ereditario, mantenendo anche la sua carica militare. Egli \u00e8 riuscito a raggruppare un gran numero principi emarginati e scontenti della prospettiva di essere sorpassati da un appartenente ai \"sette Sudairi\". Il suo controllo della Guardia Nazionale \u00e8 stato un fattore chiave per il suo successo nel diventare principe ereditario. Quando re Fahd fu incapace di regnare a causa di un grave ictus subito nel 1995, il principe ereditario Abd Allah ha agito in qualit\u00e0 reggente del regno.\nNel maggio 2001 non ha accettato l'invito di visitare Washington a causa del sostegno degli Stati Uniti verso Israele nella seconda Intifada. \u00c8 anche apparso pi\u00f9 desideroso di re Fahd di tagliare la spesa pubblica e superare il ritardo economico che l'Arabia Saudita stava dimostrando. A sorpresa, ha spinto per l'adesione del paese all'Organizzazione mondiale del commercio.\nNell'agosto del 2001 ha richiamato l'allora ambasciatore saudita negli Stati Uniti, Bandar bin Sultan Al Sa'ud. Questo a quanto pare dopo che il reggente ha appreso di una brutalit\u00e0 di un soldato israeliano nei confronti di una donna palestinese. In seguito ha anche condannato Israele per l'attacco alle famiglie dei sospetti accusati.\nNel 2002 ha sviluppato un'iniziativa di pace araba, comunemente indicata come \"piano Abd Allah\", per raggiungere la risoluzione di comune accordo del conflitto arabo-israeliano. L'iniziativa \u00e8 stata adottata al vertice della Lega Araba di Beirut del marzo 2002.\nNel secondo anniversario degli attentati dell'11 settembre ha scritto una lettera al presidente degli Stati Uniti George W. Bush, che si concludeva con le seguenti parole:\nAlla fine del 2003, dopo che il ramo saudita di Al Qaeda aveva effettuato una serie di attentati che minacciavano di destabilizzare il paese, il principe ereditario insieme ad altre \u00e9lite decisionali ha iniziato a occuparsi di alcune questioni politiche. Una di queste mosse \u00e8 stato il suo progetto di promuovere una maggiore tolleranza per la diversit\u00e0 religiosa per isolare le forme di estremismo politico-religioso del regno, portando alla creazione di un dialogo nazionale. Nell'estate del 2003, Abd Allah ha riunito i leader religiosi in un incontro molto pubblicizzato a cui hanno partecipato il preminente studioso sciita Hasan al-Saffar, cos\u00ec come un gruppo di chierici sunniti che avevano espresso in passato il loro disgusto per la minoranza sciita.\nRegno.\nAbd Allah sal\u00ec al trono dopo la morte del fratellastro Fahd il 1\u00ba agosto 2005. \u00c8 stato formalmente investito il giorno successivo.\nAffari interni.\nL'amministrazione di re Abd Allah ha realizzato alcune riforme in diversi campi.\nNel 2005, ha implementato un programma di borse di studio governative che hanno permesso di inviare giovani uomini e donne a studiare all'estero in diversi atenei in tutto il mondo per gli studi universitari e post-laurea. Il programma ha offerto fondi per le spese scolastiche e quotidiane fino a quattro anni. Si stima che pi\u00f9 di studenti si siano formati all'estero, in pi\u00f9 di 25 paesi. Stati Uniti, Inghilterra e Australia sono le prime tre destinazioni scelte dai giovani studenti sauditi. Attualmente, pi\u00f9 di giovani studiano negli Stati Uniti.\nL'impegno nella sanit\u00e0 pubblica ha incluso una campagna di prevenzione del cancro al seno e l'istituzione di una rete avanzata di screening epidemiologici per tutelare i 3 milioni di pellegrini annuali dell'Hajj.\nRe Abd Allah ha implementato numerose misure di riforma. Ha nuovamente rinnovato il ministero dell'istruzione nel febbraio 2009 mettendone a capo il genero Faysal bin Abd Allah bin Mohammed Al Sa'ud. Ha inoltre nominato Nora Al Fayez, un ex insegnante formatasi negli Stati Uniti, vice ministro e responsabile dell'istruzione femminile.\nCon la collaborazione dell'allora ministro della giustizia Abd Allah bin Muhammad Al ash-Sheikh ha realizzato una ristrutturazione da cima a fondo dei tribunali volta a introdurre, tra le altre cose, la revisione delle decisioni giudiziarie, la formazione pi\u00f9 professionale per i giudici della Shari'a. Ha sviluppato una nuova agenzia di promozione degli investimenti per rendere meno contorto il processo di creazione di un'azienda. Ha creato un organismo di regolamentazione per i mercati dei capitali. Ha promosso la costruzione dell'Universit\u00e0 per la Scienza e la Tecnologia Re Abd Allah. Ha investito nella formazione della forza lavoro per le professioni avanzate. Il governo saudita sta incoraggiando lo sviluppo di settori non idrocarburici in cui il regno ha un vantaggio comparato, compresa l'estrazione, l'energia solare e il turismo religioso. Il bilancio del 2010 rifletteva queste priorit\u00e0, infatti circa il 25 per cento di esso \u00e8 stato dedicato alla formazione, garantendo un notevole stimolo all'economia.\nLa risposta della sua amministrazione al terrorismo interno \u00e8 stata una serie di giri di vite, tra cui incursioni da parte delle forze di sicurezza, arresti, torture e decapitazioni pubbliche. Egli ha promesso di combattere le ideologie terroristiche all'interno del paese. Ha fatto della protezione delle infrastrutture critiche dell'Arabia Saudita una priorit\u00e0 di massima sicurezza.\nLa sua strategia contro il terrorismo \u00e8 stata duplice: ha attaccato le radici dell'estremismo che alimentava Al-Qaida attraverso l'educazione e le riforme giudiziarie per indebolire l'influenza degli elementi pi\u00f9 reazionari della classe religiosa dell'Arabia Saudita. A tal scopo ha anche promosso la diversificazione economica.\nNell'agosto 2010, ha decretato che solo agli studiosi religiosi ufficialmente riconosciuti e associati al Consiglio superiore degli ulema sarebbe stato permesso di emettere le fatw\u0101. Decreti simili erano stati in precedenza applicati raramente. Le fatwa specifiche relative a questioni personali erano esenti dal regio decreto. La norma ha inoltre incaricato il Gran Mufti di identificare gli studiosi ammissibili.\nAlla luce della primavera araba, Abd Allah ha istituito un programma da 37 miliardi di dollari (32,8 miliardi di euro) da distribuire fra sussidi di disoccupazione, finanziamenti per l'educazione e l'edilizia, remissioni dei debiti e un nuovo canale sportivo. C'era anche l'impegno di spendere un totale di 400 miliardi di dollari entro la fine del 2014 per migliorare l'istruzione, l'assistenza sanitaria e le infrastrutture del regno. Tuttavia, la polizia saudita ha arrestato cento manifestanti sciiti che si lamentavano delle discriminazioni subite dal governo. In seguito, nel settembre 2011, nell'ambito delle proteste che stavano turbando il regno, il sovrano ha annunciato la concessione del diritto di voto alle donne nelle elezioni municipali del 2015, un primo significativo passo di riforma nel paese da quando la protesta era cominciata. Egli ha anche affermato che le donne sarebbero state ammesse nella non elettiva Assemblea Consultiva.\nNel gennaio 2012, il sovrano ha licenziato il capo della potente polizia religiosa saudita, Abd al-Aziz al-Humain, sostituendolo con un religioso pi\u00f9 moderato, Abdullatif Abdel Aziz al-Sheikh. Il sovrano, nel 2009, aveva nominato Humain capo della forza che assicura l'applicazione rigorosa della versione ultra-conservatrice dell'Islam, come un segno di riforma di essa. Humain ha assunto consulenti per ristrutturare l'organizzazione, ha incontrato i gruppi locali per i diritti umani e consultato costruttori d'immagine professionisti in una vasta campagna di pubbliche relazioni. Sotto la sua guida la commissione ha anche esaminato e punito alcuni ufficiali per comportamento scorretto.\nNel luglio 2012, l'Arabia Saudita ha annunciato che avrebbe permesso alle sue atlete di competere alle Olimpiadi per la prima volta e che il Comitato Olimpico nazionale avrebbe sorvegliato la partecipazione delle atlete qualificate. La decisione si \u00e8 conclusa con la speculazione che l'intera squadra saudita potrebbe essere stata squalificata per motivi di discriminazione di genere. La partecipazione pubblica delle donne nello sport \u00e8 ancora ferocemente avversata da molti religiosi sauditi conservatori. Non c'\u00e8 quasi nessuna tradizione di donne che partecipano ad uno sport nel paese. I funzionari sauditi hanno detto che, in caso di successo nella qualifica, le concorrenti femminili sarebbero state vestite in modo da preservare la loro dignit\u00e0. In data 11 gennaio 2013, il re Abd Allah ha nominato trenta donne nell'Assemblea Consultiva o Consiglio della Shura e ha modificato la relativa legge di mandato, stabilendo che almeno il 20% dei componenti dell'assemblea devono essere di sesso femminile.\nNell'agosto 2013, il gabinetto saudita ha approvato una legge che sanziona la violenza domestica considerandola un reato. La legge prevedeva una pena fino a un anno di prigione e una multa di fino a riyal. La pena massima poteva essere raddoppiata per i recidivi. La legge criminalizza, oltre agli abusi fisici, anche quelli psicologici e sessuali. Questa norma include una disposizione che obbliga i dipendenti a denunciare i casi di abusi sul posto di lavoro al datore di lavoro. La mossa ha seguito una campagna via Twitter. Le nuove leggi sono state accolte con favore dagli attivisti per i diritti delle donne saudite, anche se alcuni hanno espresso il timore che la legge non poteva essere attuata con successo senza la formazione di una nuova magistratura e che la tradizione della tutela maschile rimane un ostacolo per le azioni penali.\nDialogo inter religioso.\nNel novembre 2007, re Abd Allah ha fatto visita a papa Benedetto XVI nel Palazzo Apostolico. \u00c8 stato il primo monarca saudita a visitare un pontefice. Nel marzo del 2008, ha chiesto un \"dialogo fraterno e sincero tra i credenti di tutte le religioni\".\nNel giugno 2008, ha tenuto una conferenza a La Mecca per sollecitare i leader musulmani a parlare con una sola voce ai leader ebrei e cristiani. Ha discusso con gli studiosi islamici sauditi e non sauditi circa la necessit\u00e0 di stabilire un dialogo inter religioso. Nello stesso mese, l'Arabia Saudita e la Spagna hanno concordato di tenere una conferenza sul dialogo inter religioso nel paese iberico. Lo storico incontro ha avuto luogo a Madrid nel luglio 2008 e ha visto la partecipazione di leader religiosi di diverse fedi. Questo ha portato alla creazione di una Settimana per l'Armonia Religiosa nel 2010.\nHa aperto il dialogo anche con i leader religiosi orientali degli ind\u00f9 e dei buddisti. La conferenza della Mecca ha discusso un documento sul dialogo con i monoteisti presentato dallo sceicco Hasan Badrul Al Qasimi. La sessione \u00e8 stata presieduta da Ezz Eddin Ibrahim, consigliere culturale del presidente degli Emirati Arabi Uniti. La sessione ha anche discusso un documento sul coordinamento tra le istituzioni islamiche sul dialogo presentato da Abd Allah bin Omar Nassif, segretario generale del Consiglio islamico mondiale per la predicazione e il soccorso e una carta sul dialogo con messaggi divini, presentata dal professor Mohammad Sammak, segretario generale del summit spirituale islamico in Libano.\nNel novembre 2008, il sovrano e il suo governo hanno organizzato una discussione all'Assemblea Generale delle Nazioni Unite sulla promozione del dialogo tra le civilt\u00e0, le culture e i popoli, nonch\u00e9 le attivit\u00e0 legate a una cultura di pace, chiedendo azioni concrete a livello globale, regionale e sub regionale. Questa ha riunito le nazioni musulmane e non musulmane per sradicare i pregiudizi che vogliono l'islam legato al terrorismo e ha visto la partecipazione di leader mondiali di rilievo tra cui l'ex primo ministro britannico Tony Blair, il presidente israeliano Shimon Peres, il presidente americano George W. Bush e il re Abd Allah II di Giordania.\nNel 2011, \u00e8 stato firmato tra i governi di Austria, Spagna, e Arabia Saudita un accordo per la costituzione del Centro internazionale per il Dialogo Inter religioso e Interculturale Re Abd Allah con sede a Vienna. L'inaugurazione ufficiale del centro si \u00e8 svolta nel novembre 2012. Il primo segretario generale \u00e8 stato il ministro degli affari esteri saudita Sa'ud bin Faysal mentre il primo vice segretario generale \u00e8 stato l'ex ministro della giustizia federale austriaca Claudia Bandion-Ortner.\nMercato comune arabo.\nNel gennaio 2011, re Abd Allah ha promosso la creazione di un mercato comune arabo. Il ministro degli affari esteri saudita, Sa'ud bin Faysal, ha dichiarato che l'unione doganale araba sarebbe stata pronta entro il 2015 mentre per il mercato comune arabo si sarebbe dovuto attendere il 2017. Ci sono stati intensi sforzi per collegare i paesi arabi con un sistema ferroviario e una rete di energia elettrica. Il lavoro sul progetto della rete elettrica \u00e8 gi\u00e0 iniziato in alcuni paesi arabi.\nCritiche.\nIl 16 febbraio 2003 la rivista Parade di David Wallechinsky ha valutato re Fahd e l'allora principe ereditario e reggente Abd Allah come i secondi peggiori dittatori di tutto il mondo. La maggior parte di questa critica derivava dal fatto che i cittadini sauditi vivono sotto la rigorosa interpretazione wahabita della Sharia, che impone l'amputazione della mani come punizione per il furto e le fustigazioni per crimini come l'ubriachezza. Le esecuzioni capitali pubbliche mediante decapitazione sono comuni per i reati di omicidio, stupro, traffico di droga e stregoneria. Venivano criticate anche le politiche nei confronti dei diritti delle donne. In rifiuto delle accuse di violazioni dei diritti umani, i detenuti sauditi della provincia di Najran hanno inviato al re una missiva in cui gli auguravano una pronta guarigione.\nRe Abd Allah \u00e8 stato anche criticato per le sue politiche in materia di libert\u00e0 religiosa quando il governo saudita avrebbe fatto arrestare alcuni pellegrini sciiti che partecipavano all'Hajj. Il 24 gennaio 2007, Human Rights Watch ha inviato una lettera aperta al sovrano chiedendogli di cessare la persecuzione religiosa della fede Ahmadiyya. Gli sono state inviate anche altre due lettere, nel novembre 2006 e nel febbraio 2007, in cui gli si chiedeva di rimuovere il divieto di viaggio per i critici del governo saudita. Human Rights Watch non ha ancora indicato se hanno ricevuto risposte a queste lettere.\nIl 30 ottobre 2007, durante una visita di Stato nel Regno Unito, il sovrano \u00e8 stato accusato dai manifestanti di essere un \"assassino\" e un \"torturatore\". Preoccupazioni sono state sollevate nel Regno Unito circa il trattamento delle donne e degli omosessuali da parte del regno saudita e su presunte tangenti che coinvolgono il commercio di armi tra l'Arabia Saudita e il Regno Unito.\nEssendo all'interno del paese vietata la critica aperta al sovrano, le contestazioni erano rivolte soprattutto a Khaled al-Tuwayjiri, Segretario Generale della Corte Reale ed eminenza grigia del regime. Egli divenne ben presto uno degli uomini pi\u00f9 odiati del paese.\nSuccessione al trono.\nL'erede al trono di re Abd Allah \u00e8 stato, fino alla sua morte avvenuta il 22 ottobre 2011, il fratellastro Sultan. Il titolo di principe ereditario pass\u00f2 poi al fratello di Sultan, Nayef, che rimase in carica fino alla sua morte avvenuta a Ginevra, in Svizzera, il 16 giugno 2012, mentre stava subendo test medici per una malattia sconosciuta. Il suo terzo erede apparente \u00e8 stato il fratellastro Salman, che \u00e8 stato nominato principe ereditario il 18 giugno 2012 e che gli sarebbe succeduto nel 2015.\nNel 2006, Abd Allah ha istituito il Consiglio di Fedelt\u00e0, composto dai figli e nipoti del fondatore dell'Arabia Saudita, con lo scopo di votare, a scrutinio segreto, i principi ereditari e i sovrani. Il ruolo del Consiglio non \u00e8 stato considerato alla morte del principe Sultan. Infatti, non \u00e8 chiaro cosa sia accaduto, lasciando aperta la questione sul fatto che il Consiglio avesse votato per un nuovo principe ereditario o se Nayef fosse divenuto erede al trono automaticamente. Nonostante queste preoccupazioni, Nayef \u00e8 stato nominato Principe della Corona il 27 ottobre 2011 dopo una consultazione.\nNel novembre 2010, il principe Nayef ha presieduto una riunione di gabinetto a causa del deterioramento della salute del sovrano. Nello stesso mese, re Abd Allah ha trasferito le sue funzioni di Comandante della Guardia Nazionale a suo figlio, il principe Mutaib. Re Abd Allah ha trovato un'unit\u00e0 in gran parte cerimoniale e ha lasciato una moderna forza militare di effettivi che funge da contrappeso per l'esercito. La Guardia, che \u00e8 stata la base del potere originale di Abd Allah, protegge la famiglia reale. Questo \u00e8 stato suggerito come un segno evidente che il monarca anziano stava cominciando a lasciare alcune delle sue funzioni.\nAltre posizioni.\nOltre ai ruoli gi\u00e0 citati \u00e8 stato presidente del Consiglio Economico Supremo fino al 2009. Inoltre ha continuato ad essere Presidente del Consiglio Superiore del Petrolio e dei Minerali, Presidente del Centro per il Dialogo Nazionale Re Abd al-Aziz, Presidente del Consiglio del Servizio Civile e Capo del Consiglio del Servizio Militare fino alla sua morte nel 2015.\nVita personale.\nRe Abd Allah ha seguito le orme paterne in termini di matrimonio, in quanto ha sposato le rampolle di trib\u00f9 alleate. Il sovrano ha avuto circa 30 consorti e gener\u00f2 circa 35 figli. Una delle sue mogli era la sorella del politico e militare siriano Rifa'at al-Assad. Ha sposato anche Jawahir bint Ali Hussein del clan Al Jiluwi, con il quale ha avuto una figlia, la principessa Anoud e un figlio, il principe Sa'ud. Aida Fustuq \u00e8 stata un'altra moglie del sovrano, a cui ha dato due figli: Adila e Abd al-Aziz. Hanno divorziato in seguito. Munira bint Abd Allah Al Al Shaykh \u00e8 stata la moglie che ha dato alla luce il suo figlio primogenito, il principe Khalid. Tathi bint Mishan al Faysal Al Jarbe ha dato alla luce il principe Mishaal.\nFigli.\nIl figlio maggiore di re Abd Allah, il principe Khalid, \u00e8 stato Vice Comandante della Guardia Nazionale fino al 1992. Il suo secondo figlio, il principe Mutaib, \u00e8 l'ex comandante e attuale ministro della guardia nazionale. Sua madre \u00e8 Munira Al Otaishan. Mishaal \u00e8 stato governatore della Provincia della Mecca dal 2013 al 2015. Il principe Abd al-Aziz \u00e8 stato suo consigliere sui rapporti con la Siria ed \u00e8 vice ministro degli affari esteri dal 2011. Il principe Faysal \u00e8 a capo della Mezzaluna Rossa Saudita. Il settimo figlio, il principe Turki, gi\u00e0 pilota dell'aeronautica militare, \u00e8 stato governatore della provincia di Riyad dal 2014 al 2015. Il figlio pi\u00f9 giovane, Badr, \u00e8 nato nel 2003, quando Abd Allah aveva circa 79 anni.\nFiglie.\nLa figlia Adila \u00e8 sposata con Fay\u1e63al bin Abd All\u0101h bin Mo\u1e25ammed \u0100l Sa\u02bf\u016bd. \u00c8 una delle poche principesse saudite con un ruolo semi-pubblico e nota sostenitrice del diritto delle donne di guidare l'automobile. \u00c8 conosciuta anche come \"il volto pubblico di suo padre\". Una delle figlie minori, la principessa Sahab, \u00e8 nata nel 1993. Ella ha sposato (e poi divorziato) Khalid bin Hamad Al Khalifa, figlio del re del Bahrain Hamad bin Isa Al Khalifa, il 6 giugno 2011. La principessa Sahab \u00e8 la figlia del re e della moglie della trib\u00f9 di Al-Jarbah.\nDal suo matrimonio con la principessa Alanoud Al Fayez (organizzato quando questa aveva 15 anni, senza che lei avesse mai incontrato e da cui in seguito ha divorziato), sono nate quattro figlie Sahar, Maha, Hala e Jawahir. Le principesse sono state trattenute agli arresti domiciliari negli ultimi 13 anni e non sono autorizzate a lasciare il paese. Dopo che alcuni comunicati stampa diffusi nel marzo 2014 affermavano che due di queste, Sahar e Jawaher, non hanno ricevuto n\u00e9 cibo n\u00e9 acqua pulita per 25 giorni, e che avevano perso dieci chili ciascuna, la loro madre ha effettuato proteste settimanali di fronte all'ambasciata saudita a Londra. Le due hanno pubblicato un video in cui imploravano l'aiuto da parte della comunit\u00e0 internazionale. Il sovrano ha avuto anche una figlia di nome Nora, morta nel 1990 in un incidente stradale. Un'altra figlia \u00e8 la principessa Fayza. Lei \u00e8 la madre del principe Sa'ud bin Abd al-Aziz bin Nasser Al Sa'ud, che nel 2010 a Londra \u00e8 stato accusato di aver ucciso suo servo, Bandar Abd al-Aziz.\nRicchezza.\nNel 2011, la rivista finanziaria Forbes ha stimato la sua fortuna a 21 miliardi di dollari, facendo di lui uno dei monarchi pi\u00f9 ricchi del mondo.\nAbd Allah \u00e8 stato un esperto cavallerizzo in giovent\u00f9. Le sue stalle erano considerate le pi\u00f9 grandi del regno, con oltre cavalli suddivisi in cinque maneggi diretti dal figlio principe Mutaib. La fattoria Janadria, di sua propriet\u00e0 \u00e8 un grande complesso situato nella periferia di Riyad.\nPer le vacanze il re ha mantenuto un grande complesso di palazzi con diversi complessi residenziali a Casablanca, in Marocco. \u00c8 dotato di due eliporti ed \u00e8 circondato da 133 acri di vegetazione.\nInfluenza.\nNel 2012, il sovrano \u00e8 stato nominato il pi\u00f9 influente musulmano tra 500 candidati per i precedenti quattro anni. Nel dicembre dello stesso anno, Forbes lo ha indicato come settima persona pi\u00f9 potente del mondo del 2012, unico arabo nella top ten.\nOnori e riconoscimenti.\nRe Abd Allah ha ricevuto un numero considerevole di onorificenze internazionale. In particolare, \u00e8 stato nominato Cavaliere del ramo spagnolo dell'Ordine del Toson d'Oro, causando qualche polemica.\nNel mese di aprile 2012, \u00e8 stato insignito dalla Nazioni Unite di una medaglia d'oro per il suo contributo alla comprensione interculturale e alle iniziative di pace.\nProblemi di salute.\nIl re ha ridotto le sue attivit\u00e0 nel giugno 2010 senza alcuna spiegazione chiara. I diplomatici affermavano che c'era incertezza circa l'entit\u00e0 dei suoi problemi di salute da quando il sovrano aveva annullato una visita in Francia. In una apparizione televisiva in cui \u00e8 stato visto usare un bastone, il monarca ha detto che era in buona salute, ma che aveva qualche \"fastidio\". In una visita di diplomatici americani in Arabia Saudita nel mese di aprile 2014 il re saudita \u00e8 stato visto collegato a tubi di respirazione durante i colloqui, indicando crescenti problemi di salute.\nDal 2010 al 2012 re Abd Allah ha subito quattro interventi chirurgici alla schiena. Le prime due operazioni si sono svolte a New York, una nel 2010, per curare uno scivolamento del disco e un coagulo di sangue che esercitava pressione sui nervi della schiena e una seconda per stabilizzare le vertebre nel 2011. Ha subito un terzo intervento a Riyad nel 2011 e un quarto, sempre nella capitale saudita il 17 novembre 2012.\nNel novembre del 2010, i suoi problemi alla schiena sono venuti alla luce nei media. Aveva infatti un accumulo di sangue intorno al midollo spinale. Soffriva anche di ernia del disco e fu messo a riposo dai medici. Per mantenere la stabilit\u00e0 del regno, il principe ereditario Sultan \u00e8 tornato dal Marocco durante l'assenza del re. Il sovrano \u00e8 stato ammesso al New York-Presbyterian Hospital dopo che un coagulo di sangue ha complicato l'ernia del disco ed \u00e8 stato sottoposto ad un intervento chirurgico che ha avuto esito favorevole. Il medico che lo ha effettuato \u00e8 stato Muhammad Zaka, che probabilmente ha tolto l'ernia del disco ed ha effettuato una fusione lombare. In seguito ha subito un altro intervento di successo in cui i chirurghi hanno stabilizzato un certo numero di vertebre. Ha lasciato l'ospedale il 22 dicembre 2010 e ha trascorso il periodo di convalescenza presso l'Hotel Plaza di New York. Il 22 gennaio 2011, ha lasciato gli Stati Uniti e si rec\u00f2 in Marocco. \u00c8 rientrato in patria il 23 febbraio 2011.\nRe Abd Allah ha lasciato l'Arabia Saudita in congedo straordinario, il 27 agosto 2012. Il giornale palestinese Al-Quds ha riferito che ha subito un'operazione al Mount Sinai Hospital di New York, prima del 4 settembre 2012, a seguito di un attacco di cuore. Tuttavia, non vi \u00e8 stata alcuna relazione ufficiale su questa presunta operazione. Invece, \u00e8 stato ufficialmente annunciato che il re \u00e8 andato in visita privata in Marocco, paese in cui si \u00e8 recato spesso per trascorrere periodi di riposo e convalescenza. Il re \u00e8 tornato in Arabia Saudita il 24 settembre. Quasi due mesi dopo, nel novembre 2012, re Abd Allah ha subito un altro intervento chirurgico alla schiena a Riyad e ha lasciato l'ospedale il 13 dicembre 2012.\nIl 29 maggio 2013 il quotidiano arabo-londinese Asharq Alawsat rivela che secondo fonti mediche gli organi vitali del sovrano allora ottantottenne avrebbero smesso di funzionare e a nulla sarebbe servito il ripetuto ricorso al defibrillatore. \u00c8 la seconda volta che Asharqu Alawsat riportava la notizia del decesso, a novembre 2012 aveva parlato di uno stato comatoso (di fatto irreversibile) seguito a un'operazione della durata di 14 ore. In seguito il re \u00e8 apparso in pubblico, smentendo la notizia.\nUn rapporto diffuso nel mese di aprile 2014, citando una diagnosi di cancro ai polmoni in fase terminale, ha dichiarato che il sovrano aveva circa sei mesi di vita.\nMorte e funerale.\nIl 2 gennaio 2015, Abd Allah \u00e8 stato ricoverato a Riyad per una polmonite ed \u00e8 morto all'una di notte del 23 gennaio, all'et\u00e0 di 90 anni. Come da tradizione islamica, il suo funerale si \u00e8 tenuto lo stesso giorno, in una cerimonia pubblica presso la Grande Moschea di Riyad prima della sepoltura in una tomba anonima nel cimitero al-'Ud. Sono stati dichiarati tre giorni di lutto nazionale. Le bandiere sono volate a mezz'asta a Buckingham Palace e all'Abbazia di Westminster a Londra."}
{"id": "658721", "revid": "928766", "url": "https://it.wikipedia.org/wiki?curid=658721", "title": "Team Alstare", "text": "Il Team Alstare \u00e8 una squadra motociclistica con sede in Belgio, gestita da Francis Batta. Dal 1999 e fino al 2011 \u00e8 stato il team di riferimento della Suzuki nel campionato mondiale Superbike; dopo un anno di assenza dalla categoria, nel 2013, partecip\u00f2 al mondiale Superbike col nome \"Team Ducati Alstare\" grazie a un accordo con la casa italiana. Nel 2014 pass\u00f2 a motociclette Bimota, diventando quindi \"Bimota Alstare\".\nStoria.\nInizi.\nFrancis e Patricia Batta diedero vita alla \"Alstare Racing\" nel 1992, ma il debutto nelle derivate di serie avvenne solo nel 1995, con la Ducati, nel campionato europeo della categoria Supersport. I piloti erano Marco Lucchinelli ed il belga Micha\u00ebl Paquay, con quest'ultimo che grazie alla 748 del team di Batta vinse il campionato continentale. L'anno seguente ci fu il debutto nel mondiale Superbike, sempre con Paquay, in sella ad una Ducati 916, mentre Fabrizio Pirovano su Ducati 748SP vinse l'europeo Supersport. Nel 1997 il team partecip\u00f2 solo al neonato mondiale Supersport con il francese St\u00e9phane Chambon che and\u00f2 ad affiancare Pirovano, il quale per\u00f2 non riusc\u00ec a bissare il successo degli anni precedenti.\nNel 1998, dopo 3 anni di collaborazione con Ducati, il team pass\u00f2 alle Suzuki e la scelta si rivel\u00f2 azzeccata. Infatti in sella alle GSX-R 600 della casa di Hamamatsu Pirovano vinse nuovamente il mondiale Supersport, e Chambon arriv\u00f2 3\u00b0.\nMa la stagione 1999 si rivel\u00f2 ancora pi\u00f9 importante, in quanto non solo Chambon vinse il mondiale Supersport, ma inoltre Suzuki decise di affidare al team la gestione delle GSX-R 750 ufficiali nel mondiale Superbike. I piloti scelti furono Pierfrancesco Chili e Katsuaki Fujiwara, con il bolognese che regal\u00f2 le prime 2 vittorie alla struttura belga. Nel 1999 e nel 2000 partecipa al campionato europeo Superstock 1000 FIM con la pilota tedesca Katja Poensgen in sella ad una Suzuki GSX-R750, ottenendo un podio durante la seconda stagione ed arrivando sesta in classifica generale.\nL'anno successivo i due piloti furono confermati, Chili dopo un anno di apprendistato sulla nuova moto part\u00ec con grandi ambizioni, ma un infortunio gli imped\u00ec di lottare per il titolo. Pi\u00f9 difficile fu la stagione 2001, per le difficolt\u00e0 di messa a punto del nuovo modello di GSX-R 750. La stagione 2002 vede il solo Gregorio Lavilla come portacolori della squadra belga in Superbike, mentre in Supersport Fujiwara sfior\u00f2 il titolo concludendo secondo a 5 punti dal vincitore Fabien Foret, e Chambon chiuse terzo. In questa stagione ci fu anche il fortunato ritorno nel campionato Superstock 1000, con il titolo conquistato da Vittorio Iannuzzo.\nNel 2003, con il cambio di regolamento, che ampliava la cilindrata delle 4 cilindri portando il limite da 750 a 1000, il confermato Lavilla pot\u00e9 utilizzare la pi\u00f9 potente GSX-R 1000, che gli garant\u00ec 7 podi ed il 5\u00ba posto finale. Nel campionato Superstock 1000 inoltre arriv\u00f2 il successo di Michel Fabrizio.\nStagione 2005.\nTale stagione risulta particolare per il team, in quanto segna il ritorno alle competizioni Superbike dopo un anno di stop dovuto al fatto che la casa madre giapponese era indecisa se continuare a puntare al campionato SBK o concentrarsi in altre competizioni motoristiche pi\u00f9 attigue alle necessit\u00e0 dell'azienda. Fortunatamente la Suzuki propende per la prima delle due ipotesi dando vita a quella che sar\u00e0 una stagione trionfale per il binomio Team Alstare e Suzuki. Infatti la moto, la nuovissima Suzuki GSX-R 1000 K5 fin dai primi test invernali risulta la pi\u00f9 veloce superando di fatto quella che era la casa di riferimento del mondiale superbike, ovverosia la Ducati. L'inizio della stagione \u00e8 per il team una marcia trionfale con i due piloti Troy Corser e Yukio Kagayama che si alternano sui due gradini pi\u00f9 alti del podio; \u00e8 l'australiano per\u00f2 a raggiungere con maggiore preponderanza e costanza risultati utili e, forte anche della sua pluriennale esperienza, riesce a balzare in vetta alla classifica del mondiale e a difendere la prima piazza fino al termine dello stesso, anche dall'attacco finale del connazionale Chris Vermeulen del team Winston Honda Ten Kate. Corser pertanto vince il mondiale Superbike dando alla casa giapponese il primo mondiale nella classe delle moto derivate dalla serie.\nStagione 2006.\nIl pre-stagione successivo alla precedente annata trionfale fu contornato dalla possibilit\u00e0 che Max Biaggi, appiedato alla fine della stagione dalla Honda, potesse entrare a far parte del team al posto di uno dei due piloti dell'annata precedente. La situazione fu alquanto intricata in quanto Corser era insostituibile, viste le prestazioni straordinarie offerte la stagione precedente nella quale si \u00e8 laureato campione del mondo, Kagayama vista la nazionalit\u00e0 giapponese era ben visto dalla casa madre, pertanto l'accordo con Biaggi, che ad un certo punto parve cosa fatta, rest\u00f2 un semplice arrivederci con l'ipotetica possibilit\u00e0 di partecipare a qualche gara come wild card.\nIl mondiale Superbike 2006 vede Corser sfoggiare nel suo cupolino il numero 1 simbolo del campione del mondo, numero verso il quale n\u00e9 l'australiano n\u00e9 la Suzuki sapranno essere all'altezza. La stagione per il team e per i suoi piloti non \u00e8 dei migliori, Corser, complice anche il rientro di Troy Bayliss in SBK, nonostante 2 vittorie ad inizio stagione non riusc\u00ec ad entrare nella lotta per il titolo alternando cadute a qualche presenza sul podio, Kagayama da parte sua rievoca i fantasmi di Max Biaggi con un inizio di stagione ricco di cadute e povero di soddisfazioni. Nel prosieguo della stagione Corser continu\u00f2 sullo stesso trend, mentre Kagayama risal\u00ec la china con qualche vittoria, cosa che per\u00f2 non salv\u00f2 il team dall'anonimato, facendo archiviare la stagione come fallimentare e disastrosa in confronto al passato.\nIl team schier\u00f2 anche una terza moto, meno evoluta di quelle di Corser e Kagayama, sotto la denominazione \"Alstare Engineering Corona Extra\", affidata dapprima a Fabien Foret e poi a Max Neukirchner negli ultimi 4 gran premi.\nStagione 2007.\nVisti i non eccelsi risultati della precedente stagione, il manager Francis Batta decide di non rinnovare il contratto a Troy Corser, decidendo di portare a termine un accordo con Max Biaggi, concretizzando cos\u00ec quelle che erano state le trattative avviate un anno prima.\nNon vi \u00e8 dubbio alcuno che il team e il pilota romano si sono legati, anche in virt\u00f9 di una voglia di rivalsa. Per quel che riguarda la seconda guida, il team ha confermato il giapponese Yukio Kagayama.\nIl pilota romano dimostra di adattarsi velocemente alla nuova categoria, infatti in sella alla nuova Suzuki K7 vince all'esordio in Qatar (ripetendo cos\u00ec l'exploit del 1998 nella classe 500) e colleziona podi a ripetizione. In lotta per il titolo fino all'ultima gran premio, chiude la stagione al terzo posto assoluto, con 3 vittorie e 17 podi. Stagione sfortunata invece per Kagayama, complici numerose cadute che gli fanno anche saltare parecchie gare. Alla fine \u00e8 13\u00b0 con 2 podi.\nStagione 2008.\nL'abbandono dello sponsor principale Corona Extra costringe Batta a dover rinunciare a Biaggi nonostante l'ottima stagione di esordio, cos\u00ec, al fianco del confermato Yukio Kagayama, arrivano il giovane tedesco Max Neukirchner (che per\u00f2 non dispone delle evoluzioni della moto 2008) e lo spagnolo Fonsi Nieto, proveniente dal team Kawasaki PSG-1 Corse. Quest'ultimo, nel primo gran premio della stagione, sul circuito di Losail in Qatar, coglie in gara 2 la sua prima vittoria nel mondiale Superbike, ma dopo l'ottimo avvio, pur andando a punti con continuit\u00e0, raramente riesce ad inserirsi nel gruppo di testa, ottenendo solamente altri 2 podi ed il sesto posto finale, dando l'impressione di non essere in grado di riuscire a sfruttare al meglio il potentissimo motore della sua GSX-R. Neukirchner invece, dopo aver sfiorato il successo a Valencia (contatto con Carlos Checa all'ultima curva mentre era in testa), ottiene la sua prima vittoria sul tracciato di Monza in gara 1, cogliendo poi il bis a Misano, sempre in gara 1, nonch\u00e9 altri 5 podi, confermandosi come una delle rivelazioni della stagione 2008, chiusa al quinto posto dopo essere stato a lungo secondo. Kagayama disputa una stagione in linea con la precedente come risultato finale (undicesimo), ma stavolta la sua stagione \u00e8 caratterizzata da un minor numero di cadute ed infortuni.\nStagione 2009.\nIn questa stagione il team trova una nuova sponsorizzazione nella Brux, azienda italiana nel settore dentario, pertanto prende la nuova denominazione di Team Suzuki Alstare Brux. I piloti sono: i riconfermati Yukio Kagayama e Max Neukirchner nel campionato mondiale superbike, mentre nella Coppa del Mondo Superstock 1000 viene ingaggiato l'italiano Claudio Corti, tutti vengono equipaggiati da una Suzuki GSX-R1000 K9 ufficiale. A Monza Neukirchner viene coinvolto nel grave incidente alla prima curva: una moto lo colpisce da dietro e lui cade rovinosamente. Si rompe due costole e cos\u00ec la sua stagione \u00e8 compromessa, nonostante i buoni risultati conseguiti nelle gare precedenti. Kagayama invece fa un terzo posto alla prima gara di Phillip Island e buoni piazzamenti altrove. Durante l'annata, il team utilizza come piloti sostitutivi: Fonsi Nieto, Karl Muggeridge, Sylvain Guintoli e Blake Young.\nStagione 2010.\nPer questa stagione, il team riconferma la presenza di Sylvain Guintoli; stavolta per\u00f2 come pilota titolare, a fianco del nuovo arrivato Leon Haslam. Non riconferma invece la propria presenza nella Superstock 1000. Ai piloti viene messa a disposizione una Suzuki GSX-R1000. La nuova coppia di Superbike si dimostra altamente competitiva. Leon Haslam conquista subito la leadership della classifica, che mantiene fino al 7\u00ba Gran Premio, dopo il quale \u00e8 costretto a cederla al diretto rivale Max Biaggi del team Aprilia Alitalia Racing, che diverr\u00e0 poi Campione del Mondo. A fine campionato Leon conclude 2\u00ba in classifica con 376 punti, 75 di distacco da Max Biaggi, con 3 vittorie, 14 podi, una pole position e solo 2 ritiri.\nSi riveler\u00e0 altrettanto positiva la prestazione del compagno Guintoli. Nonostante concluda il campionato pi\u00f9 in basso in classifica rispetto al compagno Haslam (conclude 7\u00ba), si rivela, assieme al Campione Max Biaggi, uno dei piloti pi\u00f9 costanti nel corso del campionato: non subisce mai un ritiro e conclude ogni Gran Premio in zona punti, senza per\u00f2 ottenere podi. L'unico intoppo avviene nell'ultimo appuntamento del campionato, nel Gran Premio di Magny-Cours in Francia, dove in gara 1 Sylvain viene squalificato e costretto ad abbandonare la corsa; rimedier\u00e0 il risultato in gara 2, replicando la sua migliore prestazione, gi\u00e0 ottenuta in precedenza, del 4\u00ba posto. A fine campionato Sylvain conclude 7\u00ba in classifica con 197 punti.\nStagione 2011.\nPer questa stagione il team non riconferma la coppia dell'anno precedente, ingaggiando invece il suo ex pilota di Superstock 1000 e Campione del Mondo di tale categoria nel 2003, ovvero Michel Fabrizio, il quale sar\u00e0 l'unico pilota del team in quest'annata e sar\u00e0 in sella alla stessa moto utilizzata dal team l'anno precedente, ovvero la GSX-R1000. Per il pilota italiano, la stagione inizia in modo positivo, mettendosi in evidenza in modo particolare al Gran Premio di Monza, dove conclude 5\u00ba in gara 1, ottenendo il giro veloce, mentre in gara 2 conclude terzo, realizzando l'unico podio dell'annata. La stagione per\u00f2 si evolve in modo diverso rispetto alle prime gare, a causa dei numerosi ritiri e dei risultati poco convincenti nelle ultime prove. Alla fine il bilancio finale lo vede al 12\u00ba posto in classifica con 152 punti.\nRitiro temporaneo.\nPer la stagione 2012, visto il trasferimento altrove di Michel Fabrizio e il mancato ingaggio di altri piloti, il team non ha riconfermato la propria presenza nel mondiale Superbike.\nRitorno 2013.\nPer la stagione 2013, il team si lega a Ducati diventando \"Team SBK Ducati Alstare\" ingaggiando il campione del mondo 2011 Carlos Checa e il campione Superstock 2010 Ayrton Badovini con Energy t.i. Checa dovr\u00e0 saltare gli ultimi 4 gran premi a causa di una frattura multipla al femore rimediata nelle prove del venerd\u00ec sulla pista di Istanbul, ci\u00f2 non gli permetter\u00e0 di andare oltre il quindicesimo posto in classifica finale con 80 punti e la sola Superpole nella gara inaugurale in Australia come risultato di rilievo. L'Italiano Ayrton Badovini risulter\u00e0 a fine anno il migliore tra i piloti Ducati nel mondiale, ma solo dodicesimo in classifica generale. Riesce ad ottenere una Superpole al Gran Premio di Germania al N\u00fcrburgring, dopo aver ottenuto in precedenza nel Gran premio di Mosca l'unico podio stagionale del team e del costruttore. Il posto di Checa viene preso nelle restanti otto prove da Michele Pirro, Niccol\u00f2 Canepa e Xavi For\u00e9s.\nStagione 2014.\nPer questa Stagione il Team cambia Motocicletta, passando dalla Ducati Panigale alla Bimota BB3 motorizzata col quattro cilindri BMW, gi\u00e0 in uso sulle moto ufficiali della casa tedesca nello stesso campionato. Inoltre le motociclette vengono iscritte come categoria EVO in questa stagione. I piloti sono il confermato Badovini e l'inglese Christian Iddon proveniente dalla Supersport. Sfortunatamente per i piloti e per la Squadra la casa motociclistica Italiana non riesce a produrre entro il tempo limite concesso dall'organizzatore il numero di motociclette di serie sufficienti per poter prendere punti nel mondiale. Per questo motivo pur avendo preso parte a otto gran premi, per un totale di sedici gare, i risultati non vengono omologati. Questo nonostante la bont\u00e0 del mezzo, che permetteva ad entrambi i piloti di passare quasi sempre sotto la bandiera a scacchi nei primi quindici posti. Il team non prende parte alla stagione 2015 del campionato mondiale Superbike.\nStagione 2021.\nPer questa stagione, il team schiera un'unica Yamaha YZF-R1 affidata al pilota francese Christophe Ponsson. A campionato in corso, il team passa di gestione a Gil Motor Sport-Yamaha mantenendo Ponsson. Ponsson chiude la stagione al ventesimo posto in campionato e al nono ne Trofeo Indipendenti."}
{"id": "658723", "revid": "120108515", "url": "https://it.wikipedia.org/wiki?curid=658723", "title": "Energia grigia", "text": "L'energia grigia \u00e8 la quantit\u00e0 di energia necessaria per produrre, trasportare fino al luogo di utilizzo, e smaltire un prodotto o un materiale o per assicurare un servizio. L'energia grigia pu\u00f2 essere anche chiamata \"energia virtuale\", \"energia congelata\" o \"energia nascosta\".\nGeneralmente, con il termine energia grigia si indica una metodologia per valutare l'ammontare totale dell'energia utilizzata nel corso dell'intera vita del prodotto: estrazione delle materie prime, trasporto, trasformazione, montaggio, installazione, come pure la demolizione e lo smaltimento. Alcune metodologie puntano a esprimere l'energia grigia in termini di consumo di petrolio necessario; altre metodologie valutano l'energia grigia in termini di quantit\u00e0 di luce solare che viene utilizzata nei processi ecologici.\nIl Code for Sustainable Homes inglese e il LEED Leadership in Energy and Environmental Design americano sono gli standard secondo i quali viene valutata, insieme ad altri fattori, l'energia grigia di un prodotto o di un materiale, per misurare l'impatto ambientale di una costruzione. L'energia grigia \u00e8 un concetto nuovo, sul quale gli scienziati non hanno ancora raggiunto un accordo generale riguardo ai valori calcolati poich\u00e9 ci sono molte variabili da considerare, ma la maggior parte concordano sul fatto che i prodotti possono essere confrontati fra di loro per decidere quali abbiano una quantit\u00e0 maggiore o minore di energia grigia. Tabelle comparative (ad esempio, vedi la Bath University Embodied Energy &amp; Carbon Material Inventory in bibliografia) riportano valori medi assoluti, e spiegano quali sono i fattori che sono stati presi in considerazione nel compilarla. Le unit\u00e0 di misura tipicamente usate sono il MJ/kg (megajoule di energia necessaria a ottenere un chilogrammo di prodotto) e il tCO2 (tonnellante di anidride carbonica liberata dall'energia necessaria a produtte un chilogrammo di prodotto). La conversione da MJ a tCO2 non \u00e8 automatica, poich\u00e9 i differenti tipi di energia (da petrolio, eolica, solare, nucleare e cos\u00ec via) producono quantit\u00e0 differenti di anidride carbonica, per cui la quantit\u00e0 effettiva di anidride carbonica liberata durante la produzione di un oggetto dipende dal tipo di energia utilizzata nel processo produttivo. Tuttavia, il sito di ricerca del Governo australiano (vedi il link al CSIRO sotto) fornisce una media di 0.098tCO2 = 1GJ, che equivale a 1MJ = 0.098kgCO2 = 98gCO2 o 1kgCO2 = 10.204MJ.\nMetodologie per la valutazione dell'energia grigia.\nDifferenti metodologie usano differenti griglie di dati per calcolare l'energia grigia dei prodotti e servizi della natura e dell'attivit\u00e0 antropica. Non vi \u00e8 ancora consenso internazionale sull'appropriatezza delle griglie di dati e delle metodologie di calcolo. Questa difficolt\u00e0 pu\u00f2 provocare un'ampia variazione nella valutazione dell'energia grigia di ogni tipo di materiale. In assenza di un ampio database pubblico e globale, aggiornato dinamicamente, il calcolo dell'energia grigia potrebbe trascurare dati importanti riguardo, ad esempio, la costruzione e manutenzione di strade e autostrade in ambiente rurale necessarie a trasportare un prodotto, i servizi di promozione e pubblicit\u00e0 svolti dall'uomo, i servizi non svolti dall'uomo e simili. Omissioni di questo tipo potrebbero essere fonte di significativi errori metodologici nella stima dell'energia grigia (Lanzen 2001). Senza una stima e una dichiarazione del margine di errore di una stima dell'energia grigia, \u00e8 difficile calibrare l'indice di sostenibilit\u00e0 e il valore teorico di qualsiasi materiale, processo o servizio.\nUtilizzo del concetto di energia grigia.\nIl concetto di energia grigia \u00e8 molto importante per la valutazione degli impatti ambientali di un prodotto o di una soluzione e costituisce il concetto base per studi e valutazioni in campo energetico si veda per esempio (Puglia 2013)."}
{"id": "658725", "revid": "767487", "url": "https://it.wikipedia.org/wiki?curid=658725", "title": "Negazione dell'antecedente", "text": "La negazione dell'antecedente \u00e8 una fallacia argomentativa di tipo formale, in cui dalla negazione di una premessa si giunge a negare la conclusione.\nEsempio:\n\"Se il gatto dorme i topi ballano. Il gatto non dorme, quindi i topi non ballano.\"\nL'argomento ha il seguente schema logico:\nIl ragionamento \u00e8 chiaramente invalido: i topi potrebbero ballare anche se il gatto \u00e8 sveglio.\nDal punto di vista formale, \u00e8 invece corretto che la negazione della conclusione giunga a negare la premessa (regola di inferenza del modus tollens): \n\"Se il gatto dorme i topi ballano. I topi non ballano, quindi il gatto non dorme.\""}
{"id": "658726", "revid": "339392", "url": "https://it.wikipedia.org/wiki?curid=658726", "title": "Duchessa Cristina", "text": ""}
{"id": "658734", "revid": "106908", "url": "https://it.wikipedia.org/wiki?curid=658734", "title": "Storia del Nepal", "text": "Questo articolo tratta la storia del Nepal dall'antichit\u00e0 fino ai giorni nostri.\nStoria antica.\nLa storia antica del Nepal non presenta documenti storiografici largamente attendibili, e si perde nella leggenda. Si narra che in tempi remoti la valle di Katmandu fosse un lago, e il bodhisattva Ma\u00f1ju\u015br\u012b fendendo il terreno con un colpo di spada cre\u00f2 la gola di Chobar, facendo cos\u00ec defluire le acque.\nIntorno all'ottavo secolo a.C. i Kirati (o Kiranti) furono i primi abitanti della valle a darsi un'embrionale organizzazione sociale. Nel VI secolo a.C., secondo la cronologia tradizionale, nacque Siddharta Gautama (il Buddha storico) vicino a Lumbini, citt\u00e0 situata nella parte meridionale del paese ai confini con l'India: l'avvenimento \u00e8 testimoniato da una colonna commemorativa fatta qui erigere nel II secolo a.C. dall'imperatore buddhista indiano Ashoka della dinastia Maurya.\nNel IV secolo d.C. il territorio fu invaso dai Lichhavi, che introdussero l'Induismo e il relativo sistema sociale (\"Muluki Ain\"), unitamente alla suddivisione della popolazione in caste.\nDal IX al XII secolo i Thakuri ebbero la supremazia sulle altre etnie, seguiti nel XIII secolo dai Malla. A quel tempo il Nepal non era un regno unito, ma un insieme di stati costantemente in guerra fra loro. Nella stessa valle di Katmandu vi erano alcune citt\u00e0-stato indipendenti, ciascuna con il proprio sovrano. Spesso i governanti delle singole citt\u00e0 erano legati da vincoli di parentela, ma all'occasione non esitavano a dichiararsi reciprocamente guerra. I Malla furono grandi mecenati: la maggioranza delle vestigia storiche e artistiche del paese (in particolare nella valle di Katmandu) risale a quel periodo.\nI primi contatti fra il popolo del Nepal e gli europei ebbero luogo nel corso del periodo degli ultimi Malla. I gesuiti portoghesi Jo\u00e3o Cabral ed Est\u00eav\u00e3o Cacella visitarono Lhasa nel 1628.\nL'unificazione.\nL'unit\u00e0 politica nepalese \u00e8 un fatto relativamente recente: verso il XVIII secolo, al declino della stirpe dei Malla, si assistette all'affermazione della Dinastia Shah, famiglia regnante fino al 2007, anno dell'abolizione della monarchia. Costoro, a partire dal regno di Gorkha, sottomisero progressivamente gli altri regni locali finch\u00e9, durante la festa dell'Indra Jatra del 1768, Prithvi Narayan Shah non conquist\u00f2 con il suo esercito Katmandu e fu incoronato primo re del Nepal unificato.\nGli Shah non dimostrarono grande interesse verso l'arte, e rispetto al periodo precedente non apportarono in questo campo importanti contributi, preferendo dedicarsi pi\u00f9 che altro al consolidamento del potere politico, all'espansionismo territoriale e alle lotte fratricide.\nLe direttrici d'espansione del Nepal comprendevano anche il Tibet: quando quest'ultimo venne attaccato vi fu un intervento cinese che sconfisse l'esercito nepalese e impose il pagamento di un tributo all'imperatore della Cina.\nLe tensioni con l'India britannica sfociarono nella guerra anglo-nepalese (1815-1816) ove il Nepal sub\u00ec una grave disfatta. Il trattato di Sugauli prevedeva la cessione di parte del Terai e del Sikkim alla Compagnia britannica delle Indie orientali in cambio della conservazione dell'autonomia.\nIl governo dei Rana.\nNella notte del 14 settembre 1846 ebbe luogo un evento che avrebbe influenzato la vita politica del paese per oltre un secolo. Un ufficiale dell'esercito, Jang Bahadur Kunwar, fece assassinare a tradimento numerosi membri della Corte e dell'esercito mentre erano radunati nel cortile di Kot. Grazie a questo espediente, alla sua scaltrezza, nonch\u00e9 alla debolezza del re Rajendra, riusc\u00ec ad accentrare su di s\u00e9 il potere, riuscendo a farsi nominare \"Maharaja\" dal sovrano, con garanzia di trasmissione del titolo ai suoi discendenti. Si cre\u00f2 cos\u00ec una diarchia nella quale il monarca era esautorato di ogni potere, mentre il governo era in mano alla famiglia Rana (il nuovo e prestigioso cognome adottato da Jang Bahadur).\nIl periodo dei Rana presenta, oltre alle ombre, anche le luci: essi abolirono la schiavit\u00f9 e il \"sati\", l'usanza ind\u00f9 di gettare la vedova (viva) sulla pira funeraria del marito. Furono i primi a confrontarsi con i costumi europei, e sotto il loro governo venne introdotta l'architettura neoclassica a Katmandu. A loro si devono i primi tentativi di modernizzazione del Paese.\nI Rana erano pro-britannici e aiutarono gli inglesi durante la Rivolta dei Sepoy e poi durante le due guerre mondiali. Londra difese inoltre l'indipendenza nepalese davanti alle pretese dell'Impero Cinese all'inizio del Novecento.\nRestaurazione della monarchia.\nUna svolta si ebbe solo nel 1947 con la fondazione del Partito del Congresso Nepalese ad opera di Bishweshwar Prasad Koirala, su ispirazione del Partito del Congresso Indiano. Grazie a questa nuova forza politica, coadiuvata dal governo indiano, re Tribhuvan riusc\u00ec a fuggire in esilio in India. Come reazione i Rana insediarono suo nipote Gyanendra, che allora era un bambino di soli tre anni. Tribhuvan ritorn\u00f2 dall'esilio nel gennaio del 1951 e fu riconosciuto a furor di popolo come legittimo regnante. L'ultimo primo ministro ereditario, Mohan Shamsher, rassegn\u00f2 le dimissioni il 12 novembre 1951.\nNel 1955 Tribhuvan mor\u00ec, e la corona pass\u00f2 al figlio Mahendra. Costui indisse le prime elezioni della storia del paese, che si tennero nel 1959. Furono vinte dal Partito del Congresso Nepalese, e Bishweshwar Prasad Koirala assunse la carica di primo ministro. Gi\u00e0 nel 1962 il re dichiar\u00f2 la messa al bando dei partiti politici e decise di reinstaurare l'antico sistema indiano dei \"panchayat\", basato sulle assemblee locali. Questo sistema rappresentativo dalla struttura piramidale rimase in vigore fino al 1991 e risultava essere completamente apartitico.\nNel 1972, a Mahendra successe il figlio Birendra, che non volle mutare l'assetto istituzionale del paese. Dopo l'inasprirsi della violenza e della protesta popolare fu costretto a indire, nel 1981, un referendum sul sistema politico in vigore: una debole maggioranza si espresse ancora per il mantenimento dei \"panchayat\".\nDal 1990 alla fine della monarchia.\nNel 1990, in un clima di aperta rivolta (Jana Andolan 1990, ossia movimento popolare), il re dichiar\u00f2 decaduto il vecchio sistema, e si accinse ad assumere il ruolo di sovrano costituzionale.\nNel decennio 1991-2001 vi fu una successione di governi di coalizione senza maggioranze sufficientemente forti, e generalmente senza un preciso indirizzo politico. Nel 1996, dopo un ultimatum al governo, inizi\u00f2 l'attivit\u00e0 della guerriglia maoista del Partito Comunista Maoista Nepalese.\nIl 1\u00ba giugno 2001, secondo i resoconti ufficiali, il principe ereditario Dipendra comp\u00ec una strage nel palazzo reale quale furiosa risposta al rifiuto dei suoi genitori di accettare la sposa da lui scelta. Dipendra uccise il re Birendra e la regina Aishwarya insieme a una decina di altri parenti, poi rivolse la medesima arma contro di s\u00e9 e fece fuoco, ma non mor\u00ec sul colpo. Nonostante fosse in coma era ancora il principe ereditario, e venne proclamato re sul letto dell'ospedale. Spir\u00f2 pochi giorni dopo, e il 4 giugno 2001 fu insediato per la seconda volta (la prima fu dal novembre 1950 al gennaio 1951) lo zio Gyanendra, fratello di Birendra.\nIl 1\u00ba febbraio 2005 Gyanendra ha destituito il governo guidato da Sher Bahadur Deuba, dichiarando lo Stato d'emergenza, assumendo su di s\u00e9 il potere esecutivo e nominando un Consiglio dei ministri di sua fiducia.\nNella primavera del 2006 \u00e8 scoppiata la seconda mobilitazione generale per la democrazia nella storia del paese (Loktantra Andolan, ossia movimento democratico, o Jana Andolan II). Centinaia di migliaia di nepalesi, tra cui gli studenti guidati dal loro leader Gagan Thapa, sono scesi in piazza per chiedere il ritorno alla democrazia. Il 21 aprile, dopo una settimana di ininterrotti cortei di massa, re Gyanendra ha rinunciato al potere assoluto, e ha invitato i sette partiti d'opposizione a designare un nuovo primo ministro. La scelta \u00e8 caduta su Girija Prasad Koirala, che ha giurato il 30 aprile 2006. Lo stesso giorno si \u00e8 riunito il Parlamento per la prima volta dal 2002, approvando all'unanimit\u00e0 la proposta di Koirala per l'elezione di un'Assemblea Costituente.\nI maoisti, di fatto vincitori della guerra civile contro la monarchia, sono cos\u00ec entrati in Parlamento, iniziando un percorso di disarmo (che per\u00f2 non \u00e8 stato accettato da una frangia scissionista, che intende lottare a favore dell'indipendenza del Nepal meridionale).\nNel gennaio 2007 sono giunti i primi tra i 150 funzionari dell'ONU (soldati o ex militari) che hanno il compito di verificare il disarmo dei maoisti. Il processo di pace pare proseguire lentamente ma senza violenze.\nLa repubblica.\nIl 24 dicembre 2007 sette partiti, compresi gli ex-ribelli maoisti e i partiti di governo si sono accordati sull'abolizione della monarchia e il 28 dicembre 2007 \u00e8 stata approvata la transizione in Repubblica Democratica Federale.\nLe prime elezioni dopo nove anni sono avvenute il 10 aprile 2008 sancendo, con 220 seggi su 601, la netta vittoria del partito maoista. Il 28 maggio 2008 \u00e8 stata proclamata la Repubblica.\nIl 25 aprile 2015 si \u00e8 verificato un terremoto di magnitudine 7,8 che ha causato molte migliaia di vittime.\nIl 19 settembre 2015 viene approvata, dopo anni di discussione, la nuova costituzione del Nepal. La sua approvazione apporta diverse novit\u00e0 al paese tra cui l'estensione di diversi diritti, ma alcune minoranze ai confini con l'India si considerano escluse e per questa ragione hanno decretato una serie di forti proteste.\nIl 28 ottobre 2015 il Parlamento elegge come secondo Presidente del Nepal una donna, Bidhya Devi Bhandari, che ha avuto un importante ruolo nella scrittura della nuova carta costituzionale ed in particolare nello stabilire in costituzione delle garanzie per le donne.\nLe proteste dei Madhesi, etnia al confine con l'India, nei confronti della nuova costituzione, hanno determinato l'insorgere di un blocco economico tra l'India e il Nepal. Il blocco al confine ha impedito la libera circolazione delle merci e quindi una vera e propria crisi umanitaria per l'assenza dei generi di prima necessit\u00e0. Il blocco nasce dalla volont\u00e0 indiana di mantenere un'influenza sul paese.\nNel marzo 2016 il Primo ministro nepalese Khadga Prasad Sharma Oli si \u00e8 recato in visita ufficiale in Cina stringendo una serie di accordi bilaterali. Questa visita segna un cambiamento politico per il paese che sceglie cos\u00ec di allontanarsi dall'influenza indiana per passare sotto quella cinese."}
{"id": "658735", "revid": "287204", "url": "https://it.wikipedia.org/wiki?curid=658735", "title": "Tu quoque", "text": "L'argomento tu quoque \u00e8 una fallacia logica, in cui si giustificano le proprie azioni menzionando azioni analoghe compiute da altri: si cerca cio\u00e8 di screditare la posizione di un avversario asserendo la sua incoerenza nel mantenere detta posizione. Si tratta di una variante dell'argumentum ad hominem, dove viene criticata l'integrit\u00e0 di una persona e non la sua presa di posizione.\nIl termine deriva dall'espressione latina \"tu quoque\" che significa \"anche tu\".\nUn esempio di affermazione con risposta contenente la fallacia:\nChe \u00e8 fallace perch\u00e9 il fatto che anche l'interlocutore compia o abbia compiuto il male in realt\u00e0 \u00e8 irrilevante nei confronti dell'affermazione che questo sia sbagliato.\nL'argomentazione \u00e8 erronea poich\u00e9 l'analogia non \u00e8 una forma di ragionamento garantita dalle leggi del sillogismo.\nAspetti giuridici.\nQuesta formula ha anche un risvolto giuridico: nel common law, stabilisce che una persona non pu\u00f2 rivolgersi alla Corte di Equit\u00e0 senza essere innocente. Se esiste un nesso tra un illecito compiuto da questi e i diritti che egli intende rivendicare, la corte pu\u00f2 negare la sua richiesta. Ad esempio, se il proprietario di una casa infrange una regola riguardo alla propriet\u00e0 e poi proclama il preavviso di sfratto all'inquilino a causa del mancato rispetto di una regola, la legge pu\u00f2 consentire all'inquilino di restare perch\u00e9 anche il proprietario ha infranto una parte dell'accordo.\nLa formula del \"tu quoque\" \u00e8 nota per essere stata appositamente ignorata durante il Processo di Norimberga e dal Tribunale penale internazionale per l'ex-Jugoslavia."}
{"id": "658752", "revid": "599013", "url": "https://it.wikipedia.org/wiki?curid=658752", "title": "Gyula Zsiv\u00f3tzky", "text": "Biografia.\nUno dei massimi lanciatori di martello della storia dell'atletica, ha vinto l'oro olimpico nel 1968, \"disintegrando\" il primato dei Giochi e portandolo da m. 69.74 a ben m.73.36, oltre a guadagnarsi tre medaglie d'argento fra Olimpiadi e campionati d'Europa. In pi\u00f9, ha vinto anche un altro fondamentale oro ai Campionati d'Europa di Belgrado 1962, occasione in cui evidenzi\u00f2 grande tempra di lottatore combattivo e capace di concentrarsi ottimamente, stabilendo nel corso della gara, colla misura di m.69,64, il nuovo primato europeo.\nEmblematica poi, soprattutto, la sua vittoria olimpica del 1968, a pochi giorni dalla repressione della primavera di Praga, che richiamava certo alla mente la rivolta ungherese del 1956, schiacciata nel sangue dai carri armati sovietici: Gyula Zsiv\u00f3tzky riusc\u00ec a rimontare quasi alla fine senza mai scoraggiarsi, pur opposto ad un rivale agguerritissimo e considerato pressoch\u00e9 imbattibile fino ad allora, vincendo al quinto lancio appunto contro il sovietico Romual'd Klim, campione uscente; ottenne per giunta il nuovo primato delle Olimpiadi, a metri 73.36.\nZsiv\u00f2tzky, oltre a quello citato europeo del 1962, nel lancio del martello ha stabilito anche due primati mondiali: con m. 73,74 nel 1965 a Debrecen, poi con m.73,76 nel 1968. Specialmente il primo \u00e8 degno di nota: un'impresa atletica davvero al di fuori del comune, storica e proprio straordinaria, se si tien conto che il record assoluto precedente, un m. 71,26 dello statunitense Harold Connolly, venne superato il 4 settembre dall'ungherese di ben 248 centimetri, il massimo progresso d'ogni epoca nella specialit\u00e0 in una sola volta."}
{"id": "658754", "revid": "339392", "url": "https://it.wikipedia.org/wiki?curid=658754", "title": "Cristina di Francia", "text": ""}
{"id": "658755", "revid": "1498232", "url": "https://it.wikipedia.org/wiki?curid=658755", "title": "Swissinfo.ch", "text": "swissinfo.ch \u00e8 un portale web d'informazione della SRG SSR. Disponibile in nove lingue, ha per missione di informare gli svizzeri che si trovano all'estero sull'attualit\u00e0 del loro paese, di far conoscere meglio la Svizzera a livello internazionale e di proporre una visione \"svizzera\" del mondo, compatibile con le tradizioni di neutralit\u00e0 e pluralismo.\nswissinfo.ch propone approfondimenti sui principali avvenimenti internazionali e illustra le relazioni della Svizzera in un mondo globalizzato. La priorit\u00e0 \u00e8 data alle notizie di attualit\u00e0, politica, economia, cultura, scienza e societ\u00e0.\nDalle onde corte a swissinfo.ch.\n1935-1939: la nascita della \"voce svizzera nel mondo\".\nNegli anni venti del novecento ha inizio una nuova era a livello mondiale per i mezzi d'informazione: le onde corte permettono per la prima volta di raggiungere il pubblico, in tempo reale, in ogni parte del pianeta. Cominciano cos\u00ec a fiorire le prime radio internazionali. Grazie al trasmettitore della Societ\u00e0 delle Nazioni a Prangins, nel Canton Vaud, anche la Svizzera decide di ricorrere a questa nuova tecnologia per ristabilire un cordone ombelicale con le sempre pi\u00f9 folte comunit\u00e0 di connazionali emigrati nei cinque continenti. Dopo i primi programmi sperimentali diffusi in un raggio di poche centinaia di chilometri, la presenza elvetica nell'etere internazionale prende avvio il 1\u00ba agosto 1935 con la trasmissione verso l'America del discorso del consigliere federale Rudolf Minger in occasione della festa nazionale svizzera.\nSoprannominato \"radio nostalgia\", il Servizio svizzero delle onde corte \u00e8 chiamato molto presto ad assumere una ben altra funzione di fronte alle minacce che pesano sulla Confederazione alla vigilia della seconda Guerra mondiale. Dopo l'annessione dell'Austria alla Germania nel 1938, avvenuta a colpi di propaganda politica, il Consiglio federale proclama il principio della \u00abdifesa spirituale\u00bb in Svizzera per combattere gli influssi esterni, rafforzare l'identit\u00e0 nazionale e rinsaldare i legami tra le diverse regioni culturali del paese.\nNel 1939, poco prima dello scoppio della guerra, questi obbiettivi vengono concretizzati con la creazione della Fondazione culturale Pro Helvetia e con l'apertura della quarta Esposizione nazionale a Zurigo. Ma anche con la costruzione del primo trasmettitore svizzero ad onde corte a Schwarzenburg, nel Canton Berna, approvato a larga maggioranza l'anno prima dal parlamento. La \u00abvoce svizzera nel mondo\u00bb \u2013 diffusa inizialmente in tedesco, francese ed italiano \u2013 diventa allora uno dei principali interpreti di una nuova missione, a cui sembra legato il destino di tutto il paese: far conoscere la volont\u00e0 d'indipendenza, neutralit\u00e0 e democrazia della Svizzera.\n1939-1945: una missione vitale durante la seconda guerra mondiale.\nNegli anni bui della guerra, i programmi del Servizio svizzero delle onde corte (SOC) risuonano come la sola voce libera e neutrale che giunge dal centro di un'Europa occupata e sottomessa alla propaganda bellica. In un periodo in cui i giornali stranieri sono vietati, le comunicazioni telefoniche e postali limitate, le onde corte si trasformano nell'unico strumento in grado di superare le restrizioni e la censura. Giorno dopo giorno, le cronache quotidiane del SOC riflettono gli sviluppi in Svizzera durante il conflitto e forniscono un quadro relativamente preciso degli avvenimenti sul fronte bellico.\n\u00abMai, come in questi ultimi anni, la Svizzera si \u00e8 ritrovata cos\u00ec ermeticamente isolata dal resto del mondo. Eravamo circondati da forze che cercavano di combattere i nostri ideali con ogni strumento di propaganda. Abbandonati a noi stessi a livello militare, politico, economico, ma anche spirituale\u00bb, scrive nel maggio 1945 Paul Borsinger, primo direttore del SOC. \u00abTra i popoli dei paesi lontani che condividevano i nostri ideali si diffondeva sempre pi\u00f9 l'impressione che i regimi autoritari dominavano ormai tutto il Continente. Solo le onde corte potevano permetterci di superare le distanze che ci separavano da questi popoli, per far sapere loro che esisteva ancora un ultimo piccolo riccio democratico nel cuore dell'Europa\u00bb.\nQuesto importante ponte tra la Svizzera e il mondo viene quindi ampliato durante la guerra, nonostante le ristrettezze finanziarie. Nel 1941, trasmissioni quotidiane in inglese, spagnolo e portoghese si affiancano a quelle in lingua tedesca, francese e italiana. Al SOC viene affidato anche l'incarico vitale di far sapere che \u00abin un'Europa in guerra, la Svizzera \u00e8 pronta a difendere la propria indipendenza con le armi\u00bb. Il ruolo del SOC viene riconosciuto anche dal Consiglio federale nel dicembre 1945: \u00abquesta emittente ha reso dei servizi inestimabili alla Svizzera durante la guerra. In questi anni di urgente necessit\u00e0, le trasmissioni ad onde corte hanno permesso di far sentire la voce della Patria ai nostri connazionali all'estero, ma anche di mantenere un legame tra la Svizzera accerchiata e l'estero, perfino con i paesi d'oltremare\u00bb.\n1945-1989: una visione neutrale durante la guerra fredda.\nRiconoscendo il ruolo essenziale svolto dal Servizio svizzero delle onde corte (SOC) durante il conflitto mondiale, nel dopoguerra il Consiglio federale rinnova il mandato dell'emittente internazionale, con il compito di \u00abrinsaldare i legami con i connazionali residenti all'estero e di promuovere la conoscenza della Svizzera nel mondo\u00bb. Nel 1953 il SOC \u00e8 riconosciuto come settima unit\u00e0 aziendale della Societ\u00e0 svizzera di radiotelevisione (oggi SRG SSR) e nel 1978 viene ribattezzato Radio Svizzera internazionale (SRI).\nDurante il periodo della guerra fredda tra Est ed Ovest si moltiplicano le emittenti internazionali: i due grandi blocchi cercano infatti di rafforzare non solo la loro presenza militare nel mondo, ma anche quella radiofonica, spesso impiegata come strumento di propaganda ideologica e politica. Considerata il simbolo di un paese neutrale, privo di un passato coloniale e senza interessi espansionistici, in questi decenni SRI conquista un posto di primo piano nell'etere radiofonico mondiale. I suoi programmi in 7 lingue (tedesco, francese, italiano, inglese, spagnolo, portoghese e arabo) sono apprezzati per la loro affidabilit\u00e0 e imparzialit\u00e0 e rispecchiano la pluralit\u00e0 d'informazione di un paese multiculturale con una grande tradizione democratica.\nIn base a vari sondaggi, tra gli anni cinquanta e ottanta SRI figura tra le emittenti internazionali pi\u00f9 ascoltate dopo le grandi stazioni, come la BBC, Radio France Internationale o la Deutsche Welle. Oltre a fungere da cordone ombelicale tra la Svizzera e i connazionali all'estero, SRI diventa un appuntamento quotidiano d'informazione per milioni di ascoltatori stranieri che gradiscono in particolare la \u00abvisione elvetica\u00bb dell'attualit\u00e0 mondiale. Nei microfoni di SRI si esprimono numerosi protagonisti della scena internazionale, dirigenti politici, esperti economici, scienziati e artisti, ma anche molte altre persone di ogni colore e cultura che forniscono un quadro variegato della Svizzera e del mondo attraverso testimonianze, racconti e opinioni. Grazie a un'infrastruttura composta da 12 trasmettitori a onde corte con potenza tra i 100 e i 500 kilowatt dislocati a Schwarzenburg, Sottens, Berom\u00fcnster, Sarnen e Lenk, SRI diffonde ogni giorno 70 ore di programmi in direzione dei cinque continenti.\n1989-2010: crolla il Muro di Berlino e si apre una nuova era multimediale.\nNegli anni novanta prende avvio una fase di grandi trasformazioni per le radio internazionali. Il crollo della cortina di ferro tra Est ed Ovest porta ad un ripensamento sulla missione delle emittenti per l'estero. Con l'avvento delle telecomunicazioni satellitari e di internet, le onde corte perdono inoltre il loro monopolio nella trasmissione di programmi d'informazione a lunga distanza. Numerose stazioni internazionali rispondono a queste sfide adottando una strategia multimediale: radio, televisione e internet.\nSottoposta a tagli finanziari, Radio Svizzera Internazionale (SRI) si vede costretta ad operare una massiccia riduzione dei suoi effettivi e ad abbandonare la produzione e la trasmissione di programmi radiofonici. Si chiude cos\u00ec un lungo capitolo della storia radiofonica svizzera, ma si apre una nuova era nella presenza mediatica elvetica nel mondo. SRI si trasforma infatti in swissinfo.ch, una nuova piattaforma internet, che dal 1999 propone informazioni online sulla Svizzera attraverso notizie, articoli, dossier, audio, video e fotografie. Nell'ambito della revisione della Legge sulla radio e la televisione, il parlamento accorda nel 2006 il proprio sostegno al nuovo portale multimediale in 9 lingue (tedesco, francese, italiano, inglese, spagnolo, portoghese, arabo, cinese e giapponese), assicurando una base di finanziamento di almeno il 50% da parte della Confederazione.\nNel giro di pochi anni, swissinfo.ch \u00e8 diventato uno strumento d'informazione irrinunciabile per la Quinta svizzera, che partecipa in modo sempre pi\u00f9 attivo alle votazione e alle elezioni federali: a fine 2009, oltre 130.000 svizzeri residenti all'estero erano iscritti nei registri elettorali. Con pi\u00f9 7 milioni di pagine consultate ogni mese da circa 160 paesi, la piattaforma assume inoltre la missione di spiegare in modo comprensibile all'estero la realt\u00e0 politica, economica, sociale e culturale della Svizzera. Una missione ancora pi\u00f9 essenziale in questi tempi, in cui la Confederazione si ritrova spesso al centro di critiche da parte dei media internazionali, e in un mondo sempre pi\u00f9 globalizzato, in cui il successo di un paese dipende sempre pi\u00f9 dalla presenza della sua immagine e del suo marchio sulla scena internazionale. Le 9 lingue del portale swissinfo.ch sono lingua ufficiale nelle nazioni con le quali la Svizzera intrattiene circa l'85% dei suoi scambi economici e commerciali.\nCrisi e incertezza.\nMalgrado il successo ottenuto, la pressione finanziaria non accenna a calare. Il programma di risparmio varato dal Consiglio federale e dall'Assemblea federale nel 2003 costringe swissinfo.ch, un anno dopo, a sopprimere 26 posti e a interrompere le trasmissioni radio nell'ottobre 2004.\nNel 2005 il consiglio di amministrazione della SRG SSR decide di smantellare swissinfo.ch. Per essere definitivo, per\u00f2, questo provvedimento richiede l'avallo delle autorit\u00e0 di vigilanza, ossia dell'Ufficio federale delle comunicazioni (UFCOM) e del Consiglio federale.\nI piani della SSR suscitano per\u00f2 l'opposizione degli svizzeri all'estero e del parlamento. Il 9 giugno 2005, la Camera alta (Consiglio degli Stati) inoltra al governo una mozione che chiede il mantenimento di swissinfo.ch. La Camera bassa (Consiglio nazionale) fa lo stesso passo il 6 marzo. La nuova Legge federale sulla radiotelevisione stabilisce che la Confederazione finanzier\u00e0 swissinfo.ch almeno per il 50% del budget.\nNel luglio del 2007 il Consiglio federale conferisce a swissinfo.ch un mandato di prestazioni (dal 2007 al 2011) per pubblicare su internet un'offerta informativa plurilingue, multimediale, originale e di alto livello qualitativo.\nConfrontata a nuove preoccupazioni finanziarie, la SSR torna alla carica nella primavera del 2009 affidando ai direttori di swissinfo.ch, di Schweizer Radio DRS (SR DRS) e di Radio T\u00e9l\u00e9vision Suisse (RTS) un mandato ciascuno allo scopo di chiarire, entro la fine del 2009, la possibilit\u00e0 di risparmiare 7 milioni di franchi sugli attuali costi di esercizio complessivi (26 milioni di franchi).\nI modelli allo studio sono tre e il rapporto finale verter\u00e0 appunto sulla loro valutazione comparata: ottimizzare l'attuale unit\u00e0 aziendale swissinfo.ch a Berna, integrare swissinfo.ch alla RTS a Ginevra, oppure allo studio radiofonico di SR DRS a Berna. swissinfo.ch conta 120 posti di lavoro a tempo pieno.\nAmpia offerta editoriale.\nPur non perdendo di vista la sua missione di apertura sul mondo, swissinfo.ch ha il compito di informare in modo esaustivo, ponderato e critico i cittadini svizzeri all'estero sugli avvenimenti in patria.\nUn compito che diventa ancora pi\u00f9 importante a partire dal 1992, da quando cio\u00e8 la comunit\u00e0 di espatriati pu\u00f2 esprimere per posta le sue preferenze in occasione di elezioni e votazioni federali.\nswissinfo.ch punta inoltre a far conoscere meglio la Svizzera a livello internazionale grazie a dossier speciali su temi di attualit\u00e0 come il segreto bancario o l'integrazione degli stranieri. Propone inoltre uno sguardo diverso su avvenimenti di portata internazionale e offre un'informazione approfondita su temi di cultura, scienza e societ\u00e0.\nDal 2014 \u00e8 stato lanciato anche il sito www.tvsvizzera.it che \u00e8 destinato principalmente a un pubblico di italiani per mantenere i legami tra la Svizzera e l'Italia, e di italofoni all'estero interessati alla realt\u00e0 svizzera, informa su avvenimenti di attualit\u00e0, in particolare sugli aspetti transfrontalieri dal punto di vista della Svizzera. L'offerta consiste in rivisitazioni di contributi forniti dalla RSI, da rsi.ch e da swissinfo.ch e sar\u00e0 completata con delle produzioni originali concernenti argomenti d'interesse sotto il profilo delle relazioni esistenti tra Svizzera e Italia. Questo sito \u00e8 stato creato principalmente per colmare il vuoto lasciato dopo che il segnale analogico della Tsi venne spento nel 2006 lasciando cos\u00ec il Nord Italia senza i canali svizzeri e dalle proteste che susseguirono chiedendone il loro ritorno.\nUn pubblico nei 5 Continenti.\nLa popolarit\u00e0 di swissinfo.ch presso gli svizzeri dell'estero \u00e8 in netta crescita, rileva uno studio indipendente condotto da Mediapulse. Tra gli espatriati elvetici che consultano swissinfo, nove persone su dieci si dicono soddisfatte dei contenuti su elezioni e votazioni.\nIl numero di visitatori unici (\"unique visitors\"), si legge nel rapporto di gestione 2008, \u00e8 salito del 55% rispetto all'anno precedente. Ogni mese, i visitatori unici sono in media 762.000 e le pagine consultate oltre 5 milioni.\nSecondo il sondaggio condotto dalla Fondazione per la ricerca sui media Mediapulse, tra il 2001 e il 2008 il tasso di popolarit\u00e0 di swissinfo.ch tra gli Svizzeri dell'estero \u00e8 passato dal 14% al 37%."}
{"id": "658756", "revid": "1573940", "url": "https://it.wikipedia.org/wiki?curid=658756", "title": "Anguis fragilis", "text": "L'orbettino (Anguis fragilis ) \u00e8 un sauro della famiglia Anguidae.\nDa molti erroneamente considerato un serpente, per via del suo particolare modo di incedere, dovuto alla mancanza di arti; in realt\u00e0 si tratta di una lucertola che, nel corso dell'evoluzione, ha perso le zampe; come molte lucertole, in caso di pericolo riesce a spezzare la coda, che rappresenta il 60% della lunghezza del corpo, lasciandola sul terreno per distrarre l'aggressore e riuscire a fuggire (il nome scientifico sottolinea questa sua capacit\u00e0 - infatti \"fragilis\" significa \"che si pu\u00f2 spezzare\").\nAltro aspetto che differenzia questa specie rispetto agli ofidi, \u00e8 la presenza di palpebre che si chiudono, un minor numero di vertebre ed una pelle pi\u00f9 robusta.\nStudi genetici hanno separato la linea evolutiva italiana classificando gli orbettini al di sotto delle Alpi e del Sud-est della Francia come \"Anguis veronensis\".\nDescrizione.\n\u00c8 un animale di forma cilindrica; possiede una pelle liscia e lucida, sotto di essa sono presenti placche ossee chiamate osteodermi che lo rendono molto rigido nei movimenti, anche se gli facilitano l'escavazione.La sua colorazione \u00e8 molto varia: principalmente \u00e8 grigio argenteo, ma pu\u00f2 essere anche marrone o rossastro quasi come il rame, le femmine e i giovani presentano fianchi di colore scuro e a volte una striscia pi\u00f9 scura nella parte dorsale lungo le vertebre; i maschi sono in genere di colore uniforme a volte con ocelli azzurri sui fianchi. Entrambi i sessi sono totalmente neri sul ventre.\nPu\u00f2 raggiungere eccezionalmente una lunghezza di 50\u00a0cm, anche se in genere non supera i 35\u201340\u00a0cm. Il suo peso si aggira attorno ai 30 - 60 grammi. Questa specie tende a perdere la coda molto facilmente per autotomia come del resto indicato dal nome scientifico.\nDistribuzione e habitat.\n\u00c8 una specie adattata a climi freschi e umidi, cosa che gli permette di occupare diverse latitudini; infatti vive in buona parte dell'Europa (ad esclusione della Francia sud-orientale dove \u00e8 vicariata da \"Anguis veronensis\"), in Nord Africa e in Asia minore.\n\u00c8 una specie molto adattabile ma \u00e8 pi\u00f9 frequente nelle zone aperte ed erbose con terreno sciolto, prediligendo in particolare le zone umide. Lo si rinviene quindi spesso nei pascoli, al margine dei boschi, nei frutteti e negli orti. Arriva a vivere fino ad una altitudine di 2000 metri.\nTrascorre il periodo invernale in ambienti sotterranei, svernando da novembre fino ad inizio primavera.\nBiologia.\n\u00c8 un animale eccezionalmente longevo. \u00c8 stato osservato che pu\u00f2 arrivare a vivere anche 50 anni di et\u00e0.\nNella cultura popolare si \u00e8 sempre creduto che l'orbettino fosse un serpente velenoso, tanto da dedicargli un proverbio che dice: \u201cSe la vipera ci sentisse, se l'orbettino ci vedesse, poca gente al mondo ci sarebbe\u201d. In realt\u00e0 questo rettile possiede degli occhi piccoli, non \u00e8 velenoso e perde la coda per difendersi.\nAlimentazione.\n\u00c8 un animale che non presenta denti veleniferi, e non avendo mascelle snodabili come i serpenti si nutre principalmente di piccoli insetti, lumache, vermi e lombrichi. In genere, durante le ore calde del giorno, proprio per la sua esigua necessit\u00e0 di calore, resta riparato in una buca, sotto un sasso o in un tronco marcescente, ed esce solo nelle ore del crepuscolo o la mattina presto per andare a caccia.\nRiproduzione.\nL'orbettino \u00e8 un animale ovoviviparo, i piccoli vengono partoriti dopo mesi dall'accoppiamento, che avviene soprattutto nel mese di maggio; i giovani, in numero di 6-12, sono lunghi 7-8 centimetri e gi\u00e0 perfettamente formati, le uova si schiudono subito dopo la deposizione. Dopo tre anni diventano lunghi 25\u00a0cm e sono sessualmente maturi, ed \u00e8 frequente che i maschi lottino per la conquista di una femmina."}
{"id": "658757", "revid": "36426", "url": "https://it.wikipedia.org/wiki?curid=658757", "title": "Il Prato (Firenze)", "text": "Con Il Prato (o Prato di Ognissanti) si indica un grande slargo nella zona ovest del centro storico di Firenze che rappresenta una delle pi\u00f9 grandi piazze della citt\u00e0. Sebbene nelle lapidi sia indicato semplicemente come \"l Prato\" ed abbia la forma di una piazza, nello stradario cittadino \u00e8 considerata una via, con la numerazione pari sul lato nord e dispari su quello sud. \nStoria e descrizione.\nIl Prato era una zona sterrata e non lastricata incuneata fra l'area di influenza del convento domenicano di Santa Maria Novella e quello degli Umiliati di Ognissanti e ospitava anche l'ospedale per lebbrosi che la rendeva piuttosto malsana. Dopo l'inclusione nell'ultima cinta muraria trecentesca venne destinata al mercato settimanale del bestiame.\nDominato dalla Porta al Prato che vi si apre, \u00e8 stato un importante snodo viario sin dal medioevo, ma solo in epoca Granducale la zona venne riqualificata, con il sorgere di numerosi palazzi, tra i quali uno dei primi fu il Palazzo Corsini al Prato. \nDalla met\u00e0 del Cinquecento infatti la zona sub\u00ec una vera rinascita divenendo luogo di rappresentanza e passeggio, una riqualificazione suggellata dalle nozze fra il Granduca Ferdinando I e Cristina di Lorena nel 1589, che si svolsero proprio in questa area, magnificamente arredata da scenografie creata dai grandi artisti di corte come il Giambologna, Bartolomeo Ammannati e Bernardo Buontalenti.\nAl tempo del Palio dei barberi qui veniva montato il palco granducale per assistere alla partenza della corsa dei cavalli, che sfrecciavano dalla vicina Via del Ponte alle Mosse, passando dalla Porta. Nel XIX secolo venne appositamemente edificato per questo scopo l'edificio con le semicolonne in angolo con via Curtatone, originariamente una delle architetture pi\u00f9 interessanti dello stile neoclassico a Firenze, molto manomessa in seguito. La costruzione venne affidata all'architetto Luigi de Cambray Digny e fu completato tra il 1819 e il 1827. Il loggiato dal quale il granduca assisteva agli spettacoli ha infatti le arcate ormai tamponate. \nOggi il Prato \u00e8 ancora un trafficato snodo viario. Vi si affacciano il Teatro L'Amicizia e alcune istituzioni religiose, come l'ex-convento dei Santi Maria e Giuseppe sul Prato e, nelle vicinanze, la chiesa di Santa Lucia sul Prato. Accanto al gi\u00e0 citato palazzo Corsini, riconoscibile dal lungo balcone, si trova sulla destra un secondo palazzo dei Corsini costruito nel 1860 da Ulisse Faldi.\nNel grande palazzo che oggi \u00e8 occupato da un hotel cinque stelle sorgeva un ospedale per i lebbrosi chiamato di \"Sant'Jacopo e Sant'Eusebio al Prato\", fondato nel 1186, e gi\u00e0 occupato dal monastero di Sant'Anna sul Prato. Oggi viene ricordato come il Palazzo Stiozzi Ridolfi, e reca sulla facciata un complesso stemma araldico sostenuto da due enormi angeli in terracotta.\nL'estremit\u00e0 est \u00e8 quella dall'aspetto pi\u00f9 ottocentesco, con il palazzo neogotico costruito verso la met\u00e0 dell'Ottocento dall'architetto milanese Ignazio Villa. Questa struttura un tempo era la pi\u00f9 importante in questo stile della citt\u00e0, ed uno degli esempi pi\u00f9 significativi di neogotico in Italia, ma in seguito alla perdita di molte delle decorazioni originali oggi appare piuttosto dimesso. \nL'edificio a pianta circolare al centro dello slargo sul lato est \u00e8 la cosiddetta Rotonda dei Barbetti, fatta costruire verso il 1845 e acquistata da Angelo Barbetti nel 1863. \nDavanti alla rotonda \u00e8 stata collocata una fontana ottocentesca proveniente da piazza dei Mozzi in Oltrarno: un'incisione ricorda le imprese di Napoleone e reca impressa la data 1810, mentre una seconda lapide ricorda che venne spostata nella sua attuale collocazione nel 1882.\nSul lato opposto si trova l'edificio neoclassico della Loggia Reale, opera di Luigi Cambrai Digny, dalla quale il Granduca assisteva al palio dei Barberi."}
{"id": "658763", "revid": "1543377", "url": "https://it.wikipedia.org/wiki?curid=658763", "title": "Natura 2000", "text": "Natura 2000 \u00e8 una rete di siti di interesse comunitario (SIC), e di zone di protezione speciale (ZPS) creata dall'Unione europea per la protezione e la conservazione degli habitat e delle specie, animali e vegetali, identificati come prioritari dagli Stati membri dell'Unione europea.\nI siti appartenenti alla Rete Natura 2000 sono considerati di grande valore in quanto habitat naturali, in virt\u00f9 di eccezionali esemplari di fauna e flora ospitati. Le zone protette sono istituite nel quadro della cosiddetta \"\"Direttiva Habitat\", che comprende anche le zone designate nell'ambito della cosiddetta \"Direttiva Uccelli\".\nLa costituzione della rete ha l'obiettivo di preservare le specie e gli habitat per i quali i siti sono stati identificati, tenendo in considerazione le esigenze economiche, sociali e culturali regionali in una logica di sviluppo sostenibile. Mira a garantire la sopravvivenza a lungo termine di queste specie e habitat e a svolgere un ruolo chiave nella protezione della biodiversit\u00e0 nel territorio dell'Unione europea.\nCronistoria.\nNatura 2000 \u00e8 una rete europea istituita dalla Direttiva 92/43/CEE (cosiddetta \"direttiva Habitat\"\") sulla conservazione degli habitat naturali della fauna e della flora selvatiche, del 21 maggio 1992. La costituzione della rete \u00e8 ancora in corso e dovrebbe permettere di realizzare gli obiettivi fissati dalla Convenzione sulla diversit\u00e0 biologica, adottata durante il Summit della Terra tenutosi a Rio de Janeiro nel 1992 e ratificata dall'Italia il 12 febbraio 1994.\nLa formazione della rete era inizialmente prevista per il giugno 2004. Gli Stati membri dell'Unione dovevano scegliere sul loro territorio i siti naturali che dovevano formare la rete, e fornire prima del giugno 1995 un elenco nazionale dei siti sottoposti alla formazione della rete Natura 2000. Nel giugno 1998 doveva esser completata la seconda fase di costituzione di Natura 2000, dalla selezione definitiva dei siti di importanza comunitaria (SIC), che sarebbero in seguito integrati alla rete Natura 2000 sotto la designazione finale di Zone Speciali di Conservazione (ZSC). Ma la designazione dei siti ha subito ritardi in numerosi paesi. Ad esempio, la rete di siti francesi \u00e8 stata convalidata soltanto nel 2007, dopo numerosi scambi con la Commissione europea ed un contenzioso per \"designazione insufficiente di siti ai sensi della direttiva Habitat-Fauna-Flora\". La Polonia ha anche ricevuto nel 2006 dei richiami da parte della Commissione.\nFunzionamento della rete.\nDue tipi di zone protette.\nLa politica europea di costruzione della rete si appoggia sull'applicazione della direttiva 79/409/CEE del 1979 riguardante la conservazione degli uccelli selvatici e della direttiva Habitat (1992). Con queste due direttive gli Stati membri dispongono di un quadro comune d'intervento a favore della conservazione delle specie e degli habitat naturali.\nEsistono due tipi di siti nella rete Natura 2000: le zone di protezione speciale (ZPS) e le zone speciali di conservazione (ZSC). I siti sono normalmente scelti dai singoli Stati membri ma la Commissione pu\u00f2 essere all'origine di una procedura di consultazione bilaterale se constata che un sito importante non \u00e8 stato inserito nella rete Natura 2000 (articolo 5.1 della direttiva Habitat).\nZone di protezione speciale (ZPS).\nLa direttiva 79/409/CEE (sostituita dalla Direttiva 2009/147/CE) chiedeva agli Stati membri dell'Unione Europea di designare delle ZPS ossia dei territori idonei per numero, estensione e/o localizzazione geografica alla conservazione delle specie di uccelli minacciate, vulnerabili o rare citate nell'allegato I della direttiva. Il progetto \"Important Bird Areas\" (IBA) di BirdLife International serve come riferimento per istituire le ZPS. Le zone scelte sono dei luoghi di riproduzione, di alimentazione o di migrazione e sono quindi considerate particolarmente importanti per la conservazione degli uccelli. La designazione delle ZPS \u00e8 relativamente semplice e si fa a livello nazionale senza dialogo con la Commissione europea visto che le ZPS derivano direttamente dalle IBA.\nZone speciali di conservazione (ZSC).\nLe Zone Speciali di Conservazione, instaurate dalla Direttiva Habitat nel 1992, hanno come obiettivo la conservazione di questi siti ecologici:\nLa procedura di designazione di un sito come ZSC \u00e8 pi\u00f9 lunga rispetto a quella per le ZPS. Ogni stato procede inventariando i siti potenziali sul proprio territorio, proponendoli poi alla Commissione Europea sotto forma di pSIC (proposta di Sito d'Interesse Comunitario). Dopo l'approvazione da parte della Commissione europea, il pSIC viene iscritto come Sito d'Interesse Comunitario per l'Unione europea e integrato nella rete di Natura 2000.\nNatura 2000 in mare.\nLa maggior parte degli stati membri possiede una frontiera litorale; essi devono perci\u00f2 designare una rete coerente e sufficiente di habitat naturali e di specie d'interesse comunitario presenti nello spazio marittimo, prima della met\u00e0 del 2008. Per aiutarli, la Commissione europea ha pubblicato una \"guida d'applicazione di Natura 2000 in mare\" che precisa:\nIn Francia, i \"pr\u00e9fets\" hanno lanciato, nel novembre 2007, su basi scientifiche, le procedure di designazione con le Direzioni Regionali dell'Ambiente (DIREN) e gli attori del mare, per 96 settori considerati pertinenti dal Museo Nazionale di Storia Naturale, con un obiettivo triplo:\nLa gestione deve in seguito tenere conto delle esigenze economiche, sociali e culturali in gioco; la Commissione impegna anche gli Stati membri a colmare le loro lacune scientifiche e a migliorare ulteriormente la rappresentativit\u00e0 della rete marina.\nLa gestione dei siti.\nLa Direttiva habitat non imponeva un metodo in particolare per scegliere un sito o per gestirlo. Ogni Stato membro era libero di utilizzare il metodo che preferiva. Cos\u00ec, la regolamentazione varia da uno Stato all'altro:\n\u00c8 interessante notare che la maggior parte dei paesi cercano di utilizzare le misure agro-ambientali per le attivit\u00e0 agricole nel perimetro dei siti Natura 2000, completate in alcuni paesi da un approccio contrattuale.\nSolo la Francia ed il Regno Unito hanno sviluppato un approccio esclusivamente contrattuale per la totalit\u00e0 delle attivit\u00e0 presenti nei perimetri.\nLa gestione pu\u00f2 essere centralizzata, come ad esempio in alcuni paesi dell'Europa del nord, o decentrata, come in Francia o nel Regno Unito, dove la gestione \u00e8 affidata a delle agenzie regionali per l'ambiente, o dei comuni (\u00e8 il caso della Svezia). La Grecia ha adottato una strategia particolare creando delle entit\u00e0 private ma controllate dallo Stato per gestire i suoi siti.\nIn Germania.\nIn Germania, la messa in opera di Natura 2000 \u00e8 organizzata attorno ai L\u00e4nder, che dispongono delle loro leggi in materia. Un elenco iniziale di siti \u00e8 elaborato dai L\u00e4nder, che avviano una prima discussione. Quest'elenco \u00e8 in seguito trasmesso al livello federale, che garantisce in particolare un ruolo di consiglio scientifico, e dove un secondo dibattito ha luogo tra i vari ministeri. Le osservazioni fatte durante questi dibattiti tornano allora ai L\u00e4nder, che prendono le decisioni sulla scelta dei siti. Una volta designati, la scelta del tipo di gestione dei siti dipende ancora dai L\u00e4nder, che possono scegliere un metodo regolamentare, contrattuale, o misto.\nIn Francia: COPIL e DOCOB.\nDopo un periodo di gelo della procedura di designazione dei siti, una riflessione nazionale ha permesso di determinare il metodo da mettere in opera in Francia.\nOgni sito Natura 2000 \u00e8 gestito da un amministratore designato quando il sito \u00e8 creato. Pu\u00f2 trattarsi soltanto di un ente territoriale o di un gruppo di enti territoriali interessato dal sito. Se nessuna comunit\u00e0 si prende carico del sito, \u00e8 normalmente il \"pr\u00e9fet\" che lo fa, ma fino ad oggi questo caso non si \u00e8 mai verificato. Un comitato di controllo (\"COPIL\"), equivalente del comitato consultivo di una riserva naturale, \u00e8 incaricato di vegliare sulla buona applicazione ed il buon svolgimento della gestione del sito. \u00c8 composto da tutti gli attori presenti nel sito: associazioni, agricoltori, comunit\u00e0, poteri pubblici, cacciatori, pescatori, ecc.\nL'amministratore nomina in seguito un operatore tecnico, persona fisica responsabile dell'animazione del comitato di controllo, e della redazione di un documento molto importante per il sito: il documento di obiettivi (di solito chiamato DOCOB). Questo documento elabora inizialmente un diagnostico naturale e socioeconomico della zona, prima di stabilire gli obiettivi di gestione della riserva, per la conservazione del patrimonio naturale, l'informazione e la sensibilizzazione del pubblico, il lavoro realizzato in collaborazione con gli attori locali (in breve, \u00e8 un elenco degli obiettivi di gestione ed un calendario dei mezzi attuati per riuscire a raggiungere questi obiettivi).\nL'operatore tecnico \u00e8 aiutato nella redazione del DOCOB mediante la consultazione dei libri di habitat, lavori di sintesi raccogliendo le conoscenze scientifiche sugli habitat e le specie designati dalla direttiva Habitat-Fauna-Flora, i metodi di gestione conservativa e lo status di conservazione di questi habitat e specie.\nIl DOCOB comporta anche l'elenco dei contratti tipo Natura 2000 che possono essere applicati nel sito. Il documento di obiettivi di un sito \u00e8 messo a disposizione del pubblico in tutti i municipi situati sul territorio del sito. La carta Natura 2000 appare anche nella DOCOB.\nPer tutti i progetti di importanza che non sono previsti inizialmente dal DOCOB, \u00e8 prevista dalla direttiva Habitat una procedura di valutazione dell'impatto nel sito (che si tratti di una ZSC o di una ZPS). Se risulta che il progetto possa avere un impatto sufficientemente importante, \u00e8 annullato, salvo deroghe eccezionali per ragioni imperative d'interesse pubblico (salute e sicurezza pubbliche, vantaggio economico e sociale vitale, o vantaggio ambientale indiretto).\nI contratti Natura 2000.\nPer la gestione dei siti Natura 2000, l'approccio francese della Direttiva Habitat raccomanda il ricorso alla contrattualizzazione piuttosto che alla regolamentazione o la repressione. Prevede cos\u00ec la possibilit\u00e0 per gli operatori tecnici di organizzare contratti Natura 2000 con i vari attori (agricoltori, proprietari, cacciatori, silvicoltori, associazioni, ecc.) dei siti. Questi contratti sono l'equivalente dei contratti d'agricoltura sostenibile ma adattati ai siti Natura 2000. Anche definito per cinque anni, un contratto Natura 2000 indica:\nLa retribuzione del contraente, garantita dallo Stato e l'Unione europea, \u00e8 garantita dalla CNASEA (Centro Nazionale per la Sistemazione delle Strutture delle Aziende Agricole).\nAd esempio:\nLe carte Natura 2000.\nLe carte Natura 2000 sono un nuovo strumento contrattuale messo gradualmente in opera dal governo francese dal 2005. Specifica per ogni sito, e descritta nel documento di obiettivi, la carta Natura 2000 pu\u00f2 essere considerata come un contratto Natura 2000 semplificato: descrive le buone pratiche agro-ambientali che i proprietari di terreno situati in un sito Natura 2000 possono sottoscrivere, senza forzarle eccessivamente. Quest'impegno permette tuttavia di essere esonerato dalla tassa fondiaria sui terreni non costruiti. Il firmatario della carta pu\u00f2 impegnarsi su cinque o dieci anni, indipendentemente o oltre ad un contratto Natura 2000.\nUna circolare interministeriale del 30 aprile 2007 precisa il contenuto della carta Natura 2000, le modalit\u00e0 della sua elaborazione nel quadro della DOCOB e la procedura d'adesione alla carta.\nFinanziamento di Natura 2000.\nIl testo della direttiva Habitat prevede che il finanziamento e l'applicazione delle misure di protezione e gestione dei siti possa imporre delle spese troppo importanti per alcuni stati (a causa della ripartizione non omogenea dei siti tra i vari stati dell'Unione europea). In questi casi, un cofinanziamento pu\u00f2 essere previsto fra gli Stati e l'Unione.\nGeneralmente, il finanziamento dei siti Natura 2000 e dei contratti stipulati con gli utenti pu\u00f2 essere garantito da una o pi\u00f9 fonti. Con l'esempio della Francia pu\u00f2 trattarsi dei fondi nazionali di gestione degli spazi naturali, dei fondi propri a Natura 2000 iscritti nel quadro dei contratti di progetti Stato-regione, del fondo europeo d'orientamento e di garanzia agricola (FEOGA), dei fondi Programma LIFE. Quest'ultimo \u00e8 del resto dedicato per lo pi\u00f9 ai progetti che concernano i siti Natura 2000 ed ha cos\u00ec permesso di organizzare la riproduzione in cattivit\u00e0 della lucertola gigante di La Gomera (\"Gallotia bravoana\") che si credeva estinta, la protezione in Ungheria degli habitat della vipera di Orsini (\"Vipera ursinii\"), la protezione ed il restauro di prati e zone umidi nelle Alpi austriache, la redazione dei piani di gestione Natura 2000 di numerosi siti, ecc.\nOriginalit\u00e0 di Natura 2000.\nNatura 2000 promuove in Europa una gestione coordinata dei siti protetti d'interesse comunitario. Questo tipo di funzionamento, gi\u00e0 evocato e voluto dalla direttiva Uccelli nel 1979, \u00e8 ripreso dalla direttiva Habitat e applicato concretamente con la creazione della rete Natura 2000. La nozione di rete ecologica prende tutto il suo significato visto che i movimenti delle popolazioni della fauna e della flora sono presi in considerazione per la designazione dei siti e l'elaborazione dei documenti che fissano gli obiettivi per ogni sito. La direttiva Habitat chiede agli Stati membri di mantenere gli elementi del paesaggio \"che rivestono un'importanza maggiore per la fauna e la flora selvagge\", favorendo la coerenza globale ed il buon funzionamento della rete Natura 2000.\nInoltre, uno sforzo importante di concertazione \u00e8 stato fatto. La gestione si effettua con la partecipazione degli attori locali. L'obiettivo dichiarato di Natura 2000 non \u00e8 mettere sotto una campana di vetro alcuni spazi naturali, ma piuttosto favorire le attivit\u00e0 umane tradizionalmente esistenti e allo stesso tempo conservare il patrimonio naturale. In questo senso, il preambolo della direttiva stabilisce che: \"[la direttiva habitat], il cui scopo principale \u00e8 promuovere il mantenimento della biodiversit\u00e0, tenendo conto allo stesso tempo delle esigenze economiche, sociali, culturali e regionali, contribuisce all'obiettivo generale di uno sviluppo durevole; che il mantenimento di detta biodiversit\u00e0 pu\u00f2 in taluni casi richiedere il mantenimento e la promozione di attivit\u00e0 umane.\"\nEsempi di gestione concertata in Francia.\nIl sito 2000 dei prati della Baumette.\nIl sito Natura 2000 dei prati della Baumette, vicino a Angers, \u00e8 un prato inondabile vicino alla giunzione del Maine e della Loira. Il sito \u00e8 utilizzato da molti attori diversi:\nDurante l'ultimo decennio, lo sfruttamento della sabbia della Loira aveva causato il ribasso del letto del fiume (si parla \"d'incisione\" del corso d'acqua), e pertanto la diminuzione dell'importanza delle piene. Il luccio era dunque scomparso del prato, la falciatura era diventata pi\u00f9 precoce, e questo nuoceva al re di quaglie, ed il prato si imboschiva gradualmente. Il DOCOB del sito ha previsto una vasta operazione di rimessa in acqua dei prati della Baumette, in concertazione con tutti gli attori. Strumenti di regolazione delle acque sono stati installati nelle dighe degli stagni, per giocare sul livello d'acqua e permettere cos\u00ec di trattenere l'acqua delle piene di modo pi\u00f9 lungo.\nCos\u00ec tutti gli attori sono vincenti:\nLa ZPS delle Basses Corbi\u00e8res.\nLa ZPS delle Basses Corbi\u00e8res, situata in regione Languedoc-Rossiglione, a sud del dipartimento Aude, \u00e8 un massiccio calcareo coperto originariamente da una vegetazione rasa. Questo territorio \u00e8 stato designato come ZPS perch\u00e9 accoglie tredici specie della direttiva Uccelli, come per esempio l'aquila di Bonelli o il \"Galerida theklae\".\nDal 2005, la LPO Aude con il sostegno del Programma LIFE coordina il progetto LIFE CONSAVICOR. Questo progetto di conservazione tenta di sperimentare modalit\u00e0 di gestione degli ambienti aperti ricercati dagli uccelli, di migliorare le popolazioni di specie prede dei grandi rapaci grazie ad un partenariato con un gruppo di cacciatori, di ridurre le minacce sui territori dei grandi rapaci (messa in protezione di linea elettrici, ecc.).\nStato della rete in Europa.\nNel giugno 2007, l'Unione europea contava 4.617 ZPS, per una superficie di 454.723\u00a0km\u00b2, e 20.862 ZSC di una superficie totale di 560.445\u00a0km\u00b2. Ma numerosi siti sono stati designati, in totalit\u00e0 o in parte, secondo le due direttive. Non si possono dunque aggiungere queste superfici per ottenere una cifra globale per tutta la rete Natura 2000.\nI dieci nuovi Stati membri hanno presentato recentemente le loro proposte di siti per la rete Natura 2000, alcuni per una grande superficie (quasi il 30% della superficie della Slovenia \u00e8 proposto in ZSC).\nIl caso francese.\nLa rete dei siti Natura 2000 francesi \u00e8 stata particolarmente lunga a realizzarsi, spesso a causa delle polemiche e della cattiva accoglienza riservata a ci\u00f2 che \u00e8 stato percepito come una confisca delle terre (vedere il capitolo \"la polemica attorno a Natura 2000\"). Quindi la Corte di giustizia delle Comunit\u00e0 europee ha sanzionato la Francia in tre riprese, nonostante proiezioni significative, per il ritardo preso nella costituzione della rete Natura 2000:\nDopo queste due condanne, le relazioni tra la Francia e la Commissione europea sono diventate pi\u00f9 difficili ancora quando quest'ultima ha inviato nel 2004 allo Stato francese un'intimazione, poi un avviso motivato che gli richiede di completare rapidamente la sua rete di siti. Quest'avviso era accompagnato da minacce di sanzioni, in particolare di sospensione dei fondi strutturali europei per le regioni che non si fossero adeguate alla direttiva Habitat. Per rispettare i suoi impegni ed evitare questa condanna, la Francia ha trasmesso nel 2006 alla Commissione europea pi\u00f9 di 400 cartelle, organizzando un aumento della superficie della rete di 14% ai sensi della direttiva Habitat-Fauna-Flora e di 167% ai sensi della direttiva Uccelli. Questo sforzo considerevole ha permesso alla Francia di presentare, il 30 aprile 2006, una rete pi\u00f9 coerente nei confronti delle sfide di salvaguardia della biodiversit\u00e0 del suo territorio.\nNel settembre 2007, la rete francese Natura 2000 contava 1705 siti che coprivano 6,8 milioni di ettari (eccettuati gli ambienti marini), cio\u00e8 il 12,4% del territorio metropolitano terrestre, che comprendono:\nL'elenco dei siti francesi \u00e8 stato convalidato dalla Commissione europea il 21 marzo 2007, che ha classificato definitivamente gli ultimi due contenziosi per insufficienza di designazione di siti Natura 2000 in Francia.\nAi sensi dell'articolo 17 della direttiva Habitat, che impone una valutazione regolare dello stato di conservazione delle habitat e specie per ogni settore biogeografico, una prima valutazione provvisoria della rete di siti francesi \u00e8 stata effettuata per il periodo 1995-2006, da diversi esperti raccolti dal Ministero dell'Ambiente francese (MEDAD) e dal Museo nazionale di storia naturale (MNHN). Questi primi dati presentati nell'ottobre 2007 hanno riguardato 132 habitat naturali e 290 specie. Una sintesi grezza di questo lavoro pubblicata dall'associazione France Nature Environnement (FNE) mostravano che anche nelle zone Natura 2000, un grande numero di habitat e di specie \u00e8 in un cattivo stato di conservazione: il 53% degli habitat iscritti ai sensi di Natura 2000 sono in stato di conservazione \"sfavorevole o cattivo\", come il 43% delle 199 specie di fauna seguite ed il 43% delle 91 specie floristiche patrimoniali seguite. Un'analisi pi\u00f9 dettagliata di questa valutazione deve tuttavia essere fatta, tutti i gruppi di specie non sono in cattivo stato di conservazione (i Mammiferi sono giudicati in buon stato di conservazione, al contrario degli Anfibi ad esempio), sfumature devono anche essere portate secondo il settore biogeografico considerato. Si ricorder\u00e0 anche che gli habitat e specie iscritti ai sensi di Natura 2000 non rappresentano tutta la biodiversit\u00e0, ma solo le specie rare del territorio europeo in generale, perci\u00f2 non riflette la situazione particolare di ogni Stato membro dell'Unione.\nGermania: una rete ricca ma frammentata.\nLa rete Natura 2000 tedesca \u00e8 molto ricca, con pi\u00f9 di 5200 siti, ma \u00e8 anche pi\u00f9 frammentata della rete francese. Copre circa il 14% della superficie, distribuita secondo:\nIn ambiente marino circa 2 milioni di ettari sono proposti (cio\u00e8 pi\u00f9 del 40% della superficie del territorio marittimo tedesco), includendo 945.000 fuori della zona delle 12 miglia.\nBench\u00e9 molto numerosi, i siti tedeschi di Natura 2000 sono relativamente piccoli, frammentati e sprovvisti di zone tappi.\nNatura 2000 ed i nuovi Stati membri.\nL'entrata nell'Unione europea dei nuovi Stati membri (dieci nuovi stati nel 2004, pi\u00f9 la Bulgaria e la Romania nel 2007), ha causato l'aggiornamento necessario degli habitat naturali e delle specie animali e vegetali che potevano beneficiare dell'iscrizione a Natura 2000. In effetti i nuovi membri dell'Europa Centrale o Sud-Orientale celano ancora specie e habitat naturali che, in Europa dell'Ovest, sono ridotti a deboli superfici o sono a volte scomparsi.\nQuest'aggiornamento \u00e8 soprattutto consistito nel attualizzare gli allegati delle direttive. Nella direttiva Habitat, nuovi habitat naturali sono stati iscritti all'allegato I (habitat considerati \"d'interesse comunitario\"), come le foreste calcicole di pini silvestri dei Carpazi occidentali, foreste di Cedrus brevifolia, ecc. Nuove specie animali e vegetali sono state iscritte alla direttiva o hanno visto il loro status modificato, come il bisonte europeo, la tartaruga verde \"Chelonia mydas\", il pipistrello \"Rousettus aegiptiacus\", il proteo, varie specie di coleotteri e di farfalle come \"Lycaena helle\", ma anche numerose specie di piante.\nNuove specie di uccelli sono state anche aggiunte agli allegati della direttiva Uccelli, o hanno visto il loro status evolvere come il falco sacro (\"Falco cherrug\"), il fratino a collare interrotto (\"Charadrius alexandrinus\"), il gabbianello (\"Hydrocoloeus minutus\"), ecc.\nPer quanto riguarda i grandi carnivori ad esempio, deroghe sono state richieste dai nuovi Stati membri, a causa delle forti popolazioni che alcuni paesi possiedono ancora. La Romania ad esempio, contava nel 2005 quasi 6.900 orsi bruni sul suo territorio, nella catena montagnosa dei Carpazi. In Lituania, i lupi sono ancora cacciati come selvaggina, nel rispetto di alcune quote e durante un periodo preciso dell'anno, a causa delle forti popolazioni nel paese. Il paese ha dunque ottenuto una deroga geografica per gli allegati II ed IV della direttiva Habitat, cosa che gli permette di non designare nuove zone speciali di conservazione per il lupo (finch\u00e9 lo stato di conservazione delle popolazioni lituane rester\u00e0 nonostante tutto buono).\nLa polemica attorno a Natura 2000.\nLa direttiva Habitat, e poi la rete Natura 2000 sono stati accolti da vive critiche da parte di numerose persone o \"lobby\" in pi\u00f9 Stati membri dell'Unione europea. La sfiducia, o il rifiuto delle politiche europee, da parte di alcune categorie di attori riaffiora, in particolare su argomenti \"sensibili\" di conservazione della natura, come la nuova introduzione delle grandi specie di carnivori europei: orso bruno, lupo, lince.\nIn Francia, un lungo e vigoroso dibattito \u00e8 stato necessario prima che i \"pr\u00e9fets\" ed il ministero dell'ambiente e dell'agricoltura potessero costituire la rete Natura 2000 sul campo, mostrare in particolare che Natura 2000 non era una messa sotto campana o una confisca delle terre, ma una possibilit\u00e0 di lavorare positivamente ed in comune allo sviluppo sostenibile degli spazi naturali d'importanza comunitaria.\nAlcuni sindaci francesi si sono sentiti costretti dai \"pr\u00e9fets\" a classificare il territorio del loro comune per rientrare in conformit\u00e0 con la direttiva europea Habitat, a volte per grandi superfici del territorio comunale.\nObiettivo 2010.\nDal 2001 e dopo il sesto programma di azione comunitaria per l'ambiente, gli Stati membri dell'Unione europea si sono gi\u00e0 ripromessi di fermare la scomparsa della biodiversit\u00e0 prima del 2010, grazie alla rete Natura 2000, all'integrazione della biodiversit\u00e0 nei campi della pesca, dell'agricoltura, della silvicoltura, alla messa in opera di un programma di comunicazione, e a nuovi strumenti legislativi. Rispondono cos\u00ec agli impegni del Piano di attuazione del Summit di Johannesburg sullo sviluppo sostenibile del 2002.\nL'obiettivo europeo di \"fermare la perdita di biodiversit\u00e0 entro il 2010\" \u00e8 ancora pi\u00f9 ambizioso dell'obiettivo 2010 globale, il quale si limita a \"ridurre significativamente il tasso di perdita della biodiversit\u00e0 entro il 2010\".\nPer rispondere all'obiettivo europeo, gli Stati dell'Unione europea, coordinati dalla presidenza di turno irlandese, si sono riuniti nel maggio 2004 a Malahide insieme a tutte le maggiori organizzazioni ambientaliste e di settore europee. Il risultato di questo incontro, generalmente chiamato \"il messaggio di Mahalide\", \u00e8 stato di fissare per obiettivo di completare la rete Natura 2000 terrestre nel 2005 (obiettivo non raggiunto alla scadenza nonostante importanti progressi realizzati), designare aree marine prima del 2008 e organizzare gli obiettivi di gestione per tutti i siti Natura 2000 prima del 2010. Se tutti gli obiettivi saranno raggiunti, la rete dovrebbe coprire il 18% della superficie del territorio dell'Europa dei 25.\nPer rafforzare la protezione dei siti Natura 2000, la direttiva di responsabilit\u00e0 ambientale, basata sul principio inquinatore-pagatore in diritto dell'ambiente, dovrebbe essere realizzata prima del 2007. Obbligherebbe l'autore di deterioramenti a compensare i danni e restaurare gli habitat naturali e le specie influenzati.\nUno degli obiettivi per il 2010 \u00e8 anche di sviluppare la rete ecologica paneuropea e Natura 2000 nei loro aspetti marini. La Commissione europea ha per ci\u00f2 redatto le linee direttive di una rete Natura 2000 in ambiente marino.\nCollegamenti esterni.\nDocumenti officiali\nAltri siti e documenti informativi\nSiti internet Natura 2000 di alcuni Stati membri dell'Unione Europea :\nMappe"}
{"id": "658769", "revid": "198277", "url": "https://it.wikipedia.org/wiki?curid=658769", "title": "Matthias Sammer", "text": "Fu insignito del Pallone d'oro 1996, premio raramente riservato a un giocatore del suo ruolo, il libero. Fu campione d'Europa 1996 con la nazionale tedesca e campione d'Europa per club nel 1997 con il .\n\u00c8 uno dei sei ad aver vinto la Bundesliga sia da giocatore che da allenatore, insieme a Felix Magath, Franz Beckenbauer, Jupp Heynckes, Thomas Schaaf e Helmut Benthaus.\nBiografia.\n\u00c8 figlio di Klaus, anche lui calciatore. Sposato, ha tre figli.\nDurante la militanza nella , club all'epoca controllato dalla Stasi, fu forzatamente costretto ad affiliarsi alla polizia segreta dell'allora Repubblica Democratica Tedesca \u2014 chiarendo \u00abdi non aver mai dovuto spiare nessuno, di non aver mai visto un'arma e di non aver mai partecipato a un'esercitazione\u00bb \u2014, ci\u00f2 per non vedersi precluso il prosieguo della carriera; anche alla luce del precedente che coinvolse il padre Klaus il quale, rifiutatosi a suo tempo di entrare nel SED, il partito unico della Germania Est, si vide estromesso dalla nazionale e, di fatto, costretto a chiudere la carriera agonistica.\nCaratteristiche tecniche.\nGiocatore.\nFu un calciatore che rese al meglio in compiti prettamente difensivi, inizialmente come centrocampista e in seguito reinventandosi \u00abcon eccellenti risultati\u00bb come libero; ci\u00f2 nonostante si rivel\u00f2 anche discretamente prolifico sottorete, grazie a frequenti sortite nell'area avversaria. Molto dotato tecnicamente, mostr\u00f2 inoltre visione di gioco e carisma da \"leader\".\nCarriera.\nGiocatore.\nClub.\nDopo aver giocato dal 1985 al 1990 con la squadra della sua citt\u00e0, la , con cui colse due coppe e due campionati della Germania Est oltre a raggiungere le semifinali della Coppa UEFA 1988-1989, con l'avvenuta riunificazione tedesca pass\u00f2 allo , diventando cos\u00ec il secondo giocatore dell'ormai disciolta DDR (dopo Ulf Kirsten) a firmare per un club dell'ex Germania Ovest. Rimase in biancorosso per un biennio, vincendo nella stagione 1991-1992 il suo primo titolo tedesco.\nNel frattempo, gi\u00e0 nel 1991 fu acquistato dall' per 9 miliardi di lire, ma stante il limite di 3 stranieri per squadra all'epoca vigente in Serie A, il calciatore pot\u00e9 approdare in nerazzurro solo nell'estate 1992. La sua esperienza a Milano si rivel\u00f2 breve e non certo memorabile: nonostante emerse presto tra i migliori stranieri del campionato, Sammer pag\u00f2 dissidi tattici con il tecnico Osvaldo Bagnoli (il quale mal sopportava i suoi sganciamenti offensivi), e soprattutto il mancato ambientamento extrasportivo alla realt\u00e0 italiana.\nGi\u00e0 nel gennaio 1993 spinse quindi per tornare in Germania, venendo prelevato dal per 9,5 miliardi di lire. Milit\u00f2 nelle file giallonere fino al 1998, contribuendo a uno dei maggiori periodi di gloria della squadra: a Dortmund vinse infatti due campionati tedeschi nel biennio 1995-1996, mentre in campo internazionale sollev\u00f2 nel 1997 la Champions League e la Coppa Intercontinentale. Si ritir\u00f2 dall'attivit\u00e0 agonistica a causa di una grave infezione contratta in seguito a un'operazione di \"routine\" al ginocchio, e per la quale rischi\u00f2 addirittura la vita.\nNazionale.\nDopo la trafila compiuta nelle nazionali giovanili orientali, cogliendo anche un terzo posto con la al mondiale di categoria del 1987, gi\u00e0 l'anno precedente aveva debuttato nella nazionale maggiore orientale con cui metter\u00e0 a referto 23 presenze, e di cui sar\u00e0 l'ultimo capitano nonch\u00e9 l'autore delle ultime reti della sua storia, nell'amichevole di Bruxelles del 12 settembre 1990 contro il e vinta 2-0 grazie alla sua doppietta.\nDopo la riunificazione tedesca Sammer fu tra i pochi ex nazionali orientali (assieme a Thomas Doll, al succitato Kirsten e ad Andreas Thom) a entrare stabilmente nel giro della nuova unita, divenendone anzi uno dei punti fermi, partecipando dapprima al e al , e vincendo poi da protagonista il in cui segn\u00f2 2 reti.\nIn totale collezion\u00f2 74 presenze con le divise delle due nazionali tedesche.\nAllenatore e dirigente.\nDal 14 aprile al 30 giugno 2000 \u00e8 vice di Udo Lattek al . Il successivo 1\u00ba luglio diventa allenatore dei gialloneri, con cui vince una Bundesliga e arriva in finale di Coppa UEFA 2001-2002. Il 31 maggio 2004 rescinde il contratto con il club di Dortmund per passare sulla panchina dello , da cui viene esonerato (pur se la societ\u00e0 parla di addio consensuale) il 3 giugno 2005 per la mancata qualificazione alla Champions League.\nIl 1\u00ba aprile 2006 diventa direttore sportivo della . Il 31 maggio 2008 rinnova l'accordo con la federazione di calcio tedesca divenendo anche supervisore della sezione giovanile, prima di lasciare l'incarico il 1\u00ba luglio 2012. Il giorno dopo diventa direttore sportivo del . Il 10 luglio 2016 lascia il club per motivi di salute: sotto la sua gestione i bavaresi hanno vinto ben undici titoli in quattro anni, tra cui la Champions League 2012-2013."}
{"id": "658771", "revid": "16066", "url": "https://it.wikipedia.org/wiki?curid=658771", "title": "Rotazione terrestre", "text": ""}
{"id": "658775", "revid": "889336", "url": "https://it.wikipedia.org/wiki?curid=658775", "title": "Faro di Nividic", "text": "Il faro di Nividic, situato sull'isola di Ouessant in Bretagna (Francia), non \u00e8 situato sulla terraferma, bens\u00ec su una roccia al largo della Punta di Pern (ci sono altri fari \"offshore\" sull'isola: La Jument e K\u00e9reon).\nStoria.\n\u00c8 stato scelto questo luogo perch\u00e9 la nebbia che \u00e8 spesso presente nella zona, oscurava i segnali del vicino faro di Cr\u00e9ac'h.\nLa sua costruzione \u00e8 iniziata nel 1912, ma la base venne distrutta durante i lavori nel 1920 a causa di una tempesta. I lavori finalmente terminarono nel 1936, non senza difficolt\u00e0 per le imperverse condizioni meteo della zona.\nInizialmente, il faro era alimentato da corrente elettrica, che giungeva al faro tramite una linea aerea lunga circa 900m (ancor oggi i due piloni sono rimasti visibili nonostante il disuso), ma attualmente funziona grazie all'energia solare generata da pannelli solari sistemati sulla sua sommit\u00e0.\nNote.\nLe coordinate geografiche indicate sono state ottenute dal sito World Lighthouse on the air"}
{"id": "658778", "revid": "36426", "url": "https://it.wikipedia.org/wiki?curid=658778", "title": "Chiesa dell'Adorazione perpetua", "text": ""}
{"id": "658780", "revid": "111433", "url": "https://it.wikipedia.org/wiki?curid=658780", "title": "Spedizione punitiva del Benin", "text": "La spedizione punitiva del Benin o spedizione punitiva del 1897 fu una missione militare del 1897 da parte delle forze britanniche forte di 1.200 uomini sotto il comando dell'Ammiraglio Sir Harry Rawson contro la citt\u00e0 di Benin City, capitale del regno del Benin.\nLe cause della spedizione.\nNel 1896 una piccola rappresentanza militare guidata dal Colonnello James Phillips, console per il Delta del Niger, fu inviata nel Benin sotto l'autorit\u00e0 di Ralph Moore, governatore del Protettorato della Costa del Niger per negoziare con il sovrano del Benin, l'Oba Ovonramwen, la fine dei dazi commerciali dovuti dai mercanti britannici al sovrano per il commercio dell'avorio e di altri beni d'esportazione.\nL'Oba Ovonramwen avvert\u00ec la missione diplomatica e militare britannica che l'incontro avrebbe dovuto essere posticipato a causa della festivit\u00e0 per i riti di fertilit\u00e0 che avrebbero avuto luogo nella capitale. Tuttavia Phillips, non intendendo aspettare oltre, part\u00ec per raggiungere la citt\u00e0 come aveva previsto. Entrando nel paese senza una scorta ufficiale del sovrano locale, il gruppo britannico venne preso d'assalto da un gruppo di guerrieri. Solo due dei membri della missione sopravvissero al massacro, ed una missione di 1.200 uomini venne in breve organizzata come rappresaglia per l'attacco.\nLa spedizione militare.\nA dispetto della resistenza dei guerrieri dell'Oba Ovoranmwen, le colonne britanniche raggiunsero la capitale in 17 giorni e presero controllo dell'intero regno del Benin. L'Oba venne costretto all'esilio mentre nella capitale, secondo la testimonianza dei partecipanti alla spedizione, i soldati trovarono altari ricoperti dal sangue delle centinaia di vittime sacrificate in riti propiziatori per la vittoria.\nQuesto fatto fece considerare il massacro causato dalla spedizione un'azione giustificata dall'Inghilterra Vittoriana. Gli storici attuali tendono invece a vedere nella spedizione inglese nient'altro che un atto di forza dettato da mire colonialistiche, soprattutto alla luce del fatto che la colonia britannica della Nigeria nacque proprio nel territorio prima controllato dal regno del Benin.\nIl bottino di guerra.\nDopo la spedizione, l'Ammiragliato Britannico confisc\u00f2 il bottino di guerra per coprire le spese della spedizione. In una lettera a Lord Salisbury, Segretario agli Affatri Esteri, Phillips richiese l'approvazione dell'invasione del Benin e per la deposizione del suo Oba, aggiungendo queste considerazioni:\n\u00ab\"Vorrei aggiungere che ho forti speranze di trovare ingenti quantit\u00e0 d'avorio nel palazzo del re sufficienti a ripagare i costi della cacciata dal suo trono\"\u00bb\nLa maggioranza dei Bronzi del Benin furono acquistati da compratori tedeschi, ma un notevole gruppo di queste superbe opere d'arte fin\u00ec nelle gallerie del British Museum dove \u00e8 ancora possibile ammirarle. La scoperta di queste sculture bronzee fece ravvivare in Europa l'interesse per l'arte africana ed influ\u00ec su molti artisti dell'epoca, fra i quali Pablo Picasso, e sulla formazione del primo Modernismo in Europa.\nFilmografia.\n\u00c8 stato realizzato un film di questo fatto storico \"Invasion 1897\" di Lancelot Oduwa Imasuen del 2014, una produzione di Nollywood."}
{"id": "658783", "revid": "183694", "url": "https://it.wikipedia.org/wiki?curid=658783", "title": "Carla Rossi", "text": "Biografia.\nNata a Roma, si \u00e8 laureata presso l'Universit\u00e0 di Zurigo in Italianistica, Francesistica e Storia dell'Arte per poi conseguire il dottorato in Filologia romanza all'Universit\u00e0 di Friburgo; ottiene nel 2010 l'abilitazione all'insegnamento presso l'Universit\u00e0 di Zurigo e dopo sei anni diventa \"Titularprofessorin\". Successivamente si trasferisce per insegnare Filologia Romanza presso il \"Romanisches Seminar\" dell'Universit\u00e0 di Zurigo. Nel corso degli anni ha svolto ricerche nell'ambito della letteratura satirica e burlesca, sia francese che italiana, dal Medioevo al Rinascimento: ha anche scritto articoli sul rapporto tra iconografia e letteratura, sulla cultura e la letteratura anglo-normanna, su John Florio.\nIl suo approccio alle tematiche epistemologiche \u00e8 di tipo neo-empirico, giacch\u00e9 avendo una formazione filologica riserva un\u2019attenzione particolare sia all\u2019edizione critica dei testi, sia alla contestualizzazione storico-culturale delle singole produzioni letterarie; si \u00e8 occupata di autori latini medievali come Alain de Lille, di trovatori provenzali, soprattutto quelli che figurano nella \"Divina\" \"Commedia\" e in particolare Bertran de Born e di grandi narratori d\u2019o\u00efl, tra cui Chr\u00e9tien de Troyes e Marie de France. Nel corso degli anni si \u00e8 anche interessata alla critica d'arte, concentrandosi su alcune polarit\u00e0 della dimensione artistica in varie epoche storiche, come il rapporto tra il verbale/il visuale nella produzione di poeti pittori rinascimentali quali il Bronzino e Michelangelo Buonarroti, e quello verbale/sonoro nella \"Divina Commedia\".\nHa pubblicato saggi, opere di narrativa (anche sotto pseudonimo) e traduzioni dal tedesco per Sellerio editore.\nHa fondato a Londra la rivista \"Theory and Criticism of Literature and Arts\" e la casa editrice TCLA Academic Studies Ltd.\nPubblicazioni.\nIl suo esordio narrativo \u00e8 avvenuto nel 1991 con il romanzo biografico \"Hayd\u00e9e\", dedicato a una delle pochissime donne protagoniste della rivoluzione cubana, seguito dalla raccolta di racconti (1993) \"La memoria del suono\", Premio G. La Pira, Citt\u00e0 di Pistoia, a cui hanno fatto seguito il romanzo storico di ambientazione ticinese \"Macocc\", (1994) Casagrande, Bellinzona, la raccolta di racconti \"Rami\", in \"Babylonia\", n. 2, 5, 94 (pp.78-80), Comano, \"Al piano di sopra e altri racconti\", per la Radio della Svizzera Italiana, 3-31 10.1995, Lugano; il romanzo vincitore del Premio Internazionale Due Laghi 1995, \"Il Vanto dell'Ombra\", De Rubeis, Roma; il racconto lungo \"Abaton, ovvero disfidando\", in \"Cenobio\", XLV, gennaio-marzo (pp. 35-70), Muzzano. Nel 1999 \u00e8 stato pubblicato il racconto \"Sefirofonia\", in \"Cenobio\", N. 1, Lugano, alla base del romanzo edito nel 2017 sotto pseudonimo \"La Dodicesima Nota\", finalista al Premio Carver 2017."}
{"id": "658802", "revid": "99089", "url": "https://it.wikipedia.org/wiki?curid=658802", "title": "Giustino Lorenzo Ferri", "text": ""}
{"id": "658807", "revid": "984922", "url": "https://it.wikipedia.org/wiki?curid=658807", "title": "Cantone di Azay-le-Rideau", "text": "Il Cantone di Azay-le-Rideau era una divisione amministrativa dell'Arrondissement di Chinon.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "658811", "revid": "767487", "url": "https://it.wikipedia.org/wiki?curid=658811", "title": "Cantone di Bourgueil", "text": "Il Cantone di Bourgueil era una divisione amministrativa dell'Arrondissement di Chinon.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "658814", "revid": "1568601", "url": "https://it.wikipedia.org/wiki?curid=658814", "title": "Abisso di Macocha", "text": "L'abisso di Macocha \u00e8 una voragine calcarea che si trova al centro del complesso carsico moravo, nei pressi della Grotta di Punkva.\n\u00c8 profonda 138 metri e si \u00e8 creata in seguito al crollo del tetto roccioso di un'immensa caverna. La voragine \u00e8 coperta da una fitta vegetazione grazie alla temperatura favorevole ed al microclima umido. L'abisso \u00e8 visibile dal basso nel corso della visita guidata alla grotta di Punkva.\nNel fondo della voragine la temperatura \u00e8 relativamente bassa anche nei periodi estivi e spesso \u00e8 presente una leggera foschia che crea un'atmosfera particolare.\n\u00c8 possibile ammirare la Macocha anche dall'alto, raggiungendone la cima in auto, per mezzo della teleferica o affrontando la risalita con la lunga ma suggestiva scalinata.\nSull'orlo del precipizio \u00e8 presente una ringhiera metallica dalla quale \u00e8 possibile affacciarsi per guardare il fondo dell'abisso e il fiume Punkva che vi scorre nel mezzo."}
{"id": "658815", "revid": "767487", "url": "https://it.wikipedia.org/wiki?curid=658815", "title": "Cantone di Chinon", "text": "Il Cantone di Chinon \u00e8 una divisione amministrativa dell'Arrondissement di Chinon.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 15 a 27 comuni.\nComposizione.\nI 15 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 27:"}
{"id": "658816", "revid": "287204", "url": "https://it.wikipedia.org/wiki?curid=658816", "title": "Enperuto", "text": ""}
{"id": "658818", "revid": "984922", "url": "https://it.wikipedia.org/wiki?curid=658818", "title": "Cantone di L'\u00cele-Bouchard", "text": "Il Cantone di L'\u00cele-Bouchard era una divisione amministrativa dell'Arrondissement di Chinon.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "658824", "revid": "110157", "url": "https://it.wikipedia.org/wiki?curid=658824", "title": "Cantone di Langeais", "text": "Il Cantone di Langeais \u00e8 una divisione amministrativa dell'Arrondissement di Chinon e dell'Arrondissement di Tours.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 9 a 32 comuni.\nComposizione.\nI 9 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 32:"}
{"id": "658827", "revid": "767487", "url": "https://it.wikipedia.org/wiki?curid=658827", "title": "Cantone di Richelieu", "text": "Il Cantone di Richelieu era una divisione amministrativa dell'Arrondissement di Chinon.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "658830", "revid": "181699", "url": "https://it.wikipedia.org/wiki?curid=658830", "title": "Cantone di Sainte-Maure-de-Touraine", "text": "Il Cantone di Sainte-Maure-de-Touraine \u00e8 una divisione amministrativa dell'Arrondissement di Chinon.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 12 a 43 comuni.\nComposizione.\nI 12 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 43:"}
{"id": "658832", "revid": "599013", "url": "https://it.wikipedia.org/wiki?curid=658832", "title": "Ivan Gatto", "text": "Biografia.\nHa anche radici croate, in quanto la madre \u00e8 originaria di Fiume.\nCarriera.\nClub.\nIvan Gatto \u00e8 cresciuto nel vivaio della Benetton Treviso ma si \u00e8 formato come giocatore in America, con un anno di high school alla Socastee High School di Myrtle Beach, due anni di college fra Kansas e Texas e due anni alla Weber State University, ateneo partecipante alla NCAA Division I.\nNel 2001 \u00e8 rientrato in Europa, nella seconda Lega greca, con il Makedonikos con cui ha vinto il campionato.\nL'anno successivo \u00e8 tornato in Italia chiamato in Serie A dal Basket Napoli. Dopo la prima stagione nelle file partenopee, nel 2003-04 \u00e8 approdato in Legadue a Pavia in prestito. Quindi, il ritorno nella massima serie a Napoli nella stagione 2004-05 chiusa con 8,4 punti, 6,4 rimbalzi, 49% al tiro da due e 44,9% da tre punti.\nNel 2005-06 scende nuovamente in Legadue sposando il progetto di Pavia, con cui sottoscrive un accordo biennale. Diventa quindi il miglior tiratore da tre della stagione 2006-07 ed uno dei maggiori protagonisti della cavalcata pavese ai play-off, interrotta solo nella serie finale contro la Scavolini Pesaro. In questa stagione, nei 29,9 minuti medi di utilizzo, ha prodotto una media di 12,2 punti a partita con il 51,7% da 23, il 43,5% da tre e l'83,4% nei liberi oltre a 5,5 rimbalzi per gara.\nNel 2007-08 gioca con la Pepsi Caserta, ironia della sorte la squadra che lui stesso aveva contribuito a condannare ad un altro anno di Legadue grazie alla vittoria pavese all'ultima giornata in Pavia-Caserta dell'aprile 2007. Durante la prima parte di regular season \u00e8 uno dei migliori giocatori della compagine campana, poi per\u00f2 viene limitato anche dagli infortuni; la promozione in Serie A di Caserta arriver\u00e0 comunque dopo i play-off.\nNella stagione 2008-09, malgrado avesse un altro anno di contratto con Caserta, viene ceduto alla Prima Veroli dove ritrova Andrea Trinchieri, suo coach nella prima parte di stagione con la societ\u00e0 casertana. Nel 2010 diventa capitano della formazione verolana (compito lasciatogli da Marco Rossi).\nTorna in campo a gennaio 2013, in Divisione Nazionale C, ingaggiato dall'Amici Pallacanestro Udinese per tentare la promozione in DNB.\nNell'estate del 2013 annuncia il rientro a Treviso, per giocare nella Divisione Nazionale B con il Treviso Basket.\nIl 2 agosto 2014 passa al Petrarca Padova in Serie C. I primi di gennaio del 2015, lascia la societ\u00e0 padovana per motivi familiari.\nPer due stagioni e mezza \u00e8 poi pilastro del Ponzano Basket, conquistando la serie promozione in C Silver dalla serie D e giocando poi in C Silver.\nDalla stagione 2017-18 veste la maglia del Basket Oderzo che ha costruito una squadra di altissimo livello per tentare il ritorno in serie B.\nNazionale.\n\u00c8 stato anche nazionale juniores partecipando con la maglia azzurra ai campionati europei di categoria del 1996 (6\u00ba classificato)."}
{"id": "658835", "revid": "1605525", "url": "https://it.wikipedia.org/wiki?curid=658835", "title": "Enrico Bevignani", "text": "Biografia.\nStudi\u00f2 nella citt\u00e0 natale con Giuseppe Albanese, Salvatore Lavigna, Giuseppe Lillo e Giuseppe Staffa.\nNonostante l'esordio operistico (con \"Caterina Blum\" per il libretto di Domenico Bolognese al teatro San Carlo il 3 settembre 1862) con Maria Spezia Aldighieri sia stato coronato da un buon successo, prefer\u00ec dedicarsi alla carriera di direttore d'orchestra, che svolse soprattutto all'estero.\nNel 1864 si trasfer\u00ec a Londra, dove fu dapprima maestro al clavicembalo all\"Her Majesty's Theatre\" e poi - dal 1871 al 1878 - direttore stabile del Covent Garden.\nDal 1874 al 1881 fu attivo in Russia, dove diresse soprattutto opere italiane a San Pietroburgo e Mosca. Il 17 marzo 1879 diresse la prima assoluta di \"Evgenij Onegin\" al teatro Bol'\u0161oj di Mosca, elogiato da \u010cajkovskij, e il 23 ottobre dello stesso anno la prima moscovita, sempre al Bol'\u0161oj, de \"Il Demone\" di Anton Rubin\u0161tejn.\nNel 1883 lo zar gli confer\u00ec la Croce dell'Ordine di S. Stanislao.\nDal 1893 diresse negli Stati Uniti (fu al teatro Metropolitan di New York tra il 1893 e il 1895 e nel 1900), a Berlino e Vienna.\nMalato di cuore, si ritir\u00f2 a Napoli nel 1900.\nCome compositore scrisse anche romanze da camera e pezzi pianistici."}
{"id": "658838", "revid": "125332904", "url": "https://it.wikipedia.org/wiki?curid=658838", "title": "Ugo di Toscana", "text": "Origine.\nEra figlio di un figlio naturale del re d'Italia, Ugo di Provenza, Uberto di Toscana (?-970), il quale fu anch'egli per un certo periodo, non solo duca di Spoleto, ma anche marchese di Camerino e di Willa di Toscana (morta probabilmente nel 979) una delle figlie di Bonifacio II di Spoleto, appartenente alla dinastia degli Hucpoldingi.\nBiografia.\nUgo divenne marchese di Toscana gi\u00e0 negli anni precedenti al 970, successivamente all'abdicazione del padre.\nEgli decise di spostare la sua residenza da Lucca a Firenze, dando un primo riconoscimento dell'ascesa economica e politica della citt\u00e0 sull'Arno.\nDurante il regno dell'Imperatore Ottone III fu uno dei consiglieri pi\u00f9 ascoltati, per le questioni italiane. Nel 993, all'apice della sua vicinanza al re (\"K\u00f6nigsn\u00e4he\"), si spos\u00f2 con un membro della dinastia ottoniana-salica di nome Giuditta, forse figlia di Ottone I, duca di Carinzia, ed ebbe da questa una figlia. Divenne duca di Spoleto e marchese di Camerino nel 986, ma dopo il 994, anno in cui Ottone III cominci\u00f2 a governare in prima persona, forse si impaur\u00ec dal vasto potere di Ugo, nell'Italia centrale, e nel 996, pur essendo Ugo uno dei suoi pi\u00f9 fedeli sostenitori, lo priv\u00f2 di Spoleto in favore di Corrado d'Ivrea. Ancora accompagn\u00f2 l'imperatore nella sua nuova discesa in Italia e nell'anno 1000 era comandante delle truppe imperiali con il cugino di Ottone il futuro imperatore, il duca di Baviera, Enrico. \nNel 1001 i Romani si ribellarono a Ottone e lo assediarono nel suo palazzo romano e chiusero le porte della citt\u00e0 impedendo di entrare in Roma con le truppe ad Ugo ed Enrico, che dopo tre giorni trattarono la liberazione di Ottone, che avrebbe preferito combattere. Ottone dovette uscire da Roma e molto probabilmente Ugo fu allontanato dalla corte imperiale. Ugo mor\u00ec, in quello stesso anno (1001) a Pistoia ma venne sepolto a Firenze presso la Badia Fiorentina, fondata da sua madre. Pi\u00f9 di quattro secoli dopo Mino da Fiesole gli scolp\u00ec un monumento funebre.\nNell'ultimo periodo del suo governo in Toscana, si prodig\u00f2, come aveva gi\u00e0 fatto la madre, alla cura e all'accrescimento di vari istituti religiosi, con numerose donazioni, che vennero confermate dai suoi successori.\nLa sua biografia fu arricchita di numerose leggende nel tempo e Placido Puccinelli scrisse una \"Istoria delle eroiche azioni di Ugo il Grande\" (1664), visto come principe pio e di alto valore morale.\nLeggende.\nSecondo la leggenda, Ugo passando dal Mugello si convert\u00ec ad una vita pi\u00f9 cristiana dopo una crisi mistica in cui ebbe una visione nella quale gli veniva ordinato, in cambio della remissione dei peccati e quindi per la salvezza dell'anima, l'incarico di edificare sette abbazie con altrettante chiese:\nStemma.\nIl marchese ebbe come insegna uno scudo \u00abdi rosso a tre pali d'argento\u00bb ricordata anche da Dante nella Divina Commedia, canto XVI del Paradiso:\nIn seguito l'insegna fu portata, con alcune variazione da diverse famiglie nobili fiorentine.\nDiscendenza.\nUgo spos\u00f2 Giuditta, membro della dinastia ottoniana-salica, forse figlia di Ottone I, duca di Carinzia.\nEssi ebbero una figlia:"}
{"id": "658839", "revid": "287204", "url": "https://it.wikipedia.org/wiki?curid=658839", "title": "Korinku", "text": ""}
{"id": "658840", "revid": "1504506", "url": "https://it.wikipedia.org/wiki?curid=658840", "title": "Margravio di Toscana", "text": ""}
{"id": "658843", "revid": "47767", "url": "https://it.wikipedia.org/wiki?curid=658843", "title": "Cantone di Descartes", "text": "Il Cantone di Descartes \u00e8 una divisione amministrativa dell'Arrondissement di Loches.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 9 a 38 comuni.\nComposizione.\nI 9 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 38:"}
{"id": "658844", "revid": "1305772", "url": "https://it.wikipedia.org/wiki?curid=658844", "title": "SBK", "text": ""}
{"id": "658858", "revid": "984922", "url": "https://it.wikipedia.org/wiki?curid=658858", "title": "Cantone di Le Grand-Pressigny", "text": "Il Cantone di Le Grand-Pressigny era una divisione amministrativa dell'Arrondissement di Loches.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "658861", "revid": "767487", "url": "https://it.wikipedia.org/wiki?curid=658861", "title": "Cantone di Ligueil", "text": "Il Cantone di Ligueil era una divisione amministrativa dell'Arrondissement di Loches.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "658863", "revid": "287204", "url": "https://it.wikipedia.org/wiki?curid=658863", "title": "Cantone di Loches", "text": "Il Cantone di Loches \u00e8 una divisione amministrativa dell'Arrondissement di Loches.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 18 a 29 comuni.\nComposizione.\nI 18 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 29:"}
