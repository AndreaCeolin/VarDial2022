{"id": "663327", "revid": "2196166", "url": "https://it.wikipedia.org/wiki?curid=663327", "title": "Abbazia delle Tre Fontane", "text": "Labbazia delle Tre Fontane \u00e8 l'unica abbazia trappista di Roma.\nDeve il nome alla leggenda che vuole che san Paolo sia stato decapitato in questo luogo e che la sua testa, recisa dal collo, sia rimbalzata tre volte e che, a ogni urto sul terreno, abbia miracolosamente fatto spillare una fonte d'acqua.\nStoria.\nIl complesso abbaziale \u00e8 posto in una valletta percorsa dall'antica via Laurentina, in una localit\u00e0 detta Aquae Salviae; il toponimo unisce, si pensa, la menzione delle sorgenti della zona al nome della famiglia che possedeva la tenuta in epoca tardo-latina.\nIl monastero greco-armeno.\nA met\u00e0 del VII secolo, in occasione del sinodo tenuto da Martino I nel 649, \u00e8 attestata in Roma la presenza di un \u00abvenerabile abate Giorgio, del monastero di Cilicia che sorge alle Acque Salvie della nostra citt\u00e0\u00bb. Il primo stanziamento nel sito fu dunque quello greco-armeno, al quale l'imperatore Eraclio avrebbe inviato in dono, come preziosa reliquia, la testa del martire persiano Anastasio. Appartiene a quest'epoca la fondazione della chiesa dedicata alla Madonna, che diverr\u00e0 poi Chiesa di Santa Maria Scala Coeli.\nCome attesta il \"Liber Pontificalis\", alla fine dell'VIII secolo il monastero e la chiesa andarono a fuoco, e furono da questo stesso papa restaurati e nuovamente dotati, ed anche i papi successivi, tra il IX e il XII secolo mostrarono con donazioni il loro favore per il monastero. La rilevanza dell'istituzione nell'assetto feudale della Chiesa dell'epoca \u00e8 ulteriormente segnalata dall'attribuzione al monastero di feudi nella Maremma toscana (Ansedonia, Orbetello, il monte Argentario, l'isola del Giglio), attraverso un'apocrifa donazione di Carlo Magno.\nL'abbazia cluniacense.\nAlla fine dell'XI secolo, forse perch\u00e9 il monastero armeno era effettivamente decaduto o perch\u00e9 i cluniacensi stavano diventando il pi\u00f9 potente ordine monastico del tempo e il papa aveva bisogno di alleati potenti nella sua lotta contro l'imperatore, o per tutti questi motivi insieme, sta di fatto che Gregorio VII affid\u00f2 a quest'ordine, attorno al 1080, l'abbazia e i suoi possedimenti.\nPochi decenni dopo tuttavia, nel 1140, il monastero fu tolto da Innocenzo II ai cluniacensi (che avevano assecondato lo scisma di Anacleto II) ed assegnato ai cistercensi.\nL'abbazia cistercense.\n\u00c8 a questo periodo che risale la costruzione della chiesa abbaziale e la struttura del monastero come oggi lo conosciamo: in un documento del 1161 vengono menzionate per la prima volta tutte e tre le chiese che ne fanno parte.\nLa sua ritrovata e crescente potenza \u00e8 confermata dal fatto che il suo primo abate cistercense divenne poi papa Eugenio III.\nQuesta potenza crebbe nei due secoli successivi, con la fondazione di 5 abbazie \"filiali\", quasi tutte intitolate a santa Maria, a Penne, a Manoppello, a Nemi (dove i monaci assediati dalla malaria andavano a passare l'estate), all'isola di Ponza, a Montalto di Castro (ma questa era intitolata a sant'Agostino) e a Girifai in Sardegna.\nIl monastero venne completato nel 1306 e nel 1370 arricch\u00ec il proprio prestigio con le reliquie di san Vincenzo di Saragozza, che divenne contitolare della chiesa abbaziale.\nFinita l'epoca eroica del monachesimo, nel 1408 l'abbazia fu trasformata in Commenda da Martino V, ma continu\u00f2 ad essere tenuta dai cistercensi.\nLa vita dell'abbazia si interruppe nel 1808, quando fu soppressa dai francesi: saccheggiato e disperso il suo patrimonio, trasferiti alla Biblioteca Vaticana e alla Casanatense i libri e gli archivi, infestato il luogo dalla malaria, la struttura and\u00f2 completamente in rovina.\nI Trappisti.\nFrancesi erano stati i distruttori dell'abbazia; e ai francesi si dovette la sua resurrezione:\nin occasione del Giubileo straordinario indetto nel 1867 per il diciottesimo centenario del martirio di Pietro e Paolo, Pio IX riusc\u00ec a trovare gli ingenti fondi necessari per i restauri. Grazie al munifico benefattore francese, conte de Moumilly, fu ripristinata con bolla papale del 1868 una comunit\u00e0 residente (che doveva avere almeno 14 componenti), e l'abbazia venne affidata a monaci trappisti, ordine cistercense riportato dal francese Armand Jean le Bouthillier de Ranc\u00e9 nel XVIII secolo alla cosiddetta \"antica osservanza\", perch\u00e9 provvedessero al restauro degli edifici e alla bonifica del territorio.\nDopo la liquidazione dell'asse ecclesiastico i trappisti ottennero 450 ettari del territorio delle Acque Salvie in enfiteusi perpetua, con la condizione di mettervi a dimora, per la sua bonifica, 125.000 piante di Eucalyptus.\nLa bonifica fu effettivamente realizzata (attraverso canalizzazioni, eucalipti, ma soprattutto l'interramento di uno stagno che costituiva il focolaio di malaria della valle), e il territorio dell'abbazia \u00e8 oggi in salvo, bench\u00e9 assediato sempre pi\u00f9 da presso dall'espansione urbanistica nel territorio circostante e dalla connessa viabilit\u00e0 a scorrimento veloce.\nIl 25 marzo 1981, con la bolla \"Abbatia SS. Vincentii et Anastasii\", papa Giovanni Paolo II soppresse l'abbazia territoriale delle Tre Fontane. L'abbazia pass\u00f2 sotto la giurisdizione della diocesi di Roma, mentre i territori dipendenti dalla diocesi abbaziale furono incorporati nella diocesi di Sovana-Pitigliano (Orbetello, Capalbio, Monte Argentario e Isola del Giglio), nella diocesi di Nepi (Monterosi) e nella diocesi di Civita Castellana (Ponzano Romano e Sant'Oreste).\nIl monastero fortificato.\nCome tutti gli analoghi complessi dell'epoca, l'abbazia delle Tre Fontane presenta caratteri di monastero fortificato: lo si vede bene nel portale d'ingresso, che fa pensare a quello dei Santi Quattro Coronati.\nIl portale \u00e8 detto \"Arco di Carlo Magno\" perch\u00e9 gli affreschi al suo interno ricordavano la presunta donazione dei possedimenti di Maremma da cui nasceva la ricchezza dell'istituzione: secondo la leggenda, papa Leone III fece portare la reliquia di sant'Anastasio in soccorso di Carlo Magno impegnato a togliere Ansedonia ai Longobardi; le mura crollarono per un terremoto, Carlo Magno vinse la sua guerra, e il monastero fu dotato di ampi possedimenti in Maremma.\nLe costruzioni dell'abbazia e il chiostro sono posti sulla sinistra della chiesa. Siccome i monaci vivono in clausura, l'interno \u00e8 raramente visitabile.\nLe tre chiese.\nChiesa abbaziale dei Santi Anastasio e Vincenzo.\nLa chiesa abbaziale \u00e8 rimasta praticamente intatta nelle forme in cui fu costruita nel XII secolo.\nIl primo dedicatario fu e rimase Sant'Anastasio, militare persiano dell'esercito di Cosroe vissuto nel VII secolo, che aveva subito il martirio nel 624, la cui testa fu la prima importante reliquia pervenuta nel sito, pochi anni dopo il martirio (scomparsa alla fine del XIV secolo e ritrovata a Santa Maria in Trastevere). Lo si ricorda il 22 gennaio, giorno della morte.\nNel 1370 l'abbazia fu arricchita da altre reliquie di san Vincenzo di Saragozza, al quale venne anche dedicata la chiesa.\nLa mano cistercense - la cui opera sommerse completamente i resti della primitiva costruzione - \u00e8 riconoscibile nello stile solido, severo e spoglio della chiesa e degli altri edifici conventuali, e nel fatto che tutto sia costruito, all'uso lombardo, in laterizio, quasi senza ricorrere a materiali di spoglio, al contrario dell'uso romano del tempo. Cistercensi e lombarde furono probabilmente, magari provenienti dalla quasi contemporanea abbazia di Chiaravalle, le maestranze che edificarono, introducendo nell'uso edilizio romano le volte a sesto acuto fin allora quasi sconosciute in citt\u00e0.\nSui massicci pilastri laterali, collegati da volte a tutto sesto, poggiava in origine una volta a sesto acuto, rimasta oggi soltanto sulle cappelle laterali, mentre quella della chiesa, rovinata nel tempo, \u00e8 stata sostituita da capriate di legno a vista.\nLe uniche decorazioni consistono in grandi figure degli apostoli rappresentate sui pilastri della navata.\nLa chiesa (della decapitazione) di san Paolo.\nLa principale delle tradizioni collegate all'abbazia \u00e8 quella che indica la valle come luogo della decapitazione di san Paolo, il 29 giugno del 67: la testa, cadendo a terra, avrebbe fatto tre rimbalzi, da ognuno dei quali sarebbe scaturita una fonte.\nPrevalse poi la tradizione che voleva la decapitazione di san Paolo avvenuta lungo la via Ostiense, nel luogo dove fu poi sepolto e fu costruita in epoca costantiniana la basilica di San Paolo fuori le mura. \"Ad aquas salvias\" sorse comunque, in tempi antichi, un oratorio che ricordava la decapitazione e fondava la connessa leggenda. Su questa chiesa insiste la diaconia di San Paolo alle Tre Fontane istituita da papa Benedetto XVI nel 2010.\n\u00c8 questo il punto focale originario del sito. Se ne descrive l'origine con le parole dell'Armellini:\nNel 1599 il cardinale Pietro Aldobrandini fece rifare interamente l'oratorio da Giacomo della Porta, su una pianta molto semplice a unica navata trasversale con due cappelle laterali, lungo la quale tre nicchie ospitano le tre fonti (dove per\u00f2 l'acqua non scorre pi\u00f9 dal 1950). Nel vestibolo \u00e8 stato conservato l'impianto antico dell'oratorio e, sul pavimento, il mosaico precedente alla ricostruzione cinquecentesca. Un altro mosaico pi\u00f9 ampio con le immagini delle \"Quattro stagioni\", proveniente dal mitreo imperiale di Ostia, fu installato nella navata centrale con il restauro ottocentesco.\nSull'altare della cappella di sinistra era installata la \"Crocifissione\" di Guido Reni, trasferita a Parigi dai francesi nel 1797. Quando fu recuperata, venne allocata alla Pinacoteca Vaticana: la pala attualmente in loco \u00e8 una copia.\nSanta Maria Scala Coeli.\nNel sito esisteva fin dai primi secoli un altro oratorio, dedicato alla Madonna, costruito su una cripta dove si diceva sepolto il tribuno Zenone con i suoi 10.203 soldati, mandati a morte da Diocleziano dopo aver costruito le grandi terme.\nA sinistra dell'altare della cripta, una finestrella lascia vedere un altare pagano dedicato alla dea \"Dia\", divinit\u00e0 agricola romana cui tributavano culto gli Arvali; dall'analoga finestrella a destra si vedono le tracce di un antico cimitero cristiano, considerato l'ultima prigione di san Paolo prima della decapitazione.\nIl nome \"Scala Coeli\", iscritto anche sulla porta, nasce da una visione avuta nel 1138 dal fondatore dei cistercensi Bernardo di Chiaravalle, nella quale la Madonna accoglieva le anime dei defunti che salivano in cielo lungo una scala.\nL'oratorio croll\u00f2 alla fine del XVI secolo, e la sua ricostruzione ex novo fu affidata dal cardinale Alessandro Farnese a Giacomo Della Porta, che realizz\u00f2, tra il 1582 e il 1584, l'attuale elegante cappella a pianta ottagonale.\nBirrificio trappista.\nDa maggio 2015 l'abbazia delle Tre Fontane \u00e8 uno dei 12 birrifici al mondo che producono autentica (ossia etichettata con il logo rilasciato dall'associazione relativa) birra trappista."}
{"id": "663328", "revid": "729019", "url": "https://it.wikipedia.org/wiki?curid=663328", "title": "Hakan Serbes", "text": "Biografia.\nFiglio di immigrati turchi ha esordito nel 1994 nella scuderia \"VTO-pictures\" di Teresa Orlowski, quindi dal 1995 ha partecipato a numerose realizzazioni hard, tra cui molti film del noto cineasta italiano Joe D'Amato, come \"The Last Fight\" con Rocco Siffredi. Il giovane interprete si esibisce qui in energiche prestazioni, degne di nota considerato anche il fatto che ha come partner il celeberrimo Siffredi: i destini professionali dei due attori si incroceranno anche in film successivi, come \"Rocco invades Poland\" e \"Rocco Animal Trainer # 13\". Ha lavorato anche negli USA con diversi registi di primo piano.\nHa avuto una breve relazione con la pornostar Selen, conosciuta sul set del film \"Selvaggia\" (1997). Dopo una relazione sentimentale con l'attrice pornografica Silvia Saint, interrompe temporaneamente la sua carriera nel 1998 dopo solo cinque anni di attivit\u00e0 e decine di pellicole. \"Le fatiche erotiche di ercole\", in cui veste i panni del celebre personaggio mitologico, \u00e8 stato uno dei suoi ultimi impegni cinematografici di quel periodo.\nNel 2000 rientra nel business ed \u00e8 a Budapest per una intensissima stagione lavorativa. Nel 2001 ha vinto un AVN Award per la miglior scena di gruppo nel film \"Mission to Uranus\". In molti video ha recitato assieme a Nacho Vidal. Personaggio aperto e cordiale con amici e semplici fans, gli \u00e8 riconosciuta intelligenza e simpatia, oltre ad una forte personalit\u00e0.\nDal 2001 al 2005 ha avuto una relazione con l'attrice Brasiliana Luna Rio con cui ha vissuto nei dintorni di Lucerna, in Svizzera.\nRientrato in Germania ha iniziato una felice convivenza con una nuova compagna, il che non gli ha impedito di prendere parte fino al 2007 a diverse produzioni hard tedesche.\nDal 2006 ha aperto un proprio sito ufficiale.\nNel 2009 ha inaugurato una etichetta indipendente, H.A.G.R.O.con sede ad Hannover, e col nome di Valentino ha prodotto e lanciato un lavoro discografico di genere porno-rap dal titolo \"Erotika Vol. 1\".\nPseudonimi.\nI vari pseudonimi di cui si \u00e8 servito nel corso della carriera sono Akan / Leonardo Bekaiei / Leonardo / Akan / Akim / Hakan Dan / Leon Gauthier / Leon Gautier / Hakan Goulthier / Hakan Grouther / Hacan / Joel Hakam / Hakan / Buttboy Hakkan / Leonardo Hill / Hakam Joel / Hakan Joel / Leonardo / Bella Martin / Hakan Pitt / Wolfgang Schnetel / Hacan Serbes / Hakam Serbes / Hacan Serbs / Hakan Zigfield\nFilmografia.\nTra i molti film interpretati ricordiamo:"}
{"id": "663329", "revid": "253269", "url": "https://it.wikipedia.org/wiki?curid=663329", "title": "Marie Dressler", "text": "Biografia.\nIncominci\u00f2 la sua carriera artistica nel 1882, debuttando a teatro come cantante di operetta. Trasferitasi negli Stati Uniti, nel 1892 si afferm\u00f2 a Broadway, diventando in breve tempo uno dei personaggi femminili pi\u00f9 conosciuti nell'epoca del Vaudeville.\nIl suo esordio cinematografico avvenne nel 1914, accanto a Charlie Chaplin in \"Il fortunoso romanzo di Tillie\", diretto da Mack Sennett, ruolo che aveva interpretato gi\u00e0 con grande successo sulle scene teatrali. All'uscita del film in Europa, il personaggio di Chaplin cominciava a diventare di moda, tanto che la pellicola fu considerata pi\u00f9 un film di Chaplin che di Marie Dressler che pure ne era la protagonista, tanto che i titoli alternativi del film furono \"L'odissea di Charlot\" o \"Charlot milionario per un'ora\". Seguirono alcune pellicole di minor rilievo, fino al 1918, quando la Dressler si allontan\u00f2 dal mondo cinematografico. \nNel frattempo, divent\u00f2 un'attivista del sindacato degli attori e, durante la guerra contribu\u00ec alla campagna \"Prestito della Libert\u00e0\".\nRientr\u00f2 nel mondo del cinema nel 1928 con l'avvento del sonoro.\nL'anno successivo ottenne il premio Oscar quale migliore attrice drammatica, e una candidatura nel 1932.\nAmmalatasi di cancro, mor\u00ec a Santa Barbara il 28 luglio 1934, a 65 anni.\nRiconoscimenti.\nVinse il Premio Oscar come migliore attrice nel 1931 per la sua interpretazione in \"Castigo\".\nPer il suo contributo all'industria cinematografica, le fu assegnata una stella sull'Hollywood Walk of Fame al 1731 di Vine Street."}
{"id": "663330", "revid": "57342", "url": "https://it.wikipedia.org/wiki?curid=663330", "title": "Leila Marie Corber", "text": ""}
{"id": "663331", "revid": "767487", "url": "https://it.wikipedia.org/wiki?curid=663331", "title": "Weasels Ripped My Flesh", "text": "Weasels Ripped My Flesh \u00e8 il settimo album dei The Mothers of Invention, gruppo guidato da Frank Zappa, pubblicato negli USA nel 1970.\nIl disco.\nData la propensione di Zappa di concepire ed esprimere la sua musica in cosiddette \"fasi\" (\"We're Only in It for the Money\" venne descritto come la \"fase 1\" di \"Lumpy Gravy\"), Zappa occasionalmente descriver\u00e0 l'album come la \"fase 2\" di \"Burnt Weeny Sandwich\". Entrambi gli album sono effettivamente costituiti da materiale precedentemente inedito delle Mothers, pubblicato da Frank Zappa dopo lo scioglimento del gruppo nel 1969. Cinque tracce presenti su disco, catturano le Mothers dal vivo sul palco, dove eseguono caotiche e frenetiche improvvisazioni tipiche del free jazz d'avanguardia. La discussa e famigerata traccia posta a chiusura dell'album e che d\u00e0 il titolo allo stesso, consiste in un lungo feedback cacofonico ininterrotto in cui ogni musicista della band produce pi\u00f9 rumore possibile con il proprio strumento per due interi minuti. Alla fine del \"brano\" si pu\u00f2 sentire uno spettatore tra il pubblico che urla forsennatamente.\nMa il disco contiene anche la celebre \"My Guitar Wants to Kill Your Mama\", uno dei brani pi\u00f9 accessibili di Zappa, e la jazzata \"The Eric Dolphy Memorial Barbecue\", omaggio all'influente musicista scomparso nel 1964. Vi compaiono inoltre alcuni degli esperimenti pi\u00f9 surreali di Zappa: il lungo \"assolo di risata\" registrato dal vivo in \"Prelude to the Afternoon of a Sexually Aroused Gas Mask\" (citazione in chiave dissacratoria del \"Pr\u00e9lude \u00e0 l'apr\u00e8s-midi d'un faune\" di Claude Debussy), la stramba e dissonante \"Dwarf Nebula\", e il jazz semiserio di \"Didja Get Any Onya?\"\nLa versione in CD dell'album contiene versioni differenti di \"Didja Get Any Onya?\" e \"Prelude to the Afternoon of a Sexually Aroused Gas Mask\".\n\"Burnt Weeny Sandwich\" e \"Weasels Ripped My Flesh\" sono stati ristampati e accoppiati insieme su vinile con la dicitura \"2 Originals of the Mothers of Invention\", con in copertina una pistola che spara pasta dentifricia su uno spazzolino da denti.\nCopertina.\nPer la copertina dell'album, Frank Zappa reclut\u00f2 l'artista underground Neon Park per creare un'immagine disturbante basandosi sulla copertina del numero del settembre 1956 della rivista d'avventura \"Man's Life\" che recava l'illustrazione di un uomo assalito da un branco di donnole inferocite. Dopo aver mostrato a Park una copia della rivista, Zappa chiese: \"\u00abQuesto \u00e8 quanto. Riesci a fare qualcosa peggio di cos\u00ec?\u00bb\" Neon allora ide\u00f2 una parodia di una pubblicit\u00e0 per rasoi elettrici da barba in cui un uomo sorridente si squarciava la faccia con un rasoio-donnola. La casa discografica pubblic\u00f2 l'album malgrado le riserve espresse circa la copertina, che considerava di cattivo gusto.\nIn Germania il disco venne pubblicato con una copertina differente ma non meno \"strana\": un bambolotto di metallo intrappolato dentro una trappola per topi. Per\u00f2 tale copertina non venne mai approvata ufficialmente da Zappa.\nTracce.\nTutti i brani di Frank Zappa, eccetto dove specificato."}
{"id": "663351", "revid": "1305772", "url": "https://it.wikipedia.org/wiki?curid=663351", "title": "Nacho Vidal", "text": "Biografia.\n\u00c8 nato a Matar\u00f3 (Catalogna), ma in giovent\u00f9 si trasfer\u00ec a Valencia, dove una parte della sua famiglia ha avuto origine. I suoi parenti erano benestanti, ma a causa del crollo del mercato azionario del 1987 finirono per perdere tutto.\nA 14 anni lasci\u00f2 la scuola ed inizi\u00f2 a lavorare per aiutare la famiglia. Da adolescente ha fatto parte di una band punk ed ha praticato pugilato, avendo per\u00f2 contatti il mondo della droga. Ha fatto parte della Legione spagnola a Melilla.\nIl diminutivo che utilizza attualmente, Nacho, \u00e8 la forma abbreviata del nome Ignacio.\nCarriera.\nNel 1994 inizi\u00f2 a lavorare nel club porno \"Bagdad\" di Barcellona, dove si esibiva eseguendo dal vivo atti sessuali insieme alla sua ragazza, Sara Bernat, per aiutarla ad uscire dal mondo della prostituzione. \nIn quegli anni venne introdotto al mondo del cinema porno dal regista Jos\u00e9 Mar\u00eda Ponce, per poi venire lanciato da Rocco Siffredi come attore nel 1998. \n\u00c8 comparso anche in film e programmi TV tradizionali spagnoli, tra cui la serie televisiva \"Los simuladores\" ed i film \"Va a ser que nadie es perfecto\"\", El Alquimista Impaciente\" e \"Imp\u00e1vido\"\".\"\nNel 2019 annuncia ufficialmente il suo ritiro dal mondo della pornografia in quanto affetto da artrite reattiva. Ha partecipato a pi\u00f9 di 600 film e ne ha prodotti circa 180 durante i suoi oltre 20 anni di carriera cinematografica.\nControversie e procedimenti giudiziari.\nAccuse di riciclaggio di denaro ed evasione fiscale.\nIl 16 ottobre 2012 \u00e8 stato arrestato dalla polizia spagnola insieme alla sorella, Mar\u00eda Jos\u00e9 Jord\u00e1 Gonz\u00e1lez a Barcellona poich\u00e9 sospettato di essere coinvolto nel riciclaggio di denaro e nell'evasione fiscale per conto della criminalit\u00e0 organizzata cinese. Il 19 ottobre dello stesso anno, il giudice della Corte nazionale Fernando Andreu ha accettato la tesi difensiva dei suoi legali, ritenendolo non in pericolo di fuga poich\u00e9 aveva firmato un contratto per partecipare a un reality show nei tre mesi successivi e lo ha rilasciato senza cauzione.\nOmicidio colposo del fotografo di moda Jos\u00e9 Luis Abad.\nIl 4 giugno 2020 \u00e8 stato arrestato con l'accusa di omicidio colposo e di violazione delle leggi sulla salute pubblica insieme ad altre due persone dalla Guardia Civil poich\u00e9 nel luglio 2019 avrebbe dato, come parte di un rito sciamanico, al fotografo di moda Jos\u00e9 Luis Abad un veleno ottenuto dal rospo bufo; nel corso di tale rito Abad sarebbe deceduto per un infarto miocardico senza ricevere assistenza medica. Tutti e tre gli indagati sono stati poi rilasciati su cauzione.\nDenuncia per guida senza patente.\nIl 5 ottobre 2020 viene denunciato poich\u00e9 viaggiava alla guida della sua auto sbandando da un lato all'altro lungo le strade di Valencia. Fermato dalla polizia in stato confusionale, dopo essere stato sottoposto ad accertamenti tossicologici \u00e8 risultato essere sotto effetto di una sostanza psicotropica, che a suo avviso, gli sarebbe stata sciolta nel bicchiere nel corso di una festa con alcune ragazze a cui aveva partecipato. Dopo essere stato denunciato a piede libero dalla polizia ha fatto quindi rientro nella propria abitazione.\nVita privata.\nNel 2005 ha avuto una figlia dall'attrice venezuelana Rosa Castro Camacho; la donna in pi\u00f9 occasioni ha affermato che egli le avrebbe reso la vita impossibile e di aver vissuto \"la gravidanza pi\u00f9 orribile del mondo\". Dal matrimonio con l'attrice pornografica colombiana Franceska Jaimes celebratosi nello stesso anno, ha avuto inoltre altri due figli; la coppia ha ufficialmente divorziato nel 2015."}
{"id": "663353", "revid": "15756", "url": "https://it.wikipedia.org/wiki?curid=663353", "title": "Dundee", "text": "Dundee (IPA [d\u028cn\u02c8di\u02d0] in gaelico scozzese \"D\u00f9n D\u00e8agh\"), \u00e8 una citt\u00e0 del Regno Unito, \nPresentazione.\nLa citt\u00e0 di Dundee \u00e8 la quarta citt\u00e0 pi\u00f9 popolosa della Scozia. Essa \u00e8 situata sulla sponda nord dell'estuario del fiume Tay, sorge sulla costa est dell'isola e si affaccia sul Mare del Nord.\nLa storia di Dundee inizia con i Pitti durante l'et\u00e0 del ferro. Durante il medioevo, fu luogo di molte battaglie. Per tutta la durata della rivoluzione industriale, le locali industrie di juta portarono la citt\u00e0 a crescere rapidamente. In questo periodo, Dundee guadagn\u00f2 una buona reputazione per la sua marmellata e per il suo giornalismo, guadagnandosi l'appellativo di \"citt\u00e0 della juta, marmellata e giornalismo\".\nLa popolazione attuale di Dundee \u00e8 di 143.090 abitanti. Tuttavia, tenendo conto dei cittadini di Monifieth, Birkhill e Invergowrie \u2013 piccoli borghi che fanno parte della citt\u00e0 di Dundee; il numero effettivo arriverebbe a 170.000. La popolazione di Dundee ha raggiunto un picco di quasi 200.000 abitanti all'inizio degli anni settanta. Dundee ha iniziato un declino demografico, dovuto alle emigrazioni e al cambiamento geografico della citt\u00e0 negli anni settanta e ottanta, che ha visto il \"burgh\" cedere zone periferiche alle citt\u00e0 circostanti.\nOggi Dundee \u00e8 conosciuta come \"The City of Discovery\" (\"La citt\u00e0 della scoperta\"), in onore alla storia della citt\u00e0 circa l'attivit\u00e0 scientifica e alla , il vascello usato durante le esplorazioni dell'Antartico di Robert Falcon Scott: esso fu costruito a Dundee ed oggi \u00e8 ivi ormeggiato, in un museo appositamente costruito. Le industrie medica e tecnologica crebbero durante gli anni ottanta. La citt\u00e0 oggi conta il 10% delle industrie dell'intrattenimento digitale del Regno Unito. Inoltre la citt\u00e0 di Dundee possiede due universit\u00e0\u00a0\u2013 l'University of Dundee e la University of Abertay Dundee. La citt\u00e0 \u00e8 sede dello \"Scottish Dance Theatre\" nonch\u00e9 del \"Royal Scottish National Orchestra\".\nNel mondo esistono infine oltre 20 citt\u00e0 e/o villaggi che si chiamano Dundee (o New Dundee, Dundee Township). La citt\u00e0 \u00e8 rappresentata alla Camera dei Comuni del Regno Unito nei collegi di Dundee East e Dundee West.\nStoria.\nLa data del primo insediamento sull'attuale territorio di Dundee \u00e8 sconosciuta, ma di sicuro fu molto prima del medioevo quando la citt\u00e0 fu menzionata per la prima volta nei registri storici. Il nome \"Dundee\", in gaelico \"D\u00f9n D\u00e8agh\", contiene il lemma \"d\u00f9n\", forte, probabilmente riferito ad un antico roccaforte, le cui tracce sono presenti sul Dundee Law. Il significato di Dundee \u00e8 sconosciuto, sebbene si sia ipotizzato che potrebbe significare \"Forte di fuoco\", \nNel la citt\u00e0 fu premiata con un documento che la fece diventare un \"royal burgh\", il che indicherebbe che era gi\u00e0 una citt\u00e0 di una certa grandezza ed importanza. Questo documento fu revocato pi\u00f9 tardi da Edoardo I, anche se fu rimpiazzata da uno nuovo da Robert the Bruce nel 1327. Dundee divenne una citt\u00e0 fortificata nel 1545, proprio durante il periodo di ostilit\u00e0 conosciuto come Brutale corteggiamento (\"Rough Wooing\"). Nel luglio 1547, buona parte della citt\u00e0 fu distrutta da un bombardamento navale inglese. Nel 1645, durante la guerra dei tre regni, Dundee fu di nuovo assediata, questa volta dal reale marchese di Montrose. Nel 1651, durante la guerra civile inglese, fu invasa dal generale Monck, comandante delle truppe di Oliver Cromwell in Scozia; gli inglesi distrussero buona parte della citt\u00e0 ed uccisero molti abitanti. Dundee fu pi\u00f9 tardi sito della prima rivolta giacobita, quando John Graham, I visconte di Dundee, eresse lo stendardo degli Stuart sul Dundee Law in sostegno a Giacomo VII (Giacomo II d'Inghilterra) successivamente al rovesciamento del suo regno, guadagnandosi l'appellativo \"Bonnie Dundee\".\nDundee si espanse enormemente durante la rivoluzione industriale, soprattutto grazie al lino e poi, pi\u00f9 recentemente, grazie all'industria della juta. Dalla fine del XIX secolo, la maggior parte dei lavoratori della citt\u00e0 era impiegata nelle numerose fabbriche di juta. La posizione della citt\u00e0 su un grande estuario facilit\u00f2 la massiccia importazione di juta dal subcontinente indiano e di olio di balena \u2014 necessario per trattare la juta \u2014 dalle maggiori industrie baleniere. L'industria inizi\u00f2 il suo declino durante il XX secolo, a causa dell'abbassamento dei prezzi nella manifattura di vestiti nel subcontinente indiano. L'ultima fabbrica di juta della citt\u00e0 chiuse negli anni settanta.\nIn aggiunta alla juta la citt\u00e0 \u00e8 conosciuta anche per la marmellata e per il giornalismo. La marmellata fu inventata nella citt\u00e0 da Janet Keiller (1737\u20131813) nel 1797 e la \"Keiller's marmalade\" divenne un famoso marchio grazie ad una produzione di massa e alla sua esportazione mondiale. L'azienda locale Mackys produce ancora marmellata nella citt\u00e0. Comunque, l'industria non fu mai sviluppata come quella della juta. La marmellata fin dagli inizi ha dato l'impressione di essere un grosso \"business\", ma vasetti di Keiller's marmalade si trovano ancora facilmente. Il giornalismo si riferisce all'azienda di pubblicazione DC Thomson &amp; Co., la quale fu fondata nella citt\u00e0 nel 1905 e rimane il maggiore \"datore di lavoro\" dopo l'industria della salute e l'industria del tempo libero. L'azienda produce una moltitudine di quotidiani, fumetti per bambini e riviste, tra cui \"The Sunday Post\", \"The Courier\", \"Shout\" e le pubblicazioni per bambini, \"The Beano\" e \"The Dandy\".\nDundee ha anche sviluppato una grande industria marittima e navale durante il XIX secolo. 2.000 navi furono costruite a Dundee tra il 1871 e il 1881, inclusa la nave che fu usata per ricerche nell'Antartico usata da Robert Falcon Scott, la RRS \"Discovery\". La nave \u00e8 ora visibile al \"Discovery point\" nella citt\u00e0. Presso i cantieri Gourlay Brothers &amp; Company di Dundee venne inoltre costruita nel 1908, per il Lloyd austriaco, la nave passeggeri \"Baron Gautsch\", affondata da una mina davanti a Rovigno, a 7 miglia dall'arcipelago di Brioni in Croazia, il 13 agosto 1914.\nLa necessit\u00e0 di olio di balena diede lavoro anche all'industria baleniera. L'isola di Dundee, nell'arcipelago di Joinville nell'Antartico, prende il suo nome dalla \"Dundee Whaling Expedition\", che scopr\u00ec l'isola nel 1892. L'industria baleniera fin\u00ec nel 1912 mentre quella navale nel 1981.\nL'estuario \u00e8 luogo del primo \"Tay Rail Bridge\", costruito dall'ingegnere Thomas Bouch (1822\u20131880) e aperto al traffico il 1\u00ba giugno 1878. A quel tempo era il pi\u00f9 lungo tratto ferroviario su ponte del mondo. Il ponte croll\u00f2 durante una tempesta un anno dopo, il 28 dicembre 1879, sotto il peso di un treno carico di passeggeri: questo avvenimento \u00e8 conosciuto come \"il disastro del ponte sul Tay\" (\"The Tay Bridge Disaster\"). Nessuno dei passeggeri si salv\u00f2. La tragedia \u00e8 ricordata in una poesia di William McGonagall del 1880.\nAmministrazione.\nGemellaggi.\nDundee mantiene rapporti economici e culturali con sei citt\u00e0 gemellate:\nGeografia fisica.\nDundee \u00e8 situata nella riva settentrionale del Firth of Tay e vicino al Mare del Nord. La citt\u00e0 si appoggia su una lastra di basalto lasciata da un vulcano estinto, chiamato Dundee Law o semplicemente \"The Law\" (174 metri). Dundee \u00e8 l'unica citt\u00e0 della Scozia affacciata a sud, conferendole il titolo di citt\u00e0 pi\u00f9 soleggiata e mite della regione. Le temperature qui tendono ad essere circa due gradi pi\u00f9 alte rispetto ad Aberdeen a nord e rispetto alla zona di Angus. Dundee ha inverni meno severi rispetto alla media scozzese, grazie alla vicinanza del mare e alla presenza di salsedine, e inoltre una serie di colline fuori dalla citt\u00e0, spesso ricoperte di neve, la proteggono dal vento, cosicch\u00e9 la citt\u00e0 resta spesso libera dalla neve.\nLa citt\u00e0, che occupa poca superficie, \u00e8 la pi\u00f9 densamente popolata della Scozia dopo Glasgow ed \u00e8 la quinta nel Regno Unito. Le tipiche costruzioni sono a quattro piani, in stile Vittoriano, costruite in pietra marrone. Il centro \u00e8 stato completamente rigenerato con un mix di case vittoriane ristrutturate, nuovi edifici, centri commerciali ed i pi\u00f9 noti negozi nazionali. I quartieri dell'interno presentavano palazzine a blocchi, come anche alcuni quartieri di periferia, pressoch\u00e9 eliminate in questi ultimi anni. Sono in corso, al 2021, lavori di abbattimento di altre palazzine e lavori di collegamento tra il centro ed il nuovo waterfront. Ad est della citt\u00e0 si trova il sobborgo ormai inglobato al centro di Broughty Ferry con il suo yacht club, ed inoltre numerosi fabbricati di ottimo livello, abitati dal ceto agiato, (ricchi benestanti, calciatori).\nPer fare un esempio un buon appartamento a Broughty Ferry pu\u00f2 avere un prezzo di mercato di \u00a3750.000. (circa 940.000 \u20ac), parecchio superiore alla media scozzese.\nSociet\u00e0.\nEvoluzione demografica.\nI nativi di Dundee sono chiamati \"Dundonians\" e hanno un loro tipico accento, che spesso pronuncia il suono /e/ al posto del dittongo /ai/. Una considerevole percentuale di persone deve ricorrere alla previdenza sociale. Casi di povert\u00e0 sono diffusi nell'area di \"Whitfield\", Dundee ha il pi\u00f9 alto tasso di aborto della Scozia nel 2004 (24,2 per 1000) e il pi\u00f9 alto tasso di gravidanze giovanili dell'\nLa popolazione di Dundee \u00e8 aumentata soprattutto nel periodo della Rivoluzione Industriale, cos\u00ec come in moltissime citt\u00e0 dell'isola. A met\u00e0 dell'Ottocento si assistette all'arrivo degli operai irlandesi a causa della carestia delle patate. Attualmente Dundee ha 5.000 nordirlandesi nati e residenti, dei quali la maggior parte \u00e8 studente all'universit\u00e0 di Dundee. La citt\u00e0 ha attratto immigranti anche dall'Italia e dalla Polonia, che l\u00ec trovarono rifugio contro i pogrom del XIX secolo, e contro la guerra mondiale nel XX. Negli ultimi anni vi \u00e8 stato anche un flusso migratorio dall'Asia (~3.500 persone), posizionandosi al terzo posto in Scozia dietro Glasgow ed Edimburgo. Con l'entrata nell'Unione europea, recentemente \u00e8 aumentato l'afflusso di persone provenienti dalla Bulgaria. L'Abertay University e la Dundee University hanno stimato che gli studenti stranieri (per la maggior parte di Irlanda ed Europa Orientale) e locali raggiungano il 14,2% della popolazione, al primo posto in Scozia. La municipalit\u00e0 di Dundee ha uno dei quattro enti in tutta la Scozia che ricicla oltre il 30% dei suoi rifiuti.\nSport.\nDundee \u00e8 una delle 10 citt\u00e0 europee con due squadre giunte almeno in semifinale in Coppa dei Campioni, impresa riuscita al Dundee nel 1962-1963 e al Dundee United nel 1983-1984."}
{"id": "663357", "revid": "765341", "url": "https://it.wikipedia.org/wiki?curid=663357", "title": "Messa solenne", "text": "Una messa solenne (in latino \"Missa solemnis\") \u00e8 una messa tridentina celebrata con canto da un sacerdote con l'assistenza di un diacono e un suddiacono. Il ruolo degli ultimi due \u00e8 spesso supplito da due preti. Nell'ultima versione del Messale Tridentino, promulgata da papa Giovanni XXIII, la \"messa solenne\" \u00e8 definita come una messa in canto celebrata con l'assistenza dei sacri ministri, cio\u00e8 diacono e suddiacono.\nUna forma della messa tridentina.\nDue sono le specie della messa tridentina: dicesi Messa \"in canto\", se di fatto il celebrante canta quelle parti che deve cantare secondo le rubriche; altrimenti dicesi \"messa bassa\" o \"messa letta\". La messa \"in canto\", inoltre, se \u00e8 celebrata con l'assistenza dei sacri ministri (diacono e suddiacono), \u00e8 chiamata \"messa solenne\"; se \u00e8 celebrata senza ministri sacri, \u00e8 detta \"messa cantata\".\nNella \"Catholic Encyclopedia\" del 1910, Adrian Fortescue spiegava l'origine delle diverse forme:\nPi\u00f9 avanti nello stesso articolo Fortescue diceva:\nL'edizione 1962 del Messale Romano modific\u00f2 una delle citate osservazioni di Fortescue concernente la messa solenne: il sacerdote celebrante non legge pi\u00f9 per s\u00e9 l'Epistola e il Vangelo, ma in silenzio ne ascolta il canto eseguito rispettivamente dal suddiacono e dal diacono. Continua per\u00f2 a leggere sottovoce il graduale ecc.\nMusica.\nPer definizione, certe parti della messa solenne sono cantate dal sacerdote celebrante. Il diacono canta il vangelo e il suddiacono l'epistola. Tutte queste parti sono cantate in canto gregoriano. Altre parti sono cantate dal coro o in canto gregoriano (spesso in forma pi\u00f9 complessa) o con altra musica. Tutte queste appartengono all'ordinario della messa. Alcuni altre parti cantate non appartengono all'ordinario, ma al proprio della messa, che varia di giorno in giorno: introito, graduale, alleluia o tratto, offertorio, communio. Il proprio contiene anche le sequenze (quali il Dies irae della messa da requiem) e in alcuni giorni della Settimana santa il \"Passio\", canto del Vangelo che racconta la passione di Ges\u00f9. Altri canti fissi dell'ordinario della messa sono il Kyrie Eleison, il Gloria in excelsis Deo (omesso in alcune messe), il Credo (anch'esso omesso in alcune messe), il Sanctus (a volte separato dal Benedictus, che \u00e8 la sua continuazione) e l'Agnus Dei.\nIl Sanctus-Benedictus si separava per tradizione particolarmente nelle messe pi\u00f9 elaborate, per non prolungare troppo la celebrazione: la prima parte, il Sanctus, veniva cantata prima della consacrazione e il Benedictus dopo. L\"Instructio de musica sacra et sacra liturgia\" della Sacra Congregazione dei Riti del 3 settembre 1958 ha decretato: \"Il \"Sanctus\" e il \"Benedictus\", se sono cantati in gregoriano, devono essere cantati senza interruzione, altrimenti il \"Benedictus\" si canti dopo la Consacrazione\". La distinzione appartiene al patrimonio musicale della tradizione: le messe di Bach, Mozart, Beethoven, Haydn, Verdi, Rossini e moltissimi altri compositori.\nBench\u00e9 la musica tipica delle messe solenni sia il canto gregoriano, una vasta variet\u00e0 di musiche previste dall'ordinario della messa sono state composte nel corso dei secoli e sono a volte eseguite. Vi sono poi delle musiche scritte appositamente per il proprio di varie festivit\u00e0 dell'anno liturgico. Un esempio \u00e8 un Proprio di William Byrd per la messa della Madonna nel periodo di Avvento.\nLa musica della messa solenne \u00e8 frequentemente eseguita da un coro generalmente costituito da laici sia uomini sia donne, talvolta costituito solo da chierici, seminaristi, religiosi, particolarmente nei monasteri e nei seminari. Il coro, se monastico, \u00e8 solitamente schierato vicino all'altare. Ma con l'introduzione di musiche molto elaborate e di difficile esecuzione, molti laici sono entrati nei cori. Questo ha imposto di spostare le masse corali in posizioni laterali o nella tribuna in fondo alla chiesa, dove solitamente \u00e8 situato l'organo.\nPer la Chiesa cattolica, la messa in ogni sua forma, cantata o no, tridentina o post-tridentina, \u00e8 innanzitutto la riattualizzazione in forma incruenta dello stesso sacrificio di s\u00e9 che Ges\u00f9 comp\u00ec sulla croce per la redenzione degli uomini. Essa \u00e8 altres\u00ec considerata un continuo canto di preghiera e di lode a Dio\nStruttura e cerimoniale.\nPrima della messa.\nNella sagrestia, prima della vestizione, il sacerdote e i due sacri ministri si lavano le mani. Due accoliti assistono il diacono ed il suddiacono a vestire i paramenti liturgici. Questi recitano delle preghiere mentre vestono ciascun paramento sacro. Per prima cosa indossano l'amitto, un pezzo di stoffa rettangolare di lino che baciano prima di farlo passare sopra la testa e poi l'allacciano attorno al collo e le spalle. Indossano poi il camice, una lunga tunica bianca con le maniche. Quindi indossano il cingolo, un cordone di lana bianca che viene annodato intorno alla vita. Se la messa non sar\u00e0 preceduta dal rito dell'aspersione o da altra cerimonia, si mettono pure il manipolo, un pezzo di stoffa ricamato piegato a met\u00e0 e posto sul braccio sinistro. Se invece la messa sar\u00e0 preceduto da un'altra cerimonia, i manipoli dei ministri sacri, come pure quello del sacerdote celebrante sono stati gi\u00e0 deposti nel presbiterio della chiesa sulle sedie per essere messi dopo l'aspersione e prima dell'inizio della messa. Il suddiacono completa la sua vestizione con la tunica ricamata con le maniche corte sopra tutto il resto. Il diacono pone, dopo (eventualmente) il manipolo, la sua stola (una lunga sciarpa ricamata simile al manipolo ma pi\u00f9 lunga) sulla sua spalla sinistra e la lega al cingolo sulla destra, e poi indossa la dalmatica (simile alla tunica). Il sacerdote indossa la stola intorno al collo e con il cingolo la lega davanti intorno alla vita. Se la messa non sar\u00e0 preceduta da un'altra cerimonia, indossa su tutto, manipolo compreso, la casula (detta anche, ma nel Messale solo nel Codice delle Rubriche, la pianeta) colorata in funzione del periodo dell'anno liturgico o della festa. Se invece la messa sar\u00e0 preceduta dall'aspersione, il sacerdote, senza manipolo, si mette invece della casula (che si trova gi\u00e0 nel presbiterio) il piviale del colore appropriato.\nPoi tutti e tre, prima di fare il loro ingresso nella chiesa, si mettono anche la berretta.\nNella tradizione tridentina, si fa ogni domenica prima della messa principale l'aspersione con acqua benedetta, che in nessun senso \u00e8 considerata parte della messa. L'acqua dell'aspersione \u00e8 benedetta nella sagrestia, non necessariamente dal sacerdote che celebrer\u00e0 la messa. Poi nella chiesa il sacerdote che celebrer\u00e0 la messa va ai gradini dell'altare, dove inginocchiato asperge l'altare tre volte, e poi se stesso. Dopo questo si alza e al suono dell'antifona \"Asperges me\" (o nel tempo pasquale la \"Vidi aquam\") asperge i ministri, il clero e il popolo. Tornato all'altare recita una preghiera e va a mettersi il manipolo e a sostituire il piviale con la casula prima di iniziare la messa."}
{"id": "663364", "revid": "73843", "url": "https://it.wikipedia.org/wiki?curid=663364", "title": "Luigi Bernab\u00f2 Brea", "text": "Biografia.\nSi laure\u00f2 prima in giurisprudenza nel 1932 all'Universit\u00e0 di Genova e successivamente in archeologia nel 1935 con Giulio Quirino Giglioli presso l'Universit\u00e0 di Roma La Sapienza. Quindi, negli anni 1935-38, fu allievo della Scuola archeologica italiana di Atene, allora diretta da Alessandro Della Seta, partecipando agli scavi nell'isola di Lemno, in particolare lavorando agli insediamenti del Poliochni (nel 1936) e del Kabirion presso Chloe (nel 1937-38), tutti rilevati dalla Scuola archeologica italiana a partire dal 1926, sotto la guida del Libertini.\nDal 1939 al 1941, dopo un brevissimo incarico presso l'Amministrazione delle antichit\u00e0 di Taranto, fu primo dirigente della Soprintendenza alle Antichit\u00e0 della Liguria, quindi della Soprintendenza alle Antichit\u00e0 della Sicilia Orientale a Siracusa, dove rimase fino al 1973, anno del suo pensionamento. \nNei successivi anni, non abbandon\u00f2 n\u00e9 gli studi teorici n\u00e9 il lavoro sul campo, restando in Sicilia fino agli ultimi giorni della sua vita, ed operando prevalentemente in provincia di Messina, oltre che nelle aree di Enna e Siracusa.\nMor\u00ec nell'isola di Lipari, il 4 febbraio del 1999.\nAttivit\u00e0.\nDopo l'esperienza sul campo nell'Egeo ed alcuni scavi in Liguria, la sua attenzione si rivolse allo studio, condotto a Siracusa e pubblicato poi nel 1956, dei monumenti dell'antica sub-colonia greca Akrai (663 a.C.), di cui promosse nuovi scavi affidati alla direzione di Clelia Laviosa e che portarono, tra l'altro, al ritrovamento dell'Aphrodision (il tempio dedicato ad Afrodite, del VI secolo a.C.) dell'area acreide.\nCompletati primi studi sulla preistoria della Liguria e dell'Egeo, si dedic\u00f2 quindi all'archeologia classica e protostorica della Sicilia, in particolare delle isole Eolie, dove comp\u00ec molti scavi nonch\u00e9 diresse, per parecchi anni, il Museo archeologico di Lipari, che oggi \u00e8 a lui intitolato. \nFu un precursore del metodo stratigrafico, che utilizz\u00f2, per la prima volta, nello scavo delle Arene Candide di Finale Ligure, a cavallo fra gli anni '30 e '40, identificando una stratigrafia complessa che andava dal paleolitico superiore fino all'et\u00e0 dei metalli. Dagli anni sessanta un\u00ec allo scavo stratigrafico lo scavo basato su quadrettatura e georeferenziazione.\nLo stesso metodo fu poi da lui applicato a diversi altri contesti archeologici italiani, contribuendo tra l'altro alla definizione tipologica delle cosiddette \"facies\" culturali del neolitico dell'Italia (soprattutto in Sicilia) e del Mediterraneo. Grazie a questi importanti lavori, ebbe specificamente il merito di individuare delle correlazioni temporali tra le civilt\u00e0 del Mediterraneo orientale e occidentale. \nIn particolare, gli scavi che condusse sia presso la grotta delle Arene Candide in Liguria che nell'acropoli di Lipari in Sicilia, gli permisero di rivelare una successione stratigrafica del terreno cos\u00ec completa e manifesta da consentire alcune interessanti correlazioni storico-geologiche fra diversi siti archeologici.\nOltre alla ricostruzione della Soprintendenza Archeologica della Sicilia Orientale all'indomani del secondo conflitto mondiale, Bernab\u00f2 Brea si dedic\u00f2 totalmente alla riorganizzazione museale siciliana, al contempo lavorando sul campo nelle provincie di Enna e di Messina, in particolare Milazzo, Tindari, Longane, San Basilio e soprattutto le Isole Eolie (fra cui Panarea, Filicudi e Lipari), le cui relative rilevazioni stratigrafiche misero in evidenza l'esistenza di una successione culturale che va dal neolitico medio all'et\u00e0 classica. \nLa sua vasta esperienza sul campo, che va dagli anni '30 fino agli anni '90, dal punto di vista teorico gli permise di avere una nuova visione della preistoria nel bacino del Mediterraneo, che descrisse in alcune sue notevoli pubblicazioni. Difatti, ebbe al suo attivo numerose, importanti pubblicazioni scientifiche che testimoniano dell'importanza della sua attivit\u00e0 di studioso che non disgiunse mai da quella organizzativa ed istituzionale la quale \u2013 fra l'altro \u2013 condusse, in collaborazione con Madeleine Cavalier, alla creazione del Museo Archeologico Regionale di Lipari, che nel 1999 gli \u00e8 stato intitolato, e che con le sue ricche collezioni rappresenta oggi uno dei musei archeologici pi\u00f9 importanti d'Italia e del Mediterraneo.\nNotevoli anche i suoi impegni nella risistemazione dei musei e dei parchi archeologici dell'area siracusana.\nPubblicazioni.\nVasta \u00e8 la produzione scientifica di Luigi Bernab\u00f2 Brea, per cui, di seguito, si riportano solo le principali pubblicazioni."}
{"id": "663365", "revid": "316629", "url": "https://it.wikipedia.org/wiki?curid=663365", "title": "Lingua sioux", "text": "Per lingua sioux (o pi\u00f9 propriamente dakota (in senso lato), o anche dakotan o dakota-assiniboin-stoney) si intende quella branca della famiglia delle lingue siouan costituita dalla catena linguistica (\"continuum\" dialettale) che riunisce i vari dialetti (o lingue, secondo la classificazione ISO 639-3) delle popolazioni di nativi americani che sono passate alla storia appunto con il nome di Sioux, loro attribuito dagli europei, nonch\u00e9 di altri gruppi (Assiniboin, Stoney) che da esse si erano anticamente distaccati. Questi dialetti sono parlati nell'America del Nord a partire dal Minnesota e fino alla Montagne Rocciose Canadesi. In termini tecnici, rispetto a tali dialetti, la lingua sioux pu\u00f2 essere considerata una sorta di protolingua.\nLa lingua della \u00abGrande Nazione Sioux, articolata nei dialetti dakota, lakota e nakota\u00bb \u00e8 stata dichiarata nel 2019 \"lingua indigena ufficiale\" del Dakota del Sud, a fianco dell'inglese.\nClassificazione: storia di un'errata denominazione.\nTradizionalmente l'originaria lingua dakota o sioux veniva suddivisa in tre grandi famiglie di dialetti: \nNel corso degli anni tale ripartizione \u00e8 stata ripetutamente criticata. In particolare, nel 1978, Douglas R. Parks, David S. Rood, e Raymond J. DeMallie intrapresero una ricerca linguistica sistematica nelle riserve sioux e assiniboin per stabilirne una volta per tutte la dialettologia precisa. Il risultato fu che la catena linguistica dakota poteva contare su cinque dialetti: \nSempre secondo i risultati dello stesso studio, sia i Santee che gli Yankton e gli Yanktonai si riferivano a s\u00e9 stessi come \u201cDakota\u201d, mentre l'appellativo di \u201cNakota\u201d (o \u201cNakoda\u201d) era appannaggio esclusivo degli Assiniboin e dei loro parenti canadesi, Stoney. Nonostante la pubblicistica, particolarmente quella non specialistica, abbia mostrato pi\u00f9 di qualche resistenza a far proprie in via definitiva le acquisizioni di Parks, Rood e DeMallie, esse sono state pienamente confermate dallo studio ultraventennale effettuato \"sul campo\" da Jan Ullrich e che ha portato alla redazione del suo recente dizionario lakota, pubblicato nel 2008. Secondo Ullrich, l'errata denominazione di Yankton e Yanktonai, come \u201cNakota\u201d, \u00abebbe probabilmente inizio con i missionari operanti a met\u00e0 Ottocento tra i Santee, i quali dettero un'applicazione abnorme [\"over-applied\"] ad una regola di distribuzione fonetica. Siccome il dialetto yankton-yanktonai usa il suffisso -na laddove il santee usa -da e il lakota -la, i missionari pensarono che l'opposizione fonologica [\"distribution\"] l-d-n si applicasse a tutte le posizioni entro le parole. In tal modo essi postularono che il popolo yankton-yanktonai definisse se stesso come \"nakota\" invece che come \"dakota\". Purtroppo, l'impreciso assunto di una suddivisione lakota-dakota-nakota \u00e8 stato da allora perpetuato in quasi tutte le pubblicazioni\u00bb, arrivando ad un tale potere di convincimento da influenzare perfino nativi dakota e lakota. Che non si sia trattato nemmeno di una successiva mutazione terminologica dovuta alla permanenza di Yankton e Yanktonai nelle stesse riserve con i Santee, \u00e8 confermato dalla mancanza, secondo Ullrich, di riferimenti nei testi pi\u00f9 antichi dei vari dialetti sioux: in particolare, ad esempio, \u00abJohn P. Williamson, nel suo \"English-Dakota Dictionary\" (Williamson 1902), elenca il termine dakota come nome proprio per il popolo dakota, ma non menziona il termine nakota\u00bb nonostante avesse ampiamente lavorato con gli Yankton e inserisca ripetutamente, nel suo vocabolario, varianti yankton delle voci in dialetto santee. Del resto, sempre Ullrich rileva che probabilmente la prima ad evidenziare l'errore di denominazione degli Yankton-Yanktonai fu proprio una grande studiosa di origine yankton (e quindi con sicura conoscenza di causa), come Ella Cara Deloria.\nSu un piano pratico, l'inesistenza di una corrispondenza \"sistematica\" \u201c'd-n-l\u201d e quindi la fallacia della tripartizione dakota-nakota-lakota (dove per nakota si intenda anche il dialetto yankton-yanktonai), pu\u00f2 essere verificata negli esempi seguenti\u201d:\nLe teorie linguistiche dei missionari di met\u00e0 Ottocento rivelatesi fallaci per Yankton e Yanktonai, funzionano invece molto bene per quanto riguarda Assiniboin e Stoney, che si definiscono oggi nakota/nakoda, o perfino nakona (Nakh\u00f3na).\nNonostante una non indifferente mancanza di accuratezza, infine, anche il SIL International ha in qualche modo preso atto delle nuove acquisizioni generali di cui sopra. Sull'edizione 2009 di \u00abEthnologue\u00bb, venivano classificati i seguenti quattro dialetti della catena linguistica dakota (sioux), i quali hanno quindi ricevuto il loro codice ISO 639-3: \nNonostante la differenza di numero, tale classificazione sembra corrispondere sostanzialmente a quella di Parks/DeMallie, in quanto, in sede descrittiva, l'\u00abEthnologue\u00bb suddivide il dialetto denominato \"dakota (dak)\" in due sottogruppi che comprendono rispettivamente il dakota (o santee-sisseton) e quello che ancora viene definito, per inerzia, nakota (o yankton-yanktonai). In effetti, comunque, la scelta del SIL di classificare una sola lingua dakota appare piuttosto artificiosa: gi\u00e0 dallo stesso titolo del dizionario lakota di Ullrich, che dichiara di riassorbire i \"dialetti\", e non la lingua, \"dakota\", appare chiaro come, dalle acquisizioni effettuate \"sul campo\" negli ultimi decenni dalla linguistica \"siouan\", non discenda alcun elemento particolare (se non il nome) che accomuni in modo sostanziale i due dialetti \"santee-sisseteton\" e \"yankton-yanktonai\" e che consenta quindi di classificarli come unit\u00e0 linguistica separata rispetto al lakota. Per conseguenza, si dovrebbe o classificare ISO 639-3, oltre al lakota stesso, i due diversi dialetti dakota (aderendo cos\u00ec pienamente alle risultanze delle ricerche di Parks e DeMallie), ovvero classificare un'unit\u00e0 linguistica dakota-lakota, comprendente tutti e tre i dialetti sioux, in quanto tra di loro, pi\u00f9 o meno, comprensibili.\nIn conclusione, comunque, \u00e8 senza dubbio accertato da tutti gli studi sul campo citati e da tutti i siti internet delle riserve sioux che, al di l\u00e0 delle possibili varianti ortografiche, oggigiorno i gruppi interessati si autodefiniscono come segue:\nL'opzione \"pan-sioux\": dakota-lakota-nakota.\nNonostante le imprecise affermazioni del SIL, tramite \u00abEthnologue\u00bb, circa una presunta molto ampia similarit\u00e0 lessicale (entro un margine minimo di circa l'85%) tra tutti i dialetti della catena linguistica sioux, in effetti tutti gli studi sul campo effettuati negli ultimi decenni hanno dimostrato che la mutua comprensibilit\u00e0 \u00e8 spesso inferiore a quanto ritenuto dagli stessi parlanti i vari dialetti. In particolare, secondo Ullrich, il lungo periodo trascorso dalla separazione degli Assiniboin dal tronco principale della nazione sioux avrebbe determinato uno iato ormai definitivo nel continuum linguistico sioux ed entrambi i dialetti nakoda (ed in particolare quello parlato dagli Stoney) sarebbero (quasi completamente) inintelligibili per la gente di lingua dakota e lakota (oltre ad essere tali anche fra di loro).\nNonostante tale situazione continuano ad essere presenti nel mondo politico e culturale dakota/lakota e assiniboin/stoney fermenti che tendono a riaffermare l'unitariet\u00e0 originaria della lingua.\nDa un lato si registra indubbiamente, da parte degli Assiniboin e soprattutto degli Stoney canadesi, una forte propensione a minimizzare le rotture del passato e a rioccupare il proprio posto, se non nella \"nazione sioux\", che non esiste pi\u00f9 (se mai \u00e8 esistita), almeno nella tradizione \"sioux\". Tale propensione \u00e8 apertamente dichiarata sui siti internet legati alle \"First nations\" canadesi ed \u00e8 anzi, spesso \"ufficialmente\" dichiarata a livello degli organismi rappresentativi tribali. Valgano ad esempio lo stesso nome assunto dall\u2019\"\"Alexis Nakota Sioux First Nation\" o l'orgoglioso richiamo fatto dalla \"Nakoda First Nation\"\" dell'Alberta alla propria ascendenza sioux ed al valore della propria lingua nativa: \u00abCome discendenti delle grandi nazioni sioux, gli odierni membri della trib\u00f9 stoney preferiscono condurre la conversazione e gli affari tribali nella loro madrelingua sioux\u00bb. Addirittura pi\u00f9 estesa e ragionata \u00e8 l'adesione alla tradizione sioux da parte delle trib\u00f9 assiniboin e stoney del Saskatchewan. \nDall'altro lato, questa sorta di opzione \"pan-sioux\" delle popolazioni di lingua nakoda non manca di trovare un orecchio attento anche nelle istituzioni politiche e culturali lakota e dakota. Su iniziativa di un'organizzazione non-profit lakota per la promozione ed il rafforzamento della lingua, il \"Tusweca Tiospaye\", vengono organizzati, dal 2008, annuali \u201cLakota, Dakota, Nakota Language Summit\u201d, il cui \"target\" di interesse \u00e8 gi\u00e0 indicato dal nome e le cui finalit\u00e0 sono significativamente riassunte dallo slogan: \"Unire i Sette Fuochi del Consiglio per salvare la lingua\". A tali iniziative ha aderito praticamente la generalit\u00e0 delle istituzioni politiche sia dakota/lakota che assiniboin/stoney. Se e a quali risultati pratici l'impostazione politico-culturale sottesa agli atteggiamenti e alle iniziative di cui sopra, potranno eventualmente portare, solamente il tempo sar\u00e0 in grado di dire.\nL'opzione dakota-lakota.\nAl di l\u00e0 delle aspirazioni \"pan-sioux\" presenti tra le popolazioni interessate, rimane il fatto \"scientifico\" accertato che, mentre il lakota e il dakota \u201c\"possono essere classificati come dialetti perch\u00e9 sono mutuamente intelligibili in larga misura ... le due lingue nakoda non possono essere considerate dialetti della lingua lakota e dakota\"\u201d perch\u00e9, al contrario, sono o completamente incomprensibili (stoney) o comprensibili soltanto dopo un lungo periodo di esposizione (assiniboin), per le persone di lingua, appunto, lakota/dakota..\nPotendosi dunque legittimamente far tuttora riferimento a un'unit\u00e0 linguistica lakota/dakota, si pu\u00f2 concludere che essa ha tre maggiori variet\u00e0 dialettali, con ulteriori sotto-variet\u00e0: \n\" Per le caratteristiche e la struttura della lingua, si veda la specifica voce Lingua dakota-lakota.\""}
{"id": "663369", "revid": "1632387", "url": "https://it.wikipedia.org/wiki?curid=663369", "title": "The Fury of Our Maker's Hand", "text": "The Fury of Our Maker's Hand \u00e8 il secondo album in studio del gruppo musicale statunitense DevilDriver, pubblicato il 28 giugno 2005 dalla Roadrunner Records.\nQuesto album mostra pi\u00f9 brutalit\u00e0 rispetto al precedente. L'album \u00e8 stato poi integrato da un'edizione speciale uscita il 31 ottobre 2006."}
{"id": "663376", "revid": "98129020", "url": "https://it.wikipedia.org/wiki?curid=663376", "title": "MTV Playground", "text": "MTV Playground \u00e8 stato un community show che andava in onda tutti i pomeriggi sulla rete televisiva MTV Italia.\nMTV Playground era l'appuntamento TV con MTV Club e Elvis (Il Re di MTV), il VJ Virtuale di questo community show. Ogni giorno si trattava di argomenti diversi: moda, musica, sport, libri, tv, attualit\u00e0 e molti altri ancora. Inoltre oltre ai video di MTV, venivano trasmessi, SMS e videomessaggi (mandati tramite internet o cellulare) selezionati da Elvis.\nIl programma \u00e8 stato interrotto il 17 febbraio 2007 senza alcuna spiegazione da parte di MTV Italia."}
{"id": "663388", "revid": "339392", "url": "https://it.wikipedia.org/wiki?curid=663388", "title": "FT 17", "text": ""}
{"id": "663389", "revid": "619191", "url": "https://it.wikipedia.org/wiki?curid=663389", "title": "FT-17", "text": ""}
{"id": "663392", "revid": "112307453", "url": "https://it.wikipedia.org/wiki?curid=663392", "title": "Mauro Chiaruzzi", "text": "Nel 1982 diventa Capitano di Castello di Fiorentino.\nNel 1998 ha ricoperto il ruolo di Coordinatore della Segreteria di Stato per la Sanit\u00e0 e la Sicurezza Sociale. Nel 2001 viene eletto al Consiglio Grande e Generale. Nel 2003 diventa segretario del Partito Socialista Sammarinese e poi del Partito dei Socialisti e dei Democratici. Da novembre 2007 \u00e8 segretario di stato alla Sanit\u00e0 e la Sicurezza Sociale, la Previdenza e le Pari Opportunit\u00e0."}
{"id": "663393", "revid": "729019", "url": "https://it.wikipedia.org/wiki?curid=663393", "title": "Battaglia di Agrigento", "text": "La battaglia di Agrigento fu la prima delle quattro battaglie terrestri della prima guerra punica e la prima grande battaglia che Roma condusse al di fuori del territorio peninsulare dell'Italia.\nSituazione.\nNel 288 a.C. un gruppo di mercenari italici, auto-nominatisi Mamertini, occuparono Messina, uccisero gli uomini e presero le donne. Utilizzando Messina come base per le operazioni iniziarono una serie di saccheggi dei territori vicini fino a provocare l'intervento di Gerone II di Siracusa. Assediati nella loro citt\u00e0, i Mamertini chiesero l'aiuto di Cartagine da secoli in lotta con Siracusa e contemporaneamente l'assistenza militare della Repubblica romana.\nCartagine rispose subito inviando una flotta a Messina e occupandone il porto. Probabilmente questo fu il fattore determinante. Le forze cartaginesi erano infatti troppo vicine al territorio romano, nel frattempo estesosi fino a Reggio, ed erano orientate al dominio totale della Sicilia che permetteva di controllare il passaggio fra le due parti, orientale e occidentale, del Mediterraneo. Roma form\u00f2 un'alleanza con i Mamertini e nel successivo 264 a.C. invi\u00f2 truppe in Sicilia. Era la prima volta che forze romane uscivano dalla penisola italiana.\nAttaccata da Roma e dai Mamertini, Siracusa si ritrov\u00f2 stretta in un'innaturale alleanza con Cartagine e dovette far fronte agli attacchi delle legioni di Manio Valerio Massimo Messalla. Perse, ottenne la pace versando 100 talenti, e divenne un fedele alleato di Roma cui fornir\u00e0 aiuti, soprattutto grano e macchine da guerra.\nQuesta attivit\u00e0 militare, non fu accettata con tranquillit\u00e0 dai Cartaginesi. Siracusa era ridiventata nemica e i Romani si erano stabilmente installati in Sicilia. Cartagine rischiava di perdere anche quei territori che in tanti secoli di lotte aveva conquistato. Roma non fren\u00f2 il suo intervento e in breve le iniziali scaramucce si trasformarono in operazioni militari di sempre pi\u00f9 largo respiro. Stava per iniziare la prima guerra punica che avrebbe visto eserciti e flotte delle due citt\u00e0-stato battersi allo spasimo per ventiquattro anni.\nAssedio di Agrigento.\nI Cartaginesi, scivolati lentamente nelle spire della guerra osservando che Roma aveva inviato due legioni assoldarono mercenari Liguri, Celti e soprattutto Iberi e li portarono in Sicilia. Roma alz\u00f2 il livello di coinvolgimento e port\u00f2 il suo esercito a circa 40.000 uomini organizzati in quattro legioni con le rispettive \"alae\" di cavalleria. Il comando era affidato a entrambi i consoli Lucio Postumio Megello e Quinto Mamilio Vitulo. Le legioni di Roma erano supportate logisticamente da Siracusa e nel giugno del 262 a.C. marciarono su Agrigento dove i Cartaginesi tenevano una guarnigione comandata da Annibale Giscone. Le legioni romane si accamparono a circa otto stadi (circa 1.500 metri) dalla citt\u00e0.\nAnnibale Giscone si rinchiuse con la guarnigione e la popolazione all'interno delle mura raccogliendo tutte le vivande possibili dal territorio circostante. La citt\u00e0 era preparata ad un lungo assedio e, in effetti, sembrava che tutto quello che si doveva fare era resistere in attesa che dalla madrepatria giungessero i rinforzi programmati. Inoltre dobbiamo ricordare che tutta la superba ingegneristica da assedio sviluppata nel tempo dai Romani era, all'epoca, ancora rudimentale o del tutto sconosciuta. Per conquistare una citt\u00e0 come Agrigento l'unico metodo era l'assalto o la presa per fame. Cos\u00ec le legioni di Roma si accamparono per bloccare all'interno della citt\u00e0 gli abitanti e le truppe. Dal canto loro i Romani, supportati da Siracusa e liberi di foraggiare nel territorio non avevano problemi di rifornimento. Per\u00f2,\nPoi, visto che la guarnigione \u2013 logicamente - non usciva in battaglia e aspettandosi l'arrivo di rinforzi da Cartagine, i consoli divisero in due l'esercito; una delle due met\u00e0 rimase davanti alla citt\u00e0 e l'altra fu spostata in direzione di Eraclea Minoa, ancora in mani puniche, da dove presumibilmente sarebbero giunti i Cartaginesi. I legionari costruirono due fossati uno per ripararsi dagli attacchi portati dalla citt\u00e0 e l'altro per difendersi dall'esterno e una serie di fortificazioni in punti strategici.\nDopo cinque mesi i Cartaginesi di Agrigento, che cominciavano a risentire dell'assedio, mandarono appelli perch\u00e9 fossero inviati i rinforzi. Cartagine reag\u00ec e truppe puniche si raccolsero a Eraclea Minoa all'inizio dell'inverno 262-261 a.C. In Sicilia giunsero circa 50.000 fanti, 6.000 cavalieri e 60 elefanti comandati da Annone. Dopo una marcia segnata da alcune scaramucce vinte dalla cavalleria di Annone i Cartaginesi riuscirono a impadronirsi delle scorte alimentari romane stipate a Erbesso, si accamparono a poca distanza dai Romani e in poco tempo si disposero in formazione di battaglia. L'assedio di Agrigento continu\u00f2 ma ora anche i Romani erano sotto assedio.\nBattaglia di Agrigento.\nAssediati da Annone, tagliati fuori dai rifornimenti di Siracusa e dalla possibilit\u00e0 di foraggiare liberamente i consoli romani dovettero decidere di scendere in campo per uno scontro diretto. Ovviamente questa volta fu Annone a non volersi impegnare. Pi\u00f9 avesse indebolito i nemici affamati e -pareva- colpiti da un'epidemia e meno problemi avrebbe avuto in uno scontro campale. E, a quanto afferma Polibio, per due mesi le forze cartaginesi se ne stettero ad assediare il campo romano limitandosi a sporadiche scaramucce di cavalleria. Per fortuna dei Romani, Gerone di Siracusa riusc\u00ec a inviare un nuovo rifornimento che permise loro di scartare la pur ventilata ipotesi di abbandonare l'assedio.\nNello stesso tempo inoltre, la situazione all'interno della citt\u00e0, stretta d'assedio da oltre sette mesi, si stava facendo rapidamente disperata. Annibale Giscone, comunicando con i soccorritori tramite segnali di fuoco chiedeva un soccorso urgente e Annone dovette scendere in campo. Secondo Giovanni Zonara, furono i Romani a dover ingaggiare battaglia avendo limitate scorte di cibo a disposizione, ma Annone fu preoccupato da questa improvvisa decisione. I dettagli dello scontro sono variamente descritti a seconda dello storico dell'epoca che li narr\u00f2.\nSecondo Zonara, Annone avrebbe voluto effettuare un combattimento coordinato con le truppe cartaginesi di Agrigento, ma i Romani compresero ci\u00f2. Annone dispose le truppe di fanteria su due linee sistemando rinforzi ed elefanti in seconda fila e, probabilmente, disponendo la cavalleria alle ali come era normale abitudine dell'epoca. Nulla si sa della disposizione delle truppe romane ma sembra logico supporre che abbiano seguito i canoni della disposizione delle legioni su tre linee. Zonara afferma di un agguato romano alla parte posteriore dell'esercito cartaginese all'inizio della battaglia, grazie al quale durante la stessa Annone fu attaccato su due fronti. Tutte le fonti concordano sul fatto che la battaglia sia stata di lunga durata fino a quando i Romani non riuscirono a rompere il fronte cartaginese. Questo port\u00f2 il panico nelle retrovie e le riserve puniche abbandonarono il campo. \u00c8 anche possibile che gli elefanti della seconda fila, animali notoriamente tendenti a imbizzarrirsi per il panico, abbiano disorganizzato lo schieramento cartaginese.\nIn ogni caso i Romani sopraffecero il nemico e vinsero, la cavalleria riusc\u00ec a circondare e catturare diversi elefanti. D'altra parte la vittoria non fu cos\u00ec netta. Durante la notte, Annibale Giscone con tutta la guarnigione di Agrigento riusc\u00ec a uscire dalla citt\u00e0, attraversare i fossati e le linee romane e a mettersi in salvo, a quanto riferisce Polibio (I, 23,4), \"su una nave a sette ordini di remi che era stata del re Pirro\". Al mattino i Romani accortisi di quanto avvenuto attaccarono la retroguardia dei fuggitivi ma poi si gettarono sulle porte della citt\u00e0 e se ne impadronirono.\nRisultati.\nA seguito della battaglia, la prima delle quattro battaglie terrestri della prima guerra punica, i Romani occuparono al citt\u00e0, la saccheggiarono e, come d'uso, vendettero schiava la popolazione.\nAi consoli pur vittoriosi, probabilmente a causa della fuga di Annibale Giscone e Annone, non furono concessi gli onori del trionfo al loro ritorno.\nIn Sicilia \nDal 261 a.C. i Romani controllarono la maggior parte della Sicilia (a parte il territorio dell'alleata Siracusa e qualche ridotta cartaginese) e poterono stornare su Roma la grande produzione agricola dell'isola.\nLa fame di conquiste e di potenza si scaten\u00f2 a Roma. Infatti,"}
{"id": "663397", "revid": "91915842", "url": "https://it.wikipedia.org/wiki?curid=663397", "title": "Giuseppe Maria Morganti", "text": "Biografia.\nHa ricoperto la carica di Capitano Reggente da ottobre 2002 ad aprile 2003, assieme a Mauro Chiaruzzi.\n\u00c8 membro del Partito dei Socialisti e dei Democratici, dopo aver militato per anni nel Partito dei Democratici fino al 2005. Dal 2 aprile 2003 ha ricoperto l'incarico di Segretario del Partito dei Democratici, ed \u00e8 uno dei protagonisti del processo di unificazione dei due partiti storici della sinistra sammarinese. Nel marzo 2005 \u00e8 stato eletto Presidente del Partito dei Socialisti e dei Democratici."}
{"id": "663403", "revid": "1305772", "url": "https://it.wikipedia.org/wiki?curid=663403", "title": "Come What(ever) May", "text": "Come What(ever) May \u00e8 il secondo album in studio del gruppo musicale statunitense Stone Sour, pubblicato il 1\u00ba agosto 2006 dalla Roadrunner Records.\nIl disco.\nAnticipato dal singolo \"Through Glass\", l'album presenta un suono pi\u00f9 maturo e diverso rispetto all'album precedente. Dopo l'abbandono del gruppo da parte del batterista Joel Ekman, il posto vacante \u00e8 stato occupato da Roy Mayorga, ex-batterista dei Soulfly e allora turnista dei Sepultura. Mayorga appare in tutti i brani dell'album, ad eccezione del brano d'apertura \"30/30-150\", in cui la batteria \u00e8 suonata da Shannon Larkin, batterista dei Godsmack e in precedenza degli Amen.\nL'album ha venduto 80.000 copie nella prima settimana di uscita e ha debuttato alla quarta posizione nella classifica statunitense degli album."}
{"id": "663412", "revid": "81646", "url": "https://it.wikipedia.org/wiki?curid=663412", "title": "Alleli", "text": ""}
{"id": "663414", "revid": "125740214", "url": "https://it.wikipedia.org/wiki?curid=663414", "title": "Cultura di Castelluccio", "text": "La cultura di Castelluccio \u00e8 la principale espressione dell'Antica Et\u00e0 del bronzo siciliana, situata nel range cronologico 2300 a.C. - 1700 a.C. circa. L'eponimo \u00e8 la omonima localit\u00e0 posta tra Noto e Siracusa indagata nel XIX secolo dall'archeologo Paolo Orsi.\nLa definizione venne coniata dall'archeologo Luigi Bernab\u00f2 Brea il quale riscontr\u00f2 una omogeneit\u00e0 culturale di certe aree della Sicilia nell'antica Et\u00e0 del Bronzo. In questo lungo periodo sono state individuate quattro fasi con articolazioni in base al territorio e all'epoca. La cultura giungeva sino alle coste del trapanese con l'eccezione della costa tirrenica siciliana dove si riscontra la cultura di Rodi-Tindari-Vallelunga.\nCronologia.\nLa pi\u00f9 antica delle culture castellucciane finora conosciuta \u00e8 quella che \u00e8 stata individuata nel sito della Muculufa (Agrigento), risalente al 2169 a.C. (datazione precisa rilevata col metodo del radiocarbonio), grazie alla quale \u00e8 stata definitivamente abbandonata la cronologia pi\u00f9 bassa che la voleva contemporanea all'Elladico medio-recente (1800 - 1400 a.C.).\nEstensione geografica.\nLa cultura di Castelluccio \u00e8 tra le pi\u00f9 diffuse in Sicilia. I villaggi erano in genere scelti nelle zone interne collinari e pedemontane. Ma vi sono anche ritrovamenti presso l'Etna a quota 1000 metri s.l.m. Nella sua fase pi\u00f9 antica si sviluppa lungo gli argini del Simeto, nel comprensorio adranita, che prende la denominazione di \"castellucciano etneo\", particolarmente frequente nelle grotte di origine lavica, nella zona di Biancavilla e a Catania nei quartieri San Giovanni di Galermo e Barriera-Canalicchio, mentre la fase matura dello stile \u00e8 riscontrabile nei siti della Sicilia sud orientale, a Monte Casale, Cava d'Ispica, Pachino, Niscemi, Cava Lazzaro, nei pressi di Noto, di Rosolini, nel comprensorio rupestre-bizantino delle Coste di Santa Febronia, a Palagonia, sull'altopiano di Camuti, a Mineo, sul Monte Manganello, nelle vicinanze di Piazza Armerina, in localit\u00e0 \"Cuddaru d' Crastu\" (Tornab\u00e9-Mercato d'Arrigo) presso\u00a0Pietraperzia, l\u00e0 dove insistono i resti di una fortezza in parte intagliata nella pietra; pur con forme differenti \u00e8 riscontrabile anche nell'agrigentino, a Monte Grande e a Sabucina, vicino Caltanissetta.\nIl villaggio di Manfria nei pressi di Gela, offre un'idea di organizzazione di un insediamento castellucciano, costituito per lo pi\u00f9 da poche decine di capanne. Alcune capanne avevano una forma ellittica, come a Castelluccio di Noto o a Sabucina.\nCultura materiale.\nIl ritrovamento nel sito di Castelluccio di resti circolari di capanne appartenenti a quello che era stato un villaggio preistorico, port\u00f2 all'individuazione di una classe ceramica decorata a linee brune su sfondo giallo-rossastro talvolta associati a un terzo colore, il bianco. Vi sono inoltre dei motivi geometrici decorativi in diverse parti. La forma vascolare presenta tipicamente bacini su alto piede e bicchieri a clessidra.\nFrequente il rinvenimento di ossa scolpite definiti \"ossa a globuli\", che come quelli che sono venuti alla luce a Malta e a Troia II e III, e di corni in ceramica. Le armi, fabbricate nel primo periodo in materiale litico, basalto (asce) o pietra verde, lasceranno il passo a manufatti in bronzo negli insediamenti pi\u00f9 recenti.\nUsanze funebri.\nI defunti erano riposti all'interno di grotticelle artificiali scavate nella roccia con anticella, sigillate con chiusini in pietra che recavano raffigurazioni di simboli a spirale e motivi che alludevano all'atto sessuale (quasi a evidenziare l'eterno ciclo della vita e della morte). Alcune tombe del siracusano e del ragusano mostrano facciate monumentali a pilastri di cui vi sono diversi esempi.\nA questa stessa et\u00e0 risalgono alcuni dolmen, con funzioni esclusivamente funerarie, rinvenuti in diverse parti della Sicilia e attribuibili ad un popolo estraneo alla cultura castellucciana.\nEconomia.\nLa presenza di una tazza castellucciana di tipo etneo tra gli oggetti risalenti allo stesso periodo e rinvenuti in una localit\u00e0 di Comiso, ha fatto arguire l'esistenza di traffici commerciali tra gli abitanti di quest'area della Sicilia sud-orientale e i castellucciani di Patern\u00f2, Adrano e Biancavilla (quest'ultimi costruttori di tombe con forme atipiche, obbligati dalla dura consistenza della roccia basaltica del loro territorio di natura vulcanica; gli stessi utilizzavano come camere di sepoltura anche grotte di scorrimento lavico).\nL'attivit\u00e0 mineraria dei castellucciani \u00e8 comprovabile nell'area del ragusano: gallerie scavate con l'uso di mazze basaltiche permettevano l'estrazione della selce con cui si fabbricavano oggetti richiestissimi. \nNell'ultima fase della cultura di Castelluccio (tra il XVII-XVI secolo a.C.) si riscontrano i segni di un contatto col mondo egeo, vista la presenza di oggetti in pasta vitrea e in metallo nei corredi di alcune necropoli del siracusano."}
{"id": "663415", "revid": "17351", "url": "https://it.wikipedia.org/wiki?curid=663415", "title": "McDonnell Douglas AV-8B Harrier II", "text": ""}
{"id": "663416", "revid": "81646", "url": "https://it.wikipedia.org/wiki?curid=663416", "title": "Statistico", "text": ""}
{"id": "663419", "revid": "741067", "url": "https://it.wikipedia.org/wiki?curid=663419", "title": "Florinda Bolkan", "text": "Ha vinto il David di Donatello per la migliore attrice protagonista sia per \"Anonimo veneziano\" (1970) sia per \"Cari genitori\" (1973), entrambi diretti da Enrico Maria Salerno.\nBiografia.\nRimasta precocemente orfana del padre, il politico Jos\u00e9 Pedro Soares Bulc\u00e3o (1873-1942), e nipote di un religioso, ha cominciato a lavorare come hostess nella compagnia aerea brasiliana Varig, imparando a parlare in italiano, francese e inglese. In uno dei suoi numerosi spostamenti per lavoro, nel 1968 viene notata dalla contessa Marina Cicogna, una produttrice cinematografica che la introduce nel mondo del jet-set portandola con s\u00e9 in vacanza a Ischia.\nQui Luchino Visconti, cugino della contessa e anch'egli sull'isola in villeggiatura, dopo averle improvvisato un provino decide di farle recitare una piccola parte nel suo film allora in lavorazione: \"La caduta degli dei\". Nello stesso periodo ottiene ruoli minori in \"Candy e il suo pazzo mondo\" (1968) di Christian Marquand, in cui recita accanto al Beatle Ringo Starr, \"Gli intoccabili\" (1969) di Giuliano Montaldo e in \"Una ragazza piuttosto complicata\" (1969) di Damiano Damiani.\nDopo il film di Visconti le vengono invece offerti parti importanti. Interpreta \"Il ladro di crimini\" (1969) di Nadine Trintignant, accanto al di lei marito Jean-Louis. \u00c8 l'infedele Nina in \"Metti, una sera a cena\" (1969) di Giuseppe Patroni Griffi e tratto dal suo omonimo lavoro teatrale, al fianco di Trintignant, Tony Musante e Annie Girardot, che le vale una Targa d'Oro ai David di Donatello 1969. Il tema della colonna sonora, composta da Ennio Morricone, viene incisa dalla stessa Bolkan in una versione cantata (non utilizzata nel film), su testo di Giuseppe Patroni Griffi, nel 45 giri \"Metti, una sera a cena/Oggi te ne vai\", pubblicato nello stesso 1969 dall'etichetta discogrfica DET Recording. Nello stesso anno lavora poi in \"Un detective\" (1969) di Romolo Guerrieri, accanto a Franco Nero e Delia Boccardo. \nIl fascino sensuale e un po' misterioso della giovane brasiliana \u2014 acuito, nel sentire pubblico, dal suo orientamento saffico \u2014 le apre una fortunata carriera in Italia, paese nel quale l'attrice si stabilisce facendosi notare in una serie di pellicole (quasi tutte prodotte da Cicogna, divenuta nel frattempo sua compagna di vita) in cui interpreta altri ruoli di primo piano.\nFra questi si ricordano il ruolo di Augusta Terzi, amante perversa del poliziotto psicopatico e represso interpretato da Gian Maria Volont\u00e9, in \"Indagine su un cittadino al di sopra di ogni sospetto\" (1970) di Elio Petri; quello di Flavia nel thriller religioso \"Flavia, la monaca musulmana\" (1974) di Gianfranco Mingozzi; quello della bisessuale Carol Hammond in \"Una lucertola con la pelle di donna\" (1971) e della \"maciara\" in \"Non si sevizia un paperino\" (1972), entrambi di Lucio Fulci; quello della sfortunata operaia calabrese Clara Mataro in \"Una breve vacanza\" (1973) di Vittorio De Sica e quello della moglie separata dal musicista Tony Musante in \"Anonimo veneziano\" (1970) di Enrico Maria Salerno.\nGrazie a quest'ultima interpretazione ottiene il primo David di Donatello come migliore attrice protagonista. Dopo aver girato il film \"Incontro\" (1971) di Piero Schivazappa, accanto a Massimo Ranieri, \u00e8 nuovamente diretta da Salerno in \"Cari genitori\" (1973), nel ruolo di una donna che cerca inutilmente di riconquistare la figlia, interpretata da Maria Schneider, interpretazione che le vale il suo secondo David di Donatello.\nIn oltre cinquant'anni di carriera la Bolkan ha interpretato pi\u00f9 di quaranta lavori, alcuni dei quali anche per il piccolo schermo, dei quali il pi\u00f9 celebre \u00e8 lo sceneggiato \"La piovra\", che ha fatto raggiungere a Rai 1 picchi di ascolto elevati e che l'ha vista nel ruolo della contessa Olga Camastra nella prima, seconda e settima stagione. Nel 2000 si \u00e8 cimentata anche nella regia con il lungometraggio \"Eu N\u00e3o Conhecia Tururu\" (inedito in Italia), da lei anche coprodotto, scritto e interpretato."}
{"id": "663429", "revid": "486946", "url": "https://it.wikipedia.org/wiki?curid=663429", "title": "Sihorn", "text": ""}
{"id": "663430", "revid": "399", "url": "https://it.wikipedia.org/wiki?curid=663430", "title": "Sidon", "text": ""}
{"id": "663432", "revid": "1305772", "url": "https://it.wikipedia.org/wiki?curid=663432", "title": "Lucky", "text": ""}
{"id": "663434", "revid": "486946", "url": "https://it.wikipedia.org/wiki?curid=663434", "title": "Monjara", "text": ""}
{"id": "663435", "revid": "63727", "url": "https://it.wikipedia.org/wiki?curid=663435", "title": "Lancia Astura", "text": "La Lancia Astura \u00e8 un'automobile prodotta dalla casa torinese dal 1931 al 1939. Dal motore dell'ultima serie della Astura deriv\u00f2 il propulsore dell'autoblindo Lince, talvolta indicata come \"autoblindata Astura\".\nContesto.\nIn casa Lancia, agli inizi degli anni trenta, il modello pi\u00f9 recente \u00e8 rappresentato dalla grossa Dilambda (uscita nel 1929) mentre la Lambda sembra aver concluso il suo ciclo decennale e va quindi sostituita.\nLa Dilambda era una 8 cilindri a V di 4 litri di cilindrata, mentre la Lambda, che in origine era munita di un motore da 2,1 litri, nelle ultime serie supera la soglia dei 2 litri e mezzo. Fermo restando il ruolo maggiore della Dilambda, si pensa dunque di sostituire la Lambda con due modelli, molto simili tra loro anche se destinati a clientele diverse: da un lato la Artena, una 4 cilindri al di sotto dei 2 litri di cilindrata, dall'altro la Astura, con un 8 a V di soli 2,6 litri. Sostanzialmente, le due nuove creazioni Lancia si distinguono per il motore, ma diverse sono anche le dimensioni del passo (299\u00a0cm la piccola Artena, 19\u00a0cm in pi\u00f9 \u2013 onde poter ospitare il pi\u00f9 ingombrante motore 8 cilindri - la sorella maggiore).\nCaratteristiche e storia.\nPer la Astura (non pi\u00f9 un nome greco, dunque, ma quello di uno storico castello che si trova nei pressi della citt\u00e0 romana di Nettuno) si studia un motore a 8 cilindri a V (apertura 19\u00b0), che \u00e8 sostanzialmente un motore \"Dilambda\" semplificato e ridotto di cilindrata, che qui \u00e8 di soli 2606 cmc e raggiunge una potenza massima di 72 HP a 4000 giri. A parte il blocco cilindri in ghisa, la tripla catena di distribuzione e il filtro olio autopulente, la caratteristica del motore pi\u00f9 saliente \u00e8 data dalla testata, che ha una conformazione molto particolare, in due pezzi, con una parte inferiore (in ghisa) contenente le valvole e una parte superiore (in alluminio) con i bilancieri e il relativo alberino (l'asse a camme centrale ruota tra le due testate).\nAnche il sistema di raffreddamento del motore (ad acqua) \u00e8 quello dell'Artena, con controllo termostatico dell'azione parzializzatrice. Anche nell'Astura viene adottato il sistema di lubrificazione centralizzata.\nAbbandonata la scocca portante tipica della Lambda, l'Astura (come del resto la sorella minore Artena) dispone di un telaio in cui la struttura di base consta in due sezioni verticali scatolate, un rinforzo a \u201cX\u201d, e longheroni leggermente convergenti anteriormente: due tubi tondi longitudinali, che si dipartono da una traversa di rinforzo, si integrano poi con le estremit\u00e0 dei longheroni.\nMisto il sistema di sospensioni adottato: anteriormente troviamo il classico schema Lancia (anche se questa volta privo dei rinforzi obliqui, che sulla Lambda collegavano la cornice del radiatore con i cilindri di sospensione, non pi\u00f9 necessari per via della maggiore rigidit\u00e0 conseguita), mentre al retrotreno c'\u00e8 un normale ponte rigido con le balestre semiellittiche e ammortizzatori (Siata) a frizione.\nAlimentata mediante un carburatore Zenith a doppio corpo, l'Astura ha un notevole brio di marcia grazie al buon rapporto peso/potenza dovuto al peso del telaio, che risulta contenuto entro la tonnellata (960\u00a0kg): anche la versione berlina pesa appena 1.250 chilogrammi. La velocit\u00e0 massima si colloca attorno ai 125\u00a0km orari\nProdotta con una carrozzeria berlina (a 4 luci e 4-5 posti oppure a 6 luci e 6-7 posti) realizzata dalla casa stessa, l'Astura sar\u00e0 per\u00f2 la regina delle fuoriserie di quegli anni: quasi tutti i carrozzieri italiani e molti carrozzieri esteri ne realizzeranno edizioni speciali. Tra i nomi pi\u00f9 noti: Bertone, Boneschi, Borsani, Brianza, Castagna, Colli, Garavini, Ghia, Stabilimenti Farina, Touring, Viotti e, tra gli stranieri, Weinberger &amp; Buhne, John Charles, Abbott, Kevill Davies &amp; March. Ad esempio la versione cabriolet presentata da Pininfarina nel 1936, a distanza di anni, ha ottenuto la vittoria nel concorso d'eleganza annuale di Pebble Beach nel 2016. Sempre una versione cabriolet, questa volta a cura degli Stabilimenti Farina vinse il Concorso d'eleganza Villa d'Este del 1947, pur non avendo poi un seguito commerciale.\nPresentata per la prima volta al Salone dell'automobile di Parigi nell'ottobre del 1931, la Astura subisce, dopo circa un anno, alcune modifiche di dettaglio (seconda serie), poi, nel 1933, con la terza serie, le variazioni si fanno pi\u00f9 consistenti: l'autotelaio si sdoppia (vengono resi disponibili due diverse misure di passo) il motore viene incrementato in cilindrata (da 2,6 a 3 litri) e in potenza (una decina di HP in pi\u00f9) e anche l'impianto frenante subisce parecchie migliorie.\nAltre modifiche di rilievo, in particolare al telaio, si hanno nel 1937 con l'avvento della quarta serie, che di fatto prende il posto della Dilambda (ormai sparita dai listini) e il cui telaio viene spesso utilizzato per ospitare carrozzerie di tipo Ministeriale (Boneschi e Pininfarina gli autori di gran parte di queste carrozzerie, talvolta monumentali).\nLa produzione.\nLe Astura costruite complessivamente sono 2.912, delle quali 496 della prima serie (1931/32), 750 della seconda serie (1932/33), 1243 della terza (1933/37) e 423 della quarta (1937/39).\nLe diverse serie.\nPrima serie.\nPeriodo di produzione: dalla fine del 1931 all'estate del 1932\nL'Astura viene ufficialmente presentata in prima mondiale al Salone dell'automobile di Parigi dell'ottobre 1931.\nLa produzione incomincia praticamente nel '32 e tutti i 496 esemplari della prima serie vengono ultimati nell'estate dello stesso anno, allorch\u00e9 esce, in sordina, la seconda serie.\nOltre all'autotelaio, sono disponibili (fornite direttamente dalla casa) due versioni di berlina, la \u201c4 luci\u201d (con due finestrini laterali) a 4-5 posti e la \u201c6 luci\u201d (con tre finestrini laterali, di cui due normali e uno pi\u00f9 piccolo) a 6-7 posti. Numerazione progressiva delle vetture da 3 a 500, numerazione del telaio da 30-1001 a 30-1496. All'uscita il prezzo in Italia era: telaio Lire 38.000; berlina 4 luci (4-5 posti) Lire 45.000; berlina 6 luci (6-7 posti) Lire 47.000\nAi fini della tassa di circolazione la potenza fiscale era di 20 CV.\nSeconda serie.\nPeriodo di produzione: dall'estate del 1932 all'autunno del 1933.\nLa seconda serie dell'Astura incomincia dall'estate del 1932; poche le variazioni che contraddistinguono questa serie e che riguardano dettagli del telaio (tra cui l'applicazione di silentbloc alle balestre) e dei freni; vengono anche modificati gli attacchi della carrozzeria al telaio. Invariate le versioni disponibili e i prezzi.\nNumerazione progressiva delle vetture da 501 a 1.250, numerazione del telaio da 30-1501 a 30-2250.\nQuesta seconda serie Astura, viene costruita in 750 esemplari e viene sostituita nella seconda met\u00e0 del '33 da una nuova serie, la terza, caratterizzata da differenze assai pi\u00f9 importanti.\nTerza serie.\nPeriodo di produzione: dall'autunno del 1933 al gennaio del 1937\nNell'autunno del 1933, nasce la terza serie Astura. Parecchie le novit\u00e0: a parte l'autotelaio, che viene ora offerto in due versioni, passo lungo (tipo 233 L) e corto (233 C), anche il motore (il cui angolo di apertura della \u201cV\u201d passa da 19\u00b0 a 17\u00b030') subisce variazioni di cilindrata (da 2606 a 2973\u00a0cm\u00b3) e potenza (da 72 a 82 HP). Altre importanti modifiche riguardano l'impianto frenante, che viene munito di servofreno Dewandre, l'aumento del 30% della capacit\u00e0 del serbatoio carburante (da 60 a 78 litri). Dal punto di vista estetico troviamo un nuovo schermo del radiatore, inclinato, leggermente a punta e con la parte inferiore rastremata. Nuovi anche i parafanghi anteriori. Caratteristico il nuovo portaruota posteriore mobile che consente di ospitare \u2013 tra l'estremit\u00e0 posteriore della carrozzeria e la ruota di scorta \u2013 un baule: in assenza del baule, la ruota di scorta assume una posizione inclinata, mentre in presenza del baule la ruota diventa verticale.\nLe numerazioni progressive erano per la 233 L da 1251 a 1550 e da 1851 a 2458; per la 233 C da 1551 a 1850 e da 2501 a 2528 (o pi\u00f9 probabilmente a 2535). La numerazioni dei telai, per la 233 L, da 33-2501 a 33-3408, per la 233 C, da 33-5001 a 33-5327 (o pi\u00f9 probabilmente 33-5335).\nLa potenza fiscale in Italia saliva a 33 CV e pagava un bollo di circolazione (nel 1936) di Lire 1.200 annue.\nIl prezzo di vendita in Italia nel 1936 era: autotelaio, sia \"lungo \" (mod. 233L) sia \"corto\" (mod. 233C) Lire 38.150 (optional: portaruote combinato con portabagaglio ribaltabile Lire 300); berlina 6 luci, su telaio 233L, Lire 49.350 (optionals: a) tappezzeria in pelle Lire 1.800 (Lire 900 se limitata ai soli posti anteriori)- b) parete divisoria interna abitacolo Lire 1.200 - c) baule e relative valigie Lire 750).\nQuesta terza serie (1.243 \"pezzi\" di cui 908 del tipo 233 L e 335 del tipo 233 C) termina nei primi giorni del 1937, sostituita dalla serie successiva, la quarta (e ultima).\nQuarta serie.\nPeriodo di produzione: dal gennaio del 1937 alla fine del 1939.\nNel 1937, con l'avvento della quarta serie, cessa la disponibilit\u00e0 di autotelai Astura a passo corto. Quest'ultima serie si propone infatti con un'unica misura di passo, ulteriormente allungato sino a rasentare i tre metri e mezzo (347,5 cm per l'esattezza). Di fatto, questa ultima Astura prende il posto della Dilambda (ormai sparita dai listini) e il suo telaio viene spesso utilizzato per ospitare carrozzerie di tipo Ministeriale (Boneschi e Pininfarina gli autori di gran parte di queste carrozzerie, talvolta monumentali). La novit\u00e0 maggiore risiede nel telaio, che ora \u00e8 del tipo a pianale abbassato, anche se variazioni di un certo rilievo si hanno anche all'impianto frenante (che ora \u00e8 del tipo a comando idraulico anzich\u00e9 meccanico), alle sospensioni (con molle di maggior diametro anteriormente e balestre di maggiore lunghezza posteriormente). Cambiano le ruote, che ora sono in acciaio a razze del tipo \u201cFergat\u201d e che possono avere la misura di 15x45 o di 16x45, mentre viene incrementata la capacit\u00e0 del circuito di raffreddamento (ora di 19 litri). Il peso dell'autotelaio aumenta di 50 kg rispetto alla precedente versione a passo lungo e ora \u00e8 di 1.050 kg. La velocit\u00e0 massima dichiarata dalla casa scende quasi impercettibilmente (da 130\u00a0km/h a 128\u00a0km/h) e anche la capacit\u00e0 di superare forti pendenze si riduce sensibilmente (il valore massimo possibile, in prima marcia, scende e si attesta attorno ai 25\u00b0)\nLa numerazione progressiva va da 4 a 426, quella dei telai da 41-2905 a 41-3326, pi\u00f9 2 esemplari costruiti probabilmente nel 1942.\nLa quarta serie Astura verr\u00e0 prodotta in 423 esemplari, fino allo scoppio del secondo conflitto mondiale.\nL'Astura e le corse.\nAlcune Astura si difendono con onore anche in corsa. Tra i risultati di maggiore rilievo, abbiamo il 10\u00ba posto assoluto (con vittoria nella classe oltre 2000 della categoria turismo) alla Mille Miglia dell'aprile 1934, con i piloti Carlo Pintacuda e Mario Nardilli: lo stesso equipaggio si aggiudicher\u00e0 di l\u00ec a poco, a cavallo tra maggio e giugno, la vittoria assoluta nel 1\u00ba giro automobilistico d'Italia (definito anche, in omaggio al governo fascista, \"Coppa d'Oro del Littorio\"), una corsa massacrante in tre tappe e quasi 6000 chilometri di percorso, a oltre 86 chilometri orari di media, davanti a un'Alfa Romeo e all'altra Astura della coppia composta da Nino Farina (il futuro primo Campione del Mondo della storia della Formula 1, nel 1950) e da Ernesto Oneto.\nL'8 luglio 1934, una squadra di 3 Astura scende in lizza alla \"10 ore\" di Spa (Belgio) e riesce a giungere compatta al termine della gara, occupando il 2\u00ba, 3\u00ba e 4\u00ba posto nella classe da 2001 a 3000\u00a0cm\u00b3 (alle spalle di una Bugatti) con gli equipaggi Pintacuda/Nardilli, Dickey/Garrey e Gouvion/Guerini.\nUna pi\u00f9 modesta vittoria di classe arriva nel 1938, alla corsa in salita Bolzano-Mendola, dove la classe oltre 1500\u00a0cm\u00b3 era appannaggio dell'Astura di Mario Chiays. Nel 1939 venne preparata, a cura della Carrozzeria Colli per la Scuderia Ambrosiana, una versione barchetta da utilizzare alla Mille Miglia pilotata da Gigi Villoresi, ma non pot\u00e9 essere utilizzata in quella corsa ed ebbe una carriera sportiva nel primo dopoguerra.\nAnni dopo, addirittura nell'immediato dopoguerra, un'Astura speciale, carrozzata spider e spinta da un inedito motore 8 cilindri a V da 3,5 litri impostato alla Lancia prima della guerra e poi non trasferito alla serie, viene impiegata in gara da Franco Cortese, che ottiene due vittorie nel 1946, al Circuito di Modena e al Circuito di Luino.\nGli ultimi risultati positivi sono rappresentati dalla vittoria di classe e il secondo posto assoluto ottenuti da Manca nella corsa svoltasi a Sassari l'11 giugno 1950 lungo i 14,7 chilometri della salita che da Scala di Giocca conduce a Osilo: in quella gara, sia pur secondaria, il Manca \u00e8 stato battuto soltanto da una Fiat 1100 \"sport\" e ha preceduto di 1\"8/10 la migliore delle Aprilia, di 1 minuto la prima delle Fiat 1100 Turismo e di 1'17\" la prima delle Fiat 1500. Anche la nuova Fiat 1400, qui alla sua prima apparizione in corsa, finisce alle spalle dell'Astura, staccata esattamente di 1'09\u201d e 3/10"}
{"id": "663436", "revid": "486946", "url": "https://it.wikipedia.org/wiki?curid=663436", "title": "Garura", "text": ""}
{"id": "663438", "revid": "486946", "url": "https://it.wikipedia.org/wiki?curid=663438", "title": "Tattu", "text": ""}
{"id": "663440", "revid": "729019", "url": "https://it.wikipedia.org/wiki?curid=663440", "title": "Cittadella (Pisa)", "text": "La Cittadella di Pisa, conosciuta un tempo come \"terzana\" o \"terzanaia\", \u00e8 un'antica fortezza eretta all'estremo delle mura di Pisa.\nCaratteristiche.\nLa Cittadella si trova nella parte di tramontana (a nord dell'Arno) all'estremo delle mura cittadine, verso il mare. Nei pressi della cittadella si trovavano, e se ne trovano tutt'oggi i resti, gli arsenali repubblicani e quelli medicei. Da l\u00ec venivano varate le navi pisane: agli inizi del Duecento, infatti, in seguito alle numerose ed importanti vittorie riportate dalla sua flotta in tutto il bacino del Mediterraneo, la Repubblica Pisana riun\u00ec in unico ampio spazio le intense attivit\u00e0 cantieristiche, chiamato in antichit\u00e0 \"terzanaia\".\nDelle strutture duecentesche oggi restano gli archi di mattoni inseriti nel muro di difesa lungo l'Arno, oltre alle trecentesche arcate tamponate dei capannoni.\nStoria.\nInizialmente quest'area era esterna alle mura medioevali e fu inclusa solo a partire dal 1261. Successivamente, sempre per fortificare quest'area di grande importanza militare, nel 1290 fu innalzata la torre Ghibellina nell'angolo sud-ovest a protezione della strada lungo la riva del fiume e per il controllo degli accessi alla \"Porta Degathia\". In corrispondenza di tale porta, trent'anni dopo fu realizzato il Ponte a Mare (crollato nel 1869 a causa di un'alluvione dell'Arno) di cui sopravvivono solo le imposte delle arcate e gli edifici fortificati a protezione degli imbocchi.\nLa \"Porta Degathia\", il cui nome significa \"dogana\", disponeva di anteporta e di un doppio ponte levatoio, le cui strutture sono ancora visibili internamente al fortilizio.\nAl momento della prima dominazione fiorentina (1406) i nuovi signori di Pisa trasformarono definitivamente le strutture dell'arsenale repubblicano demolendo le mura interne superstiti e realizzarono quella che successivamente sarebbe stata chiamata \"Cittadella Vecchia\", per distinguerla dalla \"Cittadella Nuova\", l'attuale Giardino di Scotto, edificata a partire dal 1440 nell'angolo opposto della citt\u00e0.\nAi primi anni del Quattrocento, durante la temporanea autonomia di Pisa, risale anche la costruzione dell'alta Torre Guelfa, cosiddetta in opposizione alla preesistente Torre Ghibellina, oggi ridotta a un rudere.\nAgli inizio del 1900 l'area era chiamata Piazza d'Armi e ospitava gli edifici delle divisioni 7\u00ba Reggimento Artiglieria, il 22\u00ba Reggimento Fanteria e un piccolo teatro.\nNel 1944 tutta l'area fu gravemente colpita dai bombardamenti da parte degli Alleati della Seconda guerra mondiale: gli edifici della cittadella furono completamente danneggiati dai bombardamenti. ad eccezione degli arsenali repubblicani dove croll\u00f2 solo la copertura.\nLa torre fu minata dai tedeschi in ritirata nel Luglio del 1944 e solo nel 1956 fu ricostruita.. Tutta l'area della cittadella, una volta liberata dalle macerie, \u00e8 stata oggetto di un progetto per il recupero ad opera di Giovanni Michelucci chiamato Parco galileiano. Tale progetto, in parte fallito, ha per\u00f2 restituito un'ampia zona verde alla citt\u00e0, usata anche sporadicamente per alcune manifestazioni e concerti.\nOggi la Torre Guelfa \u00e8 sporadicamente aperta al pubblico e da l\u00ec si gode una splendida vista della citt\u00e0. Inoltre nei resti della cittadella a lato della torre \u00e8 presente un piccolo museo sulla \"luminara\" e sulla tradizione del gioco del ponte.\nAnche gli arsenali repubblicani del 1200 sono stati completamente restaurati e vengono aperti in occasione di alcuni eventi."}
{"id": "663442", "revid": "767487", "url": "https://it.wikipedia.org/wiki?curid=663442", "title": "The Fabulous Life of...", "text": "The Fabulous Life of... \u00e8 un programma prodotto da \"VH1 Television\" che rivela i posti e le vite segrete delle celebrit\u00e0.\n\u00c8 stato trasmesso per la prima volta nel 2003, con la prima puntata dedicata a Britney Spears. Il programma \u00e8 basato sulla serie televisiva americana \"Lifestyles of the Rich and Famous\".\nIn Italia viene trasmesso da tre canali: MTV Italia, Fox Life e VH1."}
{"id": "663443", "revid": "486946", "url": "https://it.wikipedia.org/wiki?curid=663443", "title": "Tosakinto", "text": ""}
{"id": "663445", "revid": "486946", "url": "https://it.wikipedia.org/wiki?curid=663445", "title": "Azumao", "text": ""}
{"id": "663446", "revid": "486946", "url": "https://it.wikipedia.org/wiki?curid=663446", "title": "Hitodeman", "text": ""}
{"id": "663447", "revid": "22475", "url": "https://it.wikipedia.org/wiki?curid=663447", "title": "Barrierd", "text": ""}
{"id": "663450", "revid": "121158965", "url": "https://it.wikipedia.org/wiki?curid=663450", "title": "Elementi trasponibili", "text": "In genetica, si definiscono elementi trasponibili dei segmenti di DNA capaci di spostarsi e inserirsi in diverse posizioni del genoma, sia sulla stessa molecola di DNA che tra molecole distinte. Questo avviene tramite un meccanismo chiamato trasposizione. Gli elementi trasponibili fanno parte del mobiloma, che comprende tutti gli elementi genetici mobili di una cellula (in inglese \"MGE\" - \"Mobile genetic elements\"). Scoperti la prima volta negli anni cinquanta, sono oggetto di interesse scientifico per la loro capacit\u00e0 di provocare mutazioni genetiche, a causa dei loro spostamenti casuali nel genoma. \nSono presenti nei genomi sia procariotici che eucariotici. Nei procarioti sono in grado di spostarsi in posizioni nuove sullo stesso cromosoma oppure su plasmidi o cromosomi fagici. Negli eucarioti gli elementi trasponibili possono spostarsi in posizioni diverse dello stesso cromosoma o in cromosomi diversi. Negli eucarioti, durante la trasposizione, gli elementi trasponibili possono lasciare una copia di se stessi nel sito di origine.\nEsistono diversi tipi di elementi trasponibili, classificati in base alla struttura e ai meccanismi di trasposizione. Gli elementi trasponibili a oggi noti sono:"}
{"id": "663451", "revid": "101175", "url": "https://it.wikipedia.org/wiki?curid=663451", "title": "Ilmor SRT", "text": ""}
{"id": "663454", "revid": "287204", "url": "https://it.wikipedia.org/wiki?curid=663454", "title": "Ilmor X3", "text": "La X3 (nota anche come la X\u00b3) \u00e8 una moto da competizione di 800\u00a0cm\u00b3 V4 costruita dalla Ilmor Engineering per competere nel mondiale 2007 della classe MotoGP. Ha debuttato alla fine del campionato 2006.\nDescrizione.\nMario Illien e la Ilmor Engineering, con esperienza nei motori di Formula 1, sono i responsabili addetti alla progettazione del motore che ha una disposizione a V di 75\u00b0 ed \u00e8 capace di sviluppare 210\u00a0CV a 18.000 giri, grazie anche al costoso sistema a distribuzione pneumatica. Eskil Suter \u00e8 l'ingegnere della Suter Racing Technology (SRT), gi\u00e0 noto in campo Motogp per aver sviluppato il telaio della Kawasaki ZX-RR che ha realizzato il telaio in alluminio della X3.\nInizio.\nQuesta moto, guidata da Garry McCoy, ha debuttato nel 2006 al Gran Premio del Portogallo. Due settimane pi\u00f9 tardi era di nuovo al via del Gran Premio di Valencia per poter testare la competitivit\u00e0 del progetto nonostante si confrontasse con concorrenti di cilindrata superiore (990\u00a0cm\u00b3). La moto riesce per\u00f2 a superare le aspettative, portando alla squadra Ilmor i primi due punti iridati e il record di essere la prima moto GP da 800 ad andare a punti.\nStagione 2007.\nPer questo campionato non viene confermato McCoy, che aveva lavorato per sviluppare la X3, ma vengono scelti Andrew Pitt e Jeremy McWilliams. La prima gara in Qatar \u00e8 travagliata a causa dell'infortunio di McWilliams e, quindi, della partecipazione con il solo Pitt. Quest'ultimo non aveva infatti partecipato allo sviluppo invernale della moto a causa di un incidente a Jerez 2006.\nIl 15 marzo 2007 per motivi finanziari, il team annuncia che non avrebbe partecipato ad alcune gare del mondiale a causa di problemi di finanziamento dovuti alla mancanza di uno sponsor (nonostante i 10 milioni di euro gi\u00e0 stanziati da Mario Illien). Il 30 aprile dello stesso anno si ha il ritiro definitivo dal campionato con l'annuncio che la Ilmor si sarebbe concentrata sullo sviluppo del propulsore, anche per poter mantenere il personale con il contratto firmato, piloti inclusi.\nStatistiche.\nQuesta moto ha partecipato a un totale di tre gare:"}
{"id": "663458", "revid": "52076", "url": "https://it.wikipedia.org/wiki?curid=663458", "title": "Vicino oriente", "text": ""}
{"id": "663461", "revid": "22475", "url": "https://it.wikipedia.org/wiki?curid=663461", "title": "Rougela", "text": ""}
{"id": "663463", "revid": "486946", "url": "https://it.wikipedia.org/wiki?curid=663463", "title": "Eleboo", "text": ""}
{"id": "663464", "revid": "10372", "url": "https://it.wikipedia.org/wiki?curid=663464", "title": "Cinepresa", "text": ""}
{"id": "663466", "revid": "486946", "url": "https://it.wikipedia.org/wiki?curid=663466", "title": "Boober", "text": ""}
{"id": "663467", "revid": "125280162", "url": "https://it.wikipedia.org/wiki?curid=663467", "title": "Certosa di Trisulti", "text": "La certosa di Trisulti \u00e8 un monastero situato nel comune di Collepardo, in provincia di Frosinone, nella cosiddetta Selva d'Ecio, alle falde del \"monte Rotonaria\" (Monti Ernici), a 825 m di altitudine e a 6 km a nord-est del centro abitato. Fu riconosciuta monumento nazionale con Decreto ministeriale del 17 luglio 1879.\nDal dicembre 2014 il Ministero per i beni e le attivit\u00e0 culturali la gestisce tramite il Polo museale del Lazio, nel dicembre 2019 divenuto Direzione regionale Musei.\nStoria.\nUna prima abbazia benedettina fu fondata in loco da san Domenico di Sora nel 996, a poca distanza dall'odierno complesso: ne sopravvivono alcuni ruderi. L'abbazia attuale fu costruita nel 1204, in un sito pi\u00f9 accessibile, per volere di papa Innocenzo III e fu assegnata ai Certosini. La chiesa abbaziale di San Bartolomeo fu consacrata nel 1211.\nIl nome Trisulti deriva da quello latino \"tres saltibus\" con cui si indicava un castello del XII secolo, gestito dai Colonna, che dominava i tre valichi (o \"salti\", appunto) diretti rispettivamente verso l'Abruzzo, Roma e l'area meridionale dello Stato della Chiesa e del quale restano oggi alcune rovine. In seguito il nome si estese a tutta l'area, la quale sorge su tre appendici (di nuovo: \"tres saltibus\") del monte Rotonaria.\nIl complesso \u00e8 stato ampliato e modificato pi\u00f9 volte nel corso dei secoli e si presenta attualmente con forme barocche. Nel 1947 \u00e8 passato alla Congregazione dei Cistercensi di Casamari.\nDescrizione.\nAlla certosa, racchiusa da mura, si accede tramite un grande portale sormontato da un busto di San Bartolomeo, opera di Jacopo Lo Duca, allievo di Michelangelo Buonarroti. Sopra di esso si apre una caditoia che rievoca scene di lotta. Nel piazzale principale si trovano l'antica foresteria romanico-gotica detta \"palazzo di Innocenzo III\", che si caratterizza per il portico e la terrazza e che ospita un'antica biblioteca (36.000 volumi), e la chiesa di San Bartolomeo.\nLa chiesa di San Bartolomeo.\nLa chiesa \u00e8 dedicata alla Vergine Assunta, a san Bartolomeo e al fondatore dei certosini san Bruno ed \u00e8 stata pi\u00f9 volte rimaneggiata, cosicch\u00e9 all'originaria struttura gotica si \u00e8 sovrapposto un impianto decorativo barocco; la facciata \u00e8 del 1798 ed \u00e8 stata realizzata dall'architetto Paolo Posi.\nL'interno \u00e8 suddiviso da un'iconostasi in due parti: quella dei \"conversi\" e quella dei \"padri\", conformemente alla tradizione certosina. Alla base dell'iconostasi trovano posto i resti di due martiri cristiani, in seguito vestiti da cavalieri. Notevoli i due cori lignei: uno, del 1564, \u00e8 opera del certosino Mastro Iacobo, mentre l'altro \u00e8 stato realizzato nel 1688 per opera del certosino fratello Stefano. Nella chiesa sono conservate pregevoli opere pittoriche di Filippo Balbi, tra cui un dipinto sulla strage degli innocenti.\nGli affreschi della volta, raffiguranti una \"Gloria del Paradiso\", sono stati realizzati da Giuseppe Caci nel 1683; sua \u00e8 anche la pala d'altare che raffigura una \"Madonna in trono con il Bambino e i santi Bartolomeo e Bruno\".\nLa farmacia.\nL'antica farmacia del monastero, del XVIII secolo, \u00e8 costituita da vari ambienti su due livelli; \u00e8 decorata con realistici trompe-l'\u0153il di ispirazione pompeiana e presenta arredi settecenteschi. Segue lo stile pompeiano in voga sul finire del Settecento anche la decorazione della volta a crociera della sala principale, realizzata da Giacomo Manco. Il salotto d'attesa \u00e8 detto \"salottino del Balbi\": anch'esso \u00e8 stato decorato \u2014 in maniera molto originale \u2014 dal pittore napoletano; il ritratto del monaco Benedetto Ricciardi, all'epoca direttore della farmacia, si distingue in particolare per l'elevato realismo e la complessa costruzione prospettica. La farmacia espone alcuni vasi in cui un tempo erano conservate erbe medicamentose e veleni estratti dai serpenti. Il giardino antistante, le cui siepi di bosso ripropongono forme animali, un tempo era un orto botanico."}
{"id": "663470", "revid": "486946", "url": "https://it.wikipedia.org/wiki?curid=663470", "title": "Kailios", "text": ""}
{"id": "663471", "revid": "17351", "url": "https://it.wikipedia.org/wiki?curid=663471", "title": "AV-8B Harrier", "text": ""}
{"id": "663473", "revid": "486946", "url": "https://it.wikipedia.org/wiki?curid=663473", "title": "Kentauros", "text": ""}
{"id": "663474", "revid": "486946", "url": "https://it.wikipedia.org/wiki?curid=663474", "title": "Koiking", "text": ""}
{"id": "663475", "revid": "729019", "url": "https://it.wikipedia.org/wiki?curid=663475", "title": "British Aerospace Harrier II", "text": "Il BAe Harrier II fa parte della seconda generazione degli aerei a decollo verticale (V/STOL) della famiglia Harrier. L'evoluzione venne sviluppata dalla BAe per realizzare una versione migliorata e pi\u00f9 moderna dell'Harrier, che aveva operato brillantemente anche durante la guerra delle Falkland.\nGrazie ad un'ala di grande superficie totalmente di nuova concezione e ad un motore potenziato rispetto all'originale, il nuovo Harrier ha prestazioni migliori, a parte la velocit\u00e0 massima (che \u00e8 inferiore). Due cannoni ADEN da 30 mm costituiscono il potente armamento imbarcato, nonostante la piccola mole complessiva della macchina, mentre sono disponibili 9 piloni di aggancio per 4.700 chili di carico per le missioni d'attacco ed intercettazione. Il pi\u00f9 grave limite della nuova versione \u00e8 la mancanza di un radar multimodale come quello installato sull'AV8-B Harrier II statunitense, che conferisce all'agile macchina V/STOL capacit\u00e0 di piattaforma missilistica ed attacco ognitempo. Infatti, la versione inglese pu\u00f2 utilizzare come armi aria-aria solo missili a guida termica.\nStoria del progetto.\nNegli anni settanta, la inglese Hawker Siddeley e la statunitense McDonnell Douglas siglarono un accordo di cooperazione per dare un successore allo Harrier. La nuova macchina, denominata Harrier II registr\u00f2 un incremento dei costi tale da far ritirare la Hawker Siddeley dal progetto. La McDonnel Douglas continu\u00f2 autonomamente, visto l'interesse del corpo dei Marines statunitensi per un velivolo che potesse operare anche dalle portaelicotteri d'assalto della classe Tarawa; alla fine degli anni Settanta, la Hawker Siddeley decise di rientrare nel progetto, acquisendo due cellule di AV-8B, che era la denominazione statunitense della macchina, e continuando lo sviluppo autonomamente, con la McDonnell Douglas come subfornitore.\nLa versione inglese, rispetto allo Harrier originale, ha subito estensive modifiche sui materiali e sulle superfici alari che adesso risultano formate da un'ala in un unico pezzo, irrobustita e dotata di un numero maggiore di piloni (fino a 9 nel GR.7). Anche nella fusoliera, l'alluminio \u00e8 stato sostituito largamente da materiali compositi. L'avionica nella versione inglese \u00e8 diversa da quella dell'AV-8B e del successivo AV-8B+ (detto Night Attack Harrier o Harrier II Plus), e il radar multimodale APG-65 delle prime versioni del caccia F/A-18 Hornet installato sull'AV-8B+ viene sostituito da un radar pi\u00f9 semplice e ottimizzato per l'attacco al suolo, oltre che per l'uso di missili a guida termica. Quindi i velivoli inglesi hanno solo ridotte capacit\u00e0 aria-aria e non possono usare missili a guida radar.\nTecnica.\nLa cellula \u00e8 stata largamente modificata nei materiali, passando dalla lega di alluminio ai materiali compositi, con notevole guadagno di peso. Inoltre l'ala \u00e8 stata realizzata in un solo pezzo con una superficie aumentata del 14% rispetto alla vecchia versione ed uno spessore maggiorato.\nImpiego operativo.\nLo Harrier II \u00e8 nato come aereo da attacco al suolo, con limitate doti di autodifesa, ma con notevoli capacit\u00e0 e versatilit\u00e0 di carico rispetto alle sue dimensioni. Nel 2006, essendo stata ritirata la sua versione navalizzata, l'FRS Mk.2, allo Harrier II \u00e8 passato anche il compito di difesa aerea della flotta ed \u00e8 stato creato un gruppo imbarcato, dotato di velivoli GR.9, costituito con personale dell'800 ed 801 \"Squadron\" della Fleet Air Arm. Il gruppo viene trasferito di volta in volta sulla portaerei che viene impiegata in azione, tra le tre unit\u00e0 di classe Invincible.\nPer migliorare l'operativit\u00e0 era stato proposto il montaggio su questi mezzi dei radar Sea Vixen gi\u00e0 utilizzati dai FRS Mk.2, ma il progetto \u00e8 stato accantonato per il costo di 600 milioni di sterline. Quindi, la capacit\u00e0 offensiva pu\u00f2 essere assicurata solo nel raggio di azione dei missili a guida termica (AIM-9 Sidewinder e BAE-BGT AIM-132 ASRAAM), ovvero di qualche chilometro, e senza radar di tracciamento.\nVersioni.\nGR.5.\nSviluppato dall'AV8-B tramite due prototipi convertiti. Quarantuno esemplari operativi costruiti, senza capacit\u00e0 di attacco notturno.\nGR.9.\nLo Harrier GR.9 \u00e8 un aggiornamento nell'avionica e nelle armi dello standard precedente GR.7. L'obiettivo era di dare alla macchina la capacit\u00e0 di utilizzare dei nuovi sistemi inerziali di navigazione e di posizionamento globale, ed \u00e8 noto sotto il nome di Integrated Weapons Programme. I nuovi armamenti integrati sono il missile Brimstone, il missile Maverick, le bombe a guida laser Paveway III LGB e Paveway IV PGB.\nL'aereo verr\u00e0 anche dotato dei pod (gondole aggiuntive che ospitano sensori) di illuminazione bersagli Sniper . Nel luglio 2007, BAE Systems ha completato il contratto di rimpiazzo per sette parti posteriori di fusoliera di Harrier GR.9 per il ministero della difesa inglese."}
{"id": "663480", "revid": "647919", "url": "https://it.wikipedia.org/wiki?curid=663480", "title": "C-17 Globemaster III", "text": ""}
{"id": "663483", "revid": "647919", "url": "https://it.wikipedia.org/wiki?curid=663483", "title": "C-17 Globemaster", "text": ""}
{"id": "663488", "revid": "101411", "url": "https://it.wikipedia.org/wiki?curid=663488", "title": "Steven McManaman", "text": ""}
{"id": "663495", "revid": "124683136", "url": "https://it.wikipedia.org/wiki?curid=663495", "title": "Kwevri", "text": "I kwevri (anche kvevri, qvevri o quevri, ) sono contenitori in terracotta utilizzati ancor oggi in Georgia per la fermentazione dei mosti e la vinificazione.\nUtilizzo.\nI kvevri vengono interrati per sfruttare il controllo termico naturalmente conferito dal terreno; possono essere sede anche di lunghe macerazioni sulle bucce. La loro capacit\u00e0 pu\u00f2 variare di molto, ma si aggira in genere attorno agli 800 litri\nStoria.\nSono stati usati fin dagli albori della storia della vinificazione nella zona caucasica: secondo H. Johnson alcuni di questi contenitori risalenti al 5000 a.C. sarebbero prova della vinificazione sistematica in quelle terre fin da quel periodo."}
{"id": "663501", "revid": "118002446", "url": "https://it.wikipedia.org/wiki?curid=663501", "title": "Francesco De Lemene", "text": "Biografia.\nProveniente da una famiglia aristocratica, studi\u00f2 all'Universit\u00e0 di Bologna e di Pavia, dove si laure\u00f2 nel 1655. Fu successivamente impiegato nell'allora amministrazione spagnola dapprima come pubblico oratore a Milano e poi come decurione a Lodi. Nel 1661 soggiorn\u00f2 a Roma, dove frequent\u00f2 spesso il circolo di Cristina di Svezia. Fu a Roma che inizi\u00f2 la sua attivit\u00e0 librettistica. Nel 1691 entr\u00f2 con il nome di \"Arezio Gateatico\" nell'Accademia dell'Arcadia.\nDe Lemene risente dell'influenza del poeta Giambattista Marino e del commediografo Carlo Maria Maggi; infatti i suoi testi tendono ad avere un carattere eroicomico. Altro sintomo dell'influenza del Maggi \u00e8 la produzione di De Lemene in lingua lombarda, nella sua variante lodigiana, nella quale scrive la commedia teatrale \"La sposa Francesca\" e opera una sua personale traduzione della Gerusalemme liberata di Torquato Tasso.\nIl De Lemene fu protagonista anche nella vita sociale e culturale della sua citt\u00e0 natale. Qui esercit\u00f2 la sua professione ammirato e tenuto in gran conto dai suoi compatrioti contemporanei. Fu sua, per esempio, la decisione di ampliare il Tempio Civico dell'Incoronata ampliandone la zona presbiterale aggiungendovi l'abside e facendola decorare dal suo amico pittore Andrea Lanzani, ritenuto tra i padri del barocchetto lombardo.\nI suoi resti sono conservati nella chiesa di San Francesco a Lodi, dove una lapide e un altorilievo marmoreo con la sua immagine ricordano ai posteri la sua fama."}
{"id": "663506", "revid": "647919", "url": "https://it.wikipedia.org/wiki?curid=663506", "title": "McDonnell Douglas C-17", "text": ""}
{"id": "663509", "revid": "307923", "url": "https://it.wikipedia.org/wiki?curid=663509", "title": "Globemaster", "text": "Il soprannome Globemaster \u00e8 stato dato a tre diversi aerei da trasporto:"}
{"id": "663510", "revid": "697352", "url": "https://it.wikipedia.org/wiki?curid=663510", "title": "Saetta", "text": ""}
{"id": "663511", "revid": "116781771", "url": "https://it.wikipedia.org/wiki?curid=663511", "title": "Piromanzia", "text": "La piromanzia o causinomanzia \u00e8 la divinazione per mezzo del fuoco.\nDeriva dal greco \" (\"p\u0177r\")\" (fuoco) e \" (\"mant\u00e9ia\")\" (divinazione). \nStoria.\nLa nascita di questa arte mantica pare sia molto antica. . Con il passare dei secoli, la piromanzia and\u00f2 affinandosi fino a creare veri e propri rituali.\nPresso gli antichi vi erano diverse maniere di praticarla.\nPer esempio si gettava nel fuoco della pece tritata e se si accendeva prontamente se ne traeva un buon augurio.\nOppure si accendevano delle fiaccole rivestite di pece e si osservava la fiamma:\nTalvolta si gettava nel fuoco una vittima e si osservava attentamente in che modo la circondava e la consumava, se la fiamma formava una piramide oppure se si divideva. In poche parole, nei sacrifici tutto era argomento d'osservazione e di profezia: il colore, lo strepito, la direzione, la lentezza o la vivacit\u00e0 del fuoco.\nL'origine di questa specie di piromanzia era attribuita all indovino Anfiarao il quale mor\u00ec nell'assedio di Tebe; altri la riferiscono agli Argonauti.\nIn alcune occasioni venivano aggiunte al fuoco delle altre materie, per esempio si prendeva un vaso pieno d'urina la cui apertura era chiusa con un turacciolo di lana e si osservava da quale parte si crepava il vaso.\nAltre volte i responsi si traevano dall'osservare il crepito della fiamma o della luce di una lampada, per esempio ad Atene nel tempio di Minerva Poliade c'era una lampada mantenuta continuamente accesa da alcune vergini che osservavano attentamente i movimenti di quella fiamma. Ma questo si riferisce pi\u00f9 direttamente alla lampadomanzia o alla licnomanzia.\nAlcuni autori considerano pratiche di piromanzia anche l'uso che avevano certi popoli orientali di far passare i loro figli nel fuoco in onore di Moloch. Martin Antoine Del Rio considera piromanzia anche la superstizione di coloro che esaminavano il comportamento dei fuochi accesi la vigilia di San Giovanni Battista ed il costume di danzarvi intorno o di saltarvi al di sopra. Egli aggiunge che gli abitanti della Lituania ai suoi tempi praticavano ancora una specie di piromanzia: per conoscere quale sarebbe stata l'evoluzione di una malattia ponevano il malato dinanzi ad un gran fuoco; se l'ombra formata dal corpo era diritta e direttamente opposta al fuoco stesso lo prendevano come un indizio di guarigione, se al contrario si mostrava da un lato perdevano ogni speranza e lo consideravano gi\u00e0 morto."}
{"id": "663512", "revid": "305330", "url": "https://it.wikipedia.org/wiki?curid=663512", "title": "Polar Music Prize", "text": "Il Polar Music Prize (anche noto come \"Stikkan Andersson Polar Music Prize\") \u00e8 un premio internazionale assegnato a individui, gruppi o istituzioni per i meriti raggiunti in ambito musicale. \u00c8 considerato uno dei pi\u00f9 importanti riconoscimenti nel mondo della musica, equiparabile al prestigio del premio Nobel o del premio Oscar.\nStoria.\nIl premio \u00e8 stato ideato nel 1989 da Stig Anderson, manager del gruppo svedese degli ABBA e fondatore della loro etichetta discografica Polar Music, dopo una sua donazione in denaro dedicata alla creazione \u00abdel pi\u00f9 importante premio musicale al mondo\u00bb. Viene annualmente assegnato presso l'Accademia reale svedese di musica e la cerimonia di premiazione ha luogo a Stoccolma presso la Sala dei concerti (\"Konserthuset\"). I vincitori vengono insigniti del riconoscimento dal re Carlo XVI Gustavo di Svezia e ricevono la somma di 1.000.000 SEK (circa 110.000 euro)."}
{"id": "663514", "revid": "486946", "url": "https://it.wikipedia.org/wiki?curid=663514", "title": "Metamon", "text": ""}
{"id": "663515", "revid": "22475", "url": "https://it.wikipedia.org/wiki?curid=663515", "title": "Eievui", "text": ""}
{"id": "663516", "revid": "486946", "url": "https://it.wikipedia.org/wiki?curid=663516", "title": "Showers", "text": ""}
{"id": "663518", "revid": "486946", "url": "https://it.wikipedia.org/wiki?curid=663518", "title": "Thunders", "text": ""}
{"id": "663521", "revid": "76963", "url": "https://it.wikipedia.org/wiki?curid=663521", "title": "Ermanno Gabetta", "text": "Biografia.\nNacque a Castelletto di Branduzzo il 18 maggio 1912, figlio di Serafino e Carolina Sarchi.\nDi professione impiegato, fu richiamato alle armi nel giugno del 1940, assegnato all'Ospedale da campo n.110 partecip\u00f2 ad operazioni militari sul fronte occidentale e poi in quello greco-albanese. Al termine della campagna di Grecia il suo reparto rimase in servizio nelle zone della ex Jugoslavia.\nQuando avvenne la firma dell'armistizio dell'8 settembre 1943 si trovava in licenza a Voghera ed organizz\u00f2 i primi gruppi di partigiani nella zona, costituendo insieme a Carlo Boldizzoni e Roberto Vicini, la 115\u00aa Brigata Garibaldi \"Gramigna\", inquadrata nella 11\u00aa Divisione \"Allotta\", in cui milit\u00f2 col grado di il vicecomandante.\nLa formazione di recente costituzione si stanzi\u00f2 nei territori dell'Oltrep\u00f2 Pavese.\nIl 2 gennaio del 1945, in compagnia di Giovanni Mussini, Ferruccio Luini e Mario Pietro Rota, fu sorpreso da un reparto delle Brigate Nere impegnato in un rastrellamento. Rifugiatosi in una casupola isolata tra Verretto e Lungavilla, furono assediati da una sessantina di militi della brigata nera del tenente colonnello Arturo Bianchi. Rifiutata la resa, i quattro partigiani resistettero strenuamente e caddero solo dopo aver esaurito le munizioni.\nPer il suo valore fu decorato con la Medaglia d'oro al valor militare alla memoria. A Gabetta \u00e8 intestata una via di Voghera e la locale Sezione del Partito della Rifondazione Comunista."}
{"id": "663525", "revid": "533647", "url": "https://it.wikipedia.org/wiki?curid=663525", "title": "Henrique Hil\u00e1rio", "text": "Carriera.\nClub.\nNel novembre 2006 \u00e8 salito alla ribalta a causa degli infortuni del primo portiere, il ceco Petr \u010cech, e della sua prima riserva, l'italiano Carlo Cudicini. Essendo questi due fuori causa, \u00e8 toccato a Hil\u00e1rio difendere la porta dei \"Blues\" nell'importante match di Champions League contro i campioni in carica del Barcellona. Non ha subito gol (il Chelsea ha vinto 1-0), ha dimostrato di saper compiere ottime parate e alla fine \u00e8 risultato anche fra i migliori in campo. Nel match di Premier League di dieci giorni dopo, a Sheffield, contro lo Sheffield United, terminato 2-0 per il Chelsea, Hil\u00e1rio ha parato un rigore. Con l'abbandono di Carlo Cudicini che \u00e8 andato al Tottenham, diventa il secondo portiere, ma a causa di alcune prestazioni poco convincenti, viene superato da Ross Turnbull e ritorna ad essere il terzo portiere. Il 13 giugno 2011, in scadenza di contratto, rinnova il proprio contratto ancora per la stagione 2011-2012.. Nel 2011-2012 vince la Champions League con il Chelsea. Nella stagione 2012-2013 vince l'Europa League pur non scendendo in campo.\nStatistiche.\nPresenze e reti nei club.\n\"Statistiche aggiornate al 27 agosto 2011.\""}
{"id": "663526", "revid": "116169457", "url": "https://it.wikipedia.org/wiki?curid=663526", "title": "Amos Luzzatto", "text": "Biografia.\nIl nonno materno era Dante Lattes , uno dei principali esponenti della cultura ebraica italiana del XX secolo; il trisavolo paterno fu Samuel David Luzzatto (Shadal), docente al Collegio Rabbinico di Padova ed esponente italiano della Wissenschaft des Judentums. \nNato da un padre fervente socialista bastonato dagli squadristi fascisti, trascorse la sua adolescenza a Gerusalemme e Tel Aviv, fino al 1946. Oper\u00f2 per quasi mezzo secolo come chirurgo in svariati ospedali italiani. Scrittore, saggista, professore universitario, primario chirurgo e libero docente, nel giugno 1998 divenne presidente dell'Unione delle comunit\u00e0 ebraiche italiane, venendo riconfermato al congresso del giugno 2002 per altri quattro anni. \nNel 2002 gli venne conferito il premio San Giusto d'Oro dai cronisti del Friuli Venezia Giulia.\nAmos Luzzatto per tutta la vita port\u00f2 avanti la sua battaglia contro ogni forma di razzismo:\nAmos Luzzatto \u00e8 morto nel settembre del 2020; dal matrimonio ebbe tre figli."}
{"id": "663530", "revid": "767487", "url": "https://it.wikipedia.org/wiki?curid=663530", "title": "Gnarkill", "text": "Gli Gnarkill sono una band statunitense fondata dalle due menti dietro alla serie di video CKY Bam Margera (alle tastiere) e Brandon DiCamillo (alla voce) insieme a Jess Margera (alla batteria, gi\u00e0 componente dei CKY). Il resto della formazione \u00e8 composto da Rich Vose alla chitarra e Matt Cole al mixer. La musica del gruppo \u00e8 stata usata nel film di Bam Margera, , in CKY4 e in alcune puntate di \"Viva La Bam\".\nLe origini.\nNel film del 2002 di Bam Margera , il personaggio Hellboy (interpretato da Rake Yohn, altro membro della crew di CKY) acclama gli Gnarkill (nome puramente inventato per un gruppo inesistente) come il migliore gruppo del mondo.\nDopo la pubblicazione in tutto il mondo del film, Bam ricevette migliaia di lettere ed email nelle quali i fans richiedevano dove si potesse trovare materiale del gruppo, grazie anche all'identificazione degli Gnarkill con il gruppo col quale Brandon DiCamillo si esibisce brevemente alla fine del film, con una canzone soprannominata \"Handicapped Handjob\" dai fan.\nAllora, non riuscendo a credere che cos\u00ec tante persone avessero creduto nell'esistenza del gruppo, col fratello Jess e con l'amico Brandon DiCamillo decisero di fondare il gruppo.\nDal vinile al primo album.\nIn due settimane nel 2002 registrarono 9 pezzi utilizzando due microfoni ed un registratore a 4 tracce. Tutto il materiale venne registrato rigorosamente al mattino, dopo nottate a casa di Bam e Jess dedite all'alcol.\nNel 2002 venne stampato in 1000 copie il loro primo vinile, con in copertina un teschio giallo, la cui maggior parte venne distrutta nel crollo del tetto del Transition Store. I possessori delle poche copie vendute (circa 20, secondo Jess) vendettero le loro copie ad alto prezzo.\nIl 1\u00ba agosto 2003 viene pubblicato per la 10/90 Records \"Gnarkill\" che vende 500.000 copie.\nGnarkill vs. Unkle Matt &amp; The Shitbirdz e il futuro terzo album.\nDopo tre anni dal debutto degli Gnarkill, approfittando del momento di pausa di Bam e di Brandon e della pausa del tour dei CKY, il gruppo decise (dopo l'acquisto di un'attrezzatura migliore per la registrazione) di produrre un altro album insieme allo zio di Bam e Jess (gi\u00e0 artista Glam metal alla fine degli anni 80) Unkle Matt &amp; The Shitbirdz sotto la sua etichetta, la Shittybirdz Rekitz.\nIl disco spazia da pezzi metal a canzoni accompagnate dal piano, includendo la voce di Unkle Matt e di altri amici e parenti (tra cui Rake Yohn e un altro zio di Bam e Jess, Don Vito). Il 16 maggio 2006 viene pubblicato \"Gnarkill vs. Unkle Matt &amp; the Shitbirdz\".\nIl titolo del nuovo album, che verr\u00e0 pubblicato solo su iTunes e non su CD, dovrebbe essere \"Ten Gallons of Fuck You Juice\" oppure \"Gnarkill III\" e Brandon DiCamillo dovrebbe aver gi\u00e0 registrato quattro canzoni. Voci dicono anche che Chad Ginsburg dei CKY suoner\u00e0 un pezzo di chitarra nel nuovo album.\nVideografia.\nGli unici due video del gruppo sono inclusi nel film CKY4."}
{"id": "663531", "revid": "697352", "url": "https://it.wikipedia.org/wiki?curid=663531", "title": "Bottin", "text": ""}
{"id": "663550", "revid": "85809", "url": "https://it.wikipedia.org/wiki?curid=663550", "title": "Arterie", "text": ""}
{"id": "663554", "revid": "400694", "url": "https://it.wikipedia.org/wiki?curid=663554", "title": "Sai xCh\u00e9?", "text": "Sai xCh\u00e9? \u00e8 stato un programma televisivo di divulgazione culturale di Rete 4 condotto da Umberto Pelizzari e Barbara Gubellini. Il nome \u00e8 ispirato al \"perch\u00e9\" con cui iniziano le domande proposte dagli spettatori. La prima edizione \u00e8 stata trasmessa il venerd\u00ec in prima serata dall'11 aprile 2003 per dieci puntate, mentre negli anni successivi \u00e8 diventata una trasmissione quotidiana. Il sottotitolo della trasmissione era \"Vedere, conoscere e capire il mondo\".\nIl programma.\nLa trasmissione, ispirato a una rubrica del periodico \"Focus\", era un contenitore di documentari tratti dagli archivi di televisioni estere BBC, Discovery Channel, Channel 4, National Geographic, Warner Bros. e ZDF. I filmati venivano introdotti da una domanda che iniziava con \"Sai perch\u00e9?\", da cui \u00e8 stato tratto il titolo, nella quale si poneva un quesito sul mondo della scienza e sui suoi misteri irrisolti. I due conduttori rispondevano, di volta in volta, dal posto inerente alla domanda a cui rispondere.\nNel programma radiofonico di Radio 2, \"Viva Radio 2\", il programma \u00e8 stato parodiato da Fiorello, il quale imita \"l'uomo di Sai xCh\u00e9?\" intento a porre degli improbabili quesiti."}
{"id": "663555", "revid": "110157", "url": "https://it.wikipedia.org/wiki?curid=663555", "title": "Pod (The Breeders)", "text": "Pod \u00e8 il primo album del gruppo musicale statunitense The Breeders, pubblicato dall'etichetta indipendente 4AD nel maggio del 1990.\nProdotto da Steve Albini, \"Pod\" venne registrato al Palladium Studios di Edimburgo (Scozia)."}
{"id": "663560", "revid": "75121", "url": "https://it.wikipedia.org/wiki?curid=663560", "title": "Gestione automatica della memoria", "text": ""}
{"id": "663561", "revid": "77639", "url": "https://it.wikipedia.org/wiki?curid=663561", "title": "Sai per che?", "text": ""}
{"id": "663571", "revid": "287204", "url": "https://it.wikipedia.org/wiki?curid=663571", "title": "Suryavarman I", "text": "La successione di Jayavarman V, morto nel 1001, fu turbolenta. Il regno appare in preda alla guerra civile e iscrizioni del periodo successivo parlano di ricostruzioni di templi danneggiati e di ricompense date ai generali che hanno distrutto gli avversari del re. Compaiono due regnanti, con un controllo incerto del paese: Udayadityavarman I e Jayaviravarman. A nord \u00e8 per\u00f2 menzionato nelle iscrizioni un principe, Suryavarman, che esercita prerogative regali. Le prime ipotesi storiografiche furono che non avesse sangue khmer (in base alle cronache di Chiang Mai lo si ritenne addirittura malese), ma Vickery ha dimostrato una quasi certa appartenenza alla nobilt\u00e0 khmer attestata nel nordest. La nuova stirpe, chiamata \"dei re del sole\" per la presenza della divinita solare \"Surya\" o \"Uditya/\u0100ditya\" nel nome dei regnanti, vanta nelle iscrizioni ascendenze antiche, anteriori al regno di Jayavarman II, il fondatore dell'impero.\nLa sua progressiva presa del potere negli anni seguenti ha dei parallelismi proprio con quella di Jayavarman II, essendo avvenuta tramite una serie di matrimoni, alleanze, scontri e raggiri ed un lento spostamento verso ovest, fino ad arrivare alla capitale nel 1006 circa.\nVinta una battaglia finale, Suryavarman consolid\u00f2 il suo potere chiamando a una dichiarazione di fedelt\u00e0 i \"tamvrac\" (pubblici ufficiali che si occupavano della riscossione delle tasse nelle province) nel nuovo palazzo reale. Il palazzo, costruito in materiali deperibili, non \u00e8 sopravvissuto, ma pare sia stato il primo circondato da mura di laterite, misuranti 600\u00a0m per 250, sulle quali si aprivano 5 \"gopuras\".\nSi \u00e8 ipotizzato Suryavarman I fosse buddhista, per l'atteggiamento tollerante e il patrocinio esercitato su templi buddisti. In iscrizioni a lui ostili si menziona anche la distruzione di templi induisti. D'altro canto \u00e8 attestata la sua alleanza con potenti famiglie di bramini shivaiti di Angkor e la posa di linga secondo il culto \"devaraja\". \u00c8 quindi probabile si trattasse di atti volti a punire chi gli si era opposto pi\u00f9 o meno apertamente, anche attraverso la depauperazione di templi, e a redistribuire le ricchezze ammassate a favore degli elementi a lui favorevoli.\nIl suo regno dur\u00f2 40 anni e fu contraddistinto da continue guerre espansionistiche e da altre guerre intraprese per difendere il territorio dalle invasioni. Conosciuto anche come il \"Re delle Leggi Giuste\", consolid\u00f2 il potere politico invitando al palazzo reale 4.000 funzionari locali e facendo loro giurare fedelt\u00e0.\nLa capitale era situata nelle vicinanze di Angkor Thom, e fu il primo dei monarchi Khmer che protesse il terreno dove era situato il palazzo reale con un muro perimetrale. Nel 1022, Suryavarman I ingrand\u00ec i territori dell'Impero verso ovest fino a Lopburi, nell'odierna Thailandia, e verso nord spingendosi all'interno dell'attuale Laos.\nIl pi\u00f9 grande edificio fatto costruire durante il suo regno fu il tempio Prasat Preah Vihear, sui Monti D\u00e2ngr\u00eak, che segnano oggi il confine settentrionale cambogiano. I territori che circondano il tempio sono oggi oggetto di una dura disputa, anche armata, atta a stabilire i confini tra la Thailandia e la Cambogia.\nSuryavarman I inizi\u00f2 anche la costruzione del secondo serbatoio d'acqua di Angkor, il tuttora esistente baray occidentale, che ha le dimensioni di 8\u00a0km per 2,2\u00a0km e pu\u00f2 contenere pi\u00f9 di 123 milioni di litri d'acqua. Rappresenta il pi\u00f9 grande serbatoio mai fatto costruire dai Khmer.\nSuryavarman I mor\u00ec nel 1050, ricevendo il titolo postumo di \"Nirvanapada\" (un altro degli indizi a favore dell'ipotesi che sia stato buddista), gli succedette Udayadityavarman II."}
{"id": "663575", "revid": "2161578", "url": "https://it.wikipedia.org/wiki?curid=663575", "title": "TGcom", "text": "TGcom \u00e8 stata una testata giornalistica, appartenente al gruppo Mediaset.\nStoria.\n\u00c8 nata l'8 marzo 2001 sotto la direzione di Enrico Mentana, gi\u00e0 direttore dal 1992 al 2004 del TG5 e dal 10 ottobre 2000 di Tg.com, e del vicedirettore vicario Emilio Carelli. Quest'ultimo diventer\u00e0 direttore un anno dopo. Dal 16 giugno 2003 al 28 novembre 2011 il direttore \u00e8 stato Paolo Liguori.\nQuesta testata era in onda anche in TV durante l'intervallo dei film in onda sulle reti Mediaset.\nTGcom era un \"sito online\" e non aveva un corrispettivo cartaceo. Inoltre, si caratterizzava per l'attitudine a veicolare le notizie su canali mediatici diversi: ad esempio i servizi SMS e MMS oppure attraverso l'utilizzo di alcuni spazi-vetrina della durata di circa un minuto durante le interruzioni pubblicitarie dei film sulle tre principali reti Mediaset. Gli stessi notiziari andavano in onda ogni ora sui canali digitali Mediashopping, Canale 5, Italia 1 e Rete 4. Su quest'ultima andava in onda \"Cinema e dintorni\", notiziario di cinema prodotto dalla redazione.\nChiusura.\nDopo essere stata inserita nella redazione NewsMediaset guidata da Mario Giordano, TGcom ha chiuso il 28 novembre 2011 alle ore 20:30, in concomitanza con il lancio del nuovo canale televisivo \"all-news\" TGcom24 diretto sempre da Mario Giordano. Il sito \u00e8 stato sostituito da quello del nuovo canale.\nTGcom Meteo.\nDal 7 ottobre 2002 al 18 maggio 2003 in coda al TGcom andava in onda \"TGcom Meteo\", trasmesso nell'intervallo tra il primo e secondo tempo dei film sulle reti Mediaset. La grafica era quella delle rubriche di rete, ma con animazione statistica e senza le rispettive musiche di sottofondo, le cui previsioni meteorologiche erano lette da speaker. La rubrica \u00e8 stata chiusa dopo un breve periodo e si \u00e8 tornati alle rubriche meteo prodotte dai TG di ogni rete.\nTGfin.\nTGcom aveva anche una testata gemella denominata \"TGfin\", dedicata alle notizie economiche e finanziarie. Per un breve periodo sono andati in onda su Rete 4 dei notiziari dedicati."}
{"id": "663581", "revid": "399", "url": "https://it.wikipedia.org/wiki?curid=663581", "title": "POD", "text": ""}
{"id": "663583", "revid": "767487", "url": "https://it.wikipedia.org/wiki?curid=663583", "title": "Museo archeologico e della ceramica di Montelupo", "text": ""}
{"id": "663586", "revid": "228587", "url": "https://it.wikipedia.org/wiki?curid=663586", "title": "Fibra di basalto", "text": "Le fibre di basalto sono fibre molto sottili di basalto, roccia vulcanica composta di plagioclasi, pirosseni e olivine. Esse appartengono alla categoria delle fibre minerali assieme alle fibre di carbonio e alle fibre di vetro ma, rispetto a queste ultime, hanno migliori propriet\u00e0 meccaniche e fisiche e un costo significativamente inferiore rispetto alle prime.\nLe fibre di basalto hanno tipicamente un diametro compreso tra 9 e 13 \u00b5m; sono un ottimo sostituto delle fibre di amianto in quanto il loro diametro \u00e8 molto superiore al limite di respirabilit\u00e0 (circa 5\u00a0\u00b5m).\nLe fibre di basalto sono ottimi isolanti termici e acustici, mantengono le propriet\u00e0 meccaniche anche ad alte temperature e sono molto stabili chimicamente (sia in ambiente acido, sia alcalino).\nAlcune applicazioni.\nA differenza delle fibre di carbonio e di aramidiche che presentano una struttura cristallina, le fibre di basalto sono amorfe. Le elevate propriet\u00e0 meccaniche della fibra di basalto, in confronto a quelle della roccia di basalto, derivano solo dalla loro dimensione micrometrica, come previsto dalla teoria della frattura fragile sviluppata da Griffith.\nComposizione.\nIl basalto \u00e8 un miscuglio di ossidi di silicio, alluminio, calcio, magnesio, ferro e, in tracce, di altri elementi. L'esatta composizione chimica della fibra di basalto dipende dal produttore e dalle percentuali in cui le diverse rocce basaltiche sono sciolte in un unico fuso.\nI dati in massa percentuale secondo la societ\u00e0 Basaltex sono i seguenti:\nProduzione.\nPer produrre la fibra di basalto \u00e8 necessario portare la roccia oltre la temperatura di fusione ( circa 1\u02d9400\u00a0\u00b0C ) in modo da garantire una viscosit\u00e0 adeguata per la filatura. Per fare ci\u00f2 si adopera un fornace di materiale refrattario. Il fuso \u00e8 quindi estruso attraverso una matrice contenente pi\u00f9 boccole in platino -rodio(\u201cBushing\u201d) per produrre fili continui di basalto. Tali fili sono avvolti su una bobina, operazione che ha anche il compito di stirare le fibre in modo da ridurne il diametro ed aumentarne le propriet\u00e0 meccaniche. Bench\u00e9 abbastanza simili alle fibre di vetro le fibre di basalto presentano propriet\u00e0 meccaniche superiori ma richiedono una temperatura pi\u00f9 elevata per essere filate, rendendo il processo produttivo pi\u00f9 energivoro. Inoltre il vetro, essendo trasparente, garantisce un'uniformit\u00e0 di temperatura in tutto il bagno con il semplice utilizzo di bruciatori a gas che forniscono il calore dall'alto. Il basalto invece, essendo di colore nero, assorbe l'energia nell'infrarosso, riscaldandosi solo superficialmente. Questo determina disomogeneit\u00e0 di temperatura nel bagno ed implica la necessit\u00e0 di scaldare il bagno per molte ore per raggiungere condizioni di equilibrio termico. Attualmente si \u00e8 cercato di ovviare a questo problema utilizzando degli elettrodi immersi nel bagno di basalto fuso, impiegando dei forni ad arco.\nStoria.\nI primi tentativi di produrre fibre di basalto risalgono al 1923, negli Stati Uniti d'America. Dopo la seconda guerra mondiale, le ricerche furono riprese e sviluppate negli U.S.A., in Europa e in Unione Sovietica principalmente per uso militare e aerospaziale.\nDal 1995, anno in cui \u00e8 stato tolto il segreto militare, le fibre di basalto hanno trovato numerose applicazioni per usi civili. Attualmente i maggiori produttori sono Russia, Cina e Stati Uniti d'America."}
{"id": "663588", "revid": "773636", "url": "https://it.wikipedia.org/wiki?curid=663588", "title": "Chiesa dei Santi Quirico, Lucia e Pietro d'Alcantara", "text": "La chiesa dei Santi Quirico, Lucia e Pietro d'Alcantara si trova a Montelupo Fiorentino, nel parco della villa medicea dell'Ambrogiana, per questo viene talvolta indicata anche come parrocchia dell'Ambrogiana.\nStoria.\nCosimo III de' Medici chiam\u00f2 dalla Spagna un gruppo di frati francescani riformati, gli alcantarini, fondato da san Pietro d'Alcantara. La chiesa venne costruita nel 1678-1679.\nArchitettura e patrimonio artistico.\nLa facciata \u00e8 decorata da una partitura geometrica realizzata a graffito, con il \"busto di San Pietro d'Alcantara\", di Francesco Ciaminghi (1681).\nL'interno a navata unica conserva due tele di Luca Giordano (1687-1689), le \"Stimmate di San Francesco\" e la \"Concezione della Vergine\" (copia dell'originale). Sull'altar maggiore \u00e8 il grande \"Crocifisso\" ligneo di Jacopo Foggini, inserito in una tela con \"Madonna e i santi Giovanni Evangelista e Pietro d'Alcantara\" del Volterrano. Una cappella moderna ospita il \"Crocifisso\" attribuito ad uno scultore dell'ambito di Baccio di Montelupo.\nNei locali dell'ex-complesso ecclesiastico di San Quirico e Santa Lucia all'Ambrogiana \u00e8 stato trasferito dal 2007 il museo archeologico di Montelupo."}
{"id": "663590", "revid": "47719", "url": "https://it.wikipedia.org/wiki?curid=663590", "title": "Squadristi", "text": ""}
{"id": "663591", "revid": "36426", "url": "https://it.wikipedia.org/wiki?curid=663591", "title": "Baccio di Montelupo", "text": ""}
{"id": "663597", "revid": "125687357", "url": "https://it.wikipedia.org/wiki?curid=663597", "title": "Celadio di Alessandria", "text": "Fu pastore della diocesi dal 154 fino alla sua morte, avvenuta nel 167."}
{"id": "663598", "revid": "116779817", "url": "https://it.wikipedia.org/wiki?curid=663598", "title": "Angkor Thom", "text": "Angkor Thom (che in lingua khmer significa semplicemente \"Grande Citt\u00e0\") \u00e8 il nome attualmente usato per l'ultima delle capitali dell'Impero Khmer sorta nel sito di Angkor, in Cambogia. Chiamata dai contemporanei Yasodharapura, come le altre citt\u00e0 che l'avevano preceduta nello stesso sito, fu fondata nel tardo dodicesimo secolo dal re Jayavarman VII dopo i saccheggi dei Champa del decennio 1170-1180. Copre un'area di circa 9\u00a0km\u00b2 in cui si possono trovare diversi monumenti, sia di epoche precedenti che costruiti da Jayavarman VII e suoi successori.\nAl centro della citt\u00e0 c'\u00e8 il tempio-montagna del Bayon, centro del culto di stato di Jayavarman VII, mentre altre costruzioni importanti sono raggruppate attorno alla Piazza della Vittoria, subito a nord.\nStoria.\nAngkor Thom fu fondata come capitale dell'impero di Jayavarman VII e centro di un enorme programma di costruzione di edifici. Un'iscrizione trovata nella citt\u00e0 descrive Jayavarman VII come lo sposo e la citt\u00e0 come sua sposa.\nNelle stele di fondazione viene nominata come Yasodharapura, lo stesso nome della capitale precedente che, pi\u00f9 vecchia di ben 3 secoli, venne in parte inglobata in Angkor Thom. Gli edifici pi\u00f9 importanti risalenti all'epoca precedente alla sua fondazione sono l'ex-tempio di stato del Baphuon e il Phimeanakas, che era incorporato nel Palazzo Reale. I Khmer non facevano alcuna distinzione tra Angkor Thom e Yasodharapura: un'iscrizione usa ancora il vecchio nome persino nel quattordicesimo secolo. Il nome di \"Angkor Thom\" prese ad essere usato dal sedicesimo secolo.\nL'ultimo tempio in pietra costruito ad Angkor Thom attualmente conosciuto fu il Mangalartha, del 1295. Da quel momento le strutture esistenti continuarono talvolta ad essere modificate, ma tutti i nuovi edifici furono costruiti in materiale deperibile e non sono sopravvissuti al tempo. Nei secoli seguenti Angkor Thom rimase la capitale di un regno in declino finch\u00e9 non venne del tutto abbandonata prima del 1609, quando uno dei primi viaggiatori occidentale scrisse di una citt\u00e0 disabitata, \"fantastica come l'Atlantide di Platone\" che alcuni pensavano fosse stata costruita dall'imperatore romano Traiano.\nStile.\nAngkor Thom \u00e8 costruita nello stile detto Bayon (dal tempio omonimo), che si manifesta nelle grandi dimensioni costruttive, nell'ampio uso di laterite, nelle torri quadrangolari con grandi visi scolpiti e nei ponti N\u0101ga ad ognuna delle cinque entrate della citt\u00e0.\nIl sito.\nLa citt\u00e0 giace sulla riva destra del Stung Siem Reap (\"fiume Siem Reap\"), un affluente del Tonl\u00e9 Sap, a circa 400 metri dal fiume. La porta meridionale di Angkor Thom \u00e8 a 7,2\u00a0km a nord di Siem Reap e 1,7\u00a0km a nord dell'ingresso di Angkor Wat. Le mura, alte 8 metri e circondate da un fossato largo 100 metri, sono lunghe 3\u00a0km e racchiudono un'area di 9\u00a0km\u00b2. Le mura sono di laterite, rinforzate da terrapieni, con sopra un parapetto. Ad ognuno dei punti cardinali corrisponde un'entrata, dalla quale partono strade verso il Bayon posto al centro della citt\u00e0. Poich\u00e9 il Bayon non ha mura proprie e neanche fossati, quelli della citt\u00e0 rappresentano per gli archeologi le montagne e l'oceano che circondano il Monte Meru del Bayon. Un altro cancello (il 'Cancello della Vittoria') si trova 500\u00a0m pi\u00f9 a nord del cancello orientale; la 'Via della Vittoria' corre parallela alla via orientale verso la 'Piazza della Vittoria' e il Palazzo Reale a Nord del Bayon.\nI visi sulle torri alte 23 metri ai cancelli della citt\u00e0 (che sono stati aggiunti successivamente alla struttura principale) somigliano a quelle del Bayon, e propongono gli stessi problemi di interpretazione. Potrebbero rappresentare il re in persona, o il Bodhisattva Avalokite\u015bvara, o i guardiani dell'impero ai quattro punti cardinali, o una combinazione di queste interpretazioni. Una via rialzata attraversa il fossato in corrispondenza ad ogni torre di ingresso, formando un ponte N\u0101ga. Alcuni di essi sono stati restaurati, seppur non completamente nel loro aspetto originale. Zhou Daguan riferisce che su ogni lato vi erano 54 gigantesche statue che reggevano serpenti a nove teste (i \"N\u0101ga\"), su un lato deva, sull'altro asura. George Coed\u00e8s sugger\u00ec diverse interpretazioni degli ingressi: l'arcobaleno della mitologia induista, che unisce il mondo degli dei a quello degli uomini, come pure l'ennesima raffigurazione del mito della zangolatura dell'Oceano di Latte per estrarre l'Amrita, l'elisir dell'immortalit\u00e0, quale augurio di vittoria e prosperit\u00e0. La montagna utilizzata come \"frullino\" sarebbe quindi il cancello stesso, oppure il tempio-montagna del Bayon (vista anche l'assenza di fossato intorno al tempio), allargando cos\u00ec il simbolismo religioso all'intera citt\u00e0. Un'altra possibilit\u00e0 \u00e8 che i naga siano dei semplici guardiani. La presenza di due elefanti tricipiti (la forma di Airavata, cavalcatura di Indra) ai lati di ogni ingresso parrebbe rafforzare comunque l'interpretazione dell'arcobaleno.\nGli ingressi veri e propri misurano 3,5 per 7 metri, ed originariamente erano chiusi da porte di legno. Il cancello meridionale \u00e8 oggi di gran lunga il pi\u00f9 visitato, visto che \u00e8 per i turisti l'ingresso principale alla citt\u00e0.\nAd ogni angolo della citt\u00e0 ci sono dei piccoli templi, denominati Prasat Chrung (\"Santuario dell'Angolo\"), costruiti in arenaria nello stile del Bayon e dedicati ad Avalokite\u015bvara. Sono a forma di croce con una torre al centro ed orientati verso est. Piccole strutture adiacenti ad essi custodivano steli di pietra che riportano iscrizioni elogiative di Jayavarman, attualmente ospitate presso l'\"Angkor Conservation Office\" a Siem Reap.\nDentro la citt\u00e0 c'era un sistema di canali attraverso i quali l'acqua scorreva da nord-est verso sud-ovest. Lo spazio di terreno racchiuso dalle mura era occupato dagli edifici abitativi comuni, di cui oggi non rimane pi\u00f9 niente. Oggi quest'area \u00e8 coperta dalla foresta.\nOltre il Bayon, tutti i siti principali si trovano a est o ad ovest della 'Piazza della Vittoria'. Andando da sud a nord troviamo il Baphuon, la Terrazza degli Elefanti, il Phimeanakas ed il palazzo reale, la Terrazza del Re Lebbroso, Tep Pranam e Preah Palilay; ad est, il Prasat Suor Prat, i Khleang (meridionale e settentrionale) e Preah Pithu."}
{"id": "663606", "revid": "599013", "url": "https://it.wikipedia.org/wiki?curid=663606", "title": "Mbt", "text": ""}
{"id": "663614", "revid": "74801", "url": "https://it.wikipedia.org/wiki?curid=663614", "title": "Contea di Middlesex (New Jersey)", "text": "Middlesex \u00e8 una contea del New Jersey centrale negli Stati Uniti. Fa parte dell'area metropolitana di New York.\nGeografia fisica.\nLa contea confina a nord con la contea di Union, ad est si affaccia sullo stretto di Arthur Kill ed ha un confine marittimo con la contea di Richmond dello Stato di New York, a sud-est si affaccia sulla \"Raritan Bay\", a sud confina con la contea di Monmouth, a sud-ovest con la contea di Mercer ed a nord-ovest con quella di Somerset.\nIl territorio \u00e8 pianeggiante. Il maggior fiume della contea \u00e8 il Raritan, che dopo aver segnato parte del confine nord-occidentale, scorre nell'area centrale della contea prima di sfociare con un lungo estuario nella Raritan Bay. Il Raritan riceve da sud il \"Lawrence Brook\" l'emissario del \"Farrington Lake\". Al confine settentrionale con la contea di Union scorre il fiume \"Rahway\".\nIl capoluogo della contea \u00e8 la citt\u00e0 di New Brunswick, posta sul fiume Raritan e sede della Rutgers University. Nell'area settentrionale sono situate Edison e Woodbridge, le citt\u00e0 pi\u00f9 grandi della contea. Alla foce del Raritan \u00e8 posta la citt\u00e0 di Perth Amboy ed alla foce del fiume Rahway \u00e8 situata Carteret. Altre citt\u00e0 sono Piscataway e Sayreville.\nLa contea ha 18 parchi che coprono una superficie di acri.\nStoria.\nI primi abitanti del territorio della contea furono gli indiani Lenape.\nIl primo europeo ad esplorare la baia di Raritan fu Giovanni da Verrazano nel 1524. Nel 1609 Henry Hudson raggiunse la baia di Raritan nel corso di un suo viaggio alla ricerca di un passaggio a nord-ovest. I primi europei ad esplorare la valle di Raritan furono gli olandesi della colonia di Nuova Amsterdam. Nel 1666 venne fondata Piscataway da coloni inglesi e nel 1683 venne fondata la citt\u00e0 portuale di Perth Amboy."}
{"id": "663615", "revid": "21880", "url": "https://it.wikipedia.org/wiki?curid=663615", "title": "Diaccia Botrona", "text": ""}
{"id": "663617", "revid": "1652635", "url": "https://it.wikipedia.org/wiki?curid=663617", "title": "Telesur", "text": "Telesur (\"Televisi\u00f3n del Sur\", in italiano \"Televisione del Sud\") \u00e8 una catena televisiva latinoamericana a capitale pubblico, con sede a Caracas in Venezuela. Le trasmissioni sono via satellite, in lingua spagnola.\nStoria.\nInizi\u00f2 la sua attivit\u00e0 il 24 luglio 2005, con il motto \"Nuestro Norte es el Sur\" (gioco di parole in spagnolo che equivale a \"il nostro punto di riferimento \u00e8 il sud\").\nNacque per iniziativa del presidente del Venezuela Hugo Ch\u00e1vez con l'appoggio dei governi dell'Argentina, del Brasile, di Cuba e dell'Uruguay, sulla base dell'asserita esigenza di fornire agli abitanti della vasta regione latinoamericana un mezzo per diffondere i propri valori, una propria immagine, per discutere le proprie idee e trasmettere i propri contenuti in maniera libera ed equa, cos\u00ec come in alternativa ai mezzi di comunicazione statunitensi come la CNN e Univision, o la britannica BBC. Successivamente, si sono uniti ai soci fondatori anche la Bolivia, il Nicaragua e l'Ecuador. Oppositori di Hugo Ch\u00e1vez e di Fidel Castro, in particolare negli Stati Uniti, hanno invece definito la catena come un mezzo di \"propaganda politica\".\nIl consiglio d'amministrazione di Telesur \u00e8 formato da intellettuali latinoamericani e internazionali di sinistra come il Premio Nobel Adolfo P\u00e9rez Esquivel, il poeta nicaraguense Ernesto Cardenal, gli scrittori Eduardo Galeano e Tariq Ali, lo storico Ignacio Ramonet, l'attore Danny Glover. Il programmatore Richard Stallman ha dato le sue dimissioni nel 2011, in dissenso con la linea di sostegno a Gheddafi data dal canale durante la \"primavera araba\".\nLa propriet\u00e0 della catena televisiva \u00e8 divisa tra vari paesi, sia economicamente sia nei contenuti. La partecipazione economica \u00e8 divisa fra Venezuela (46%), Argentina (20%), Cuba (19%), Uruguay (10%) e Bolivia (5%). \u00c8 trasmessa in Brasile con sottotitoli in portoghese, e il governo di questo paese sta valutando una sua partecipazione alla catena. Nel 2006 il governo boliviano entr\u00f2 a pieno titolo nella propriet\u00e0, con l'acquisizione del 5% delle azioni dal Venezuela.\nLe prime attivit\u00e0 furono le trasmissioni di prova iniziate il 24 maggio del 2005 da Caracas, citt\u00e0 in cui hanno sede gli studi centrali di Telesur, che conta su corrispondenti da Bogot\u00e0, Brasilia, Buenos Aires, Citt\u00e0 del Messico, L'Avana, Montevideo, La Paz e Washington D.C. La sua copertura comprende Sudamerica, Centroamerica, Caraibi, Stati Uniti, Europa occidentale e Africa del Nord.\nNel gennaio del 2006, Telesur e l'emittente del Qatar Al-Jazira siglarono un accordo di cooperazione che attir\u00f2 critiche e accuse di \"apologia del terrorismo\", in special modo dal parlamentare statunitense repubblicano Connie Mack IV.\nIl 9 febbraio 2007 Telesur ha cominciato a trasmettere il suo segnale in aperto in UHF in varie citt\u00e0 importanti del Venezuela, tra le quali Caracas, Valencia, Barquisimeto e Puerto La Cruz, attraverso il segnale della vecchia CMT acquisita alcuni mesi prima dalla catena.\nSono diventati azionisti della catena televisiva il Nicaragua e l'Ecuador, rispettivamente l'11 marzo e il 30 agosto 2007.\nCaratteristiche.\nIl canale non ha fini di lucro, ed \u00e8 quasi totale l'assenza di pubblicit\u00e0, oltre al fatto che si pu\u00f2 ricevere gratuitamente sia dalla sua pagina web sia dai canali locali dei differenti paesi ispanofoni. \u00c8 possibile anche la ricezione via cavo e via satellite.\nI giornalisti di Telesur si caratterizzano per una peculiarit\u00e0: parlano tutti con l'accento del loro paese di origine senza dissimulare, in chiaro contrasto con altri channel news continentali come CNN in lingua spagnola che usa il cosiddetto \"spagnolo neutrale\".\nLa programmazione di Telesur si differenzia dagli altri canali di notizie come Euronews, CNN o BBC in quanto, oltre ai contenuti informativi, offre programmi educativi, di dibattito, di intrattenimento e film."}
{"id": "663620", "revid": "36426", "url": "https://it.wikipedia.org/wiki?curid=663620", "title": "Pieve di San Giovanni Evangelista (Montelupo Fiorentino)", "text": "La pieve di San Giovanni Evangelista si trova a Montelupo Fiorentino, a pochi passi dall'ex-Palazzo Podestarile.\nStoria.\nFondata nel 1326 come convento domenicano intitolato a San Niccol\u00f2, dopo i restauri del 1785 assunse il ruolo della vecchia prioria di San Lorenzo e nel 1789 eredit\u00f2 anche i diritti della pieve dei Santi Ippolito e Cassiano, posta sul torrente Pesa. Fu riconsacrata nel 1796.\nDescrizione.\nHa un gradevole aspetto settecentesco e custodisce nell'interno a tre navate varie opere d'arte.\nUna grande tavola, attribuita alla bottega del Botticelli, rappresenta la \"Vergine in trono tra i Santi Lorenzo, Giovanni Evangelista, Sebastiano e Rocco\".\nCollegato a un'epidemia di peste \u00e8 un \"Crocifisso\" del XIV secolo, il cui corpo \u00e8 coperto di pustole.\nUna \"Visitazione\" di gusto controriformato racconta il sacro episodio con un tono familiare.\nNella cappella battesimale, vicino all'entrata, \u00e8 stata sistemata una scultura cinquecentesca in terracotta rappresentante \"San Sebastiano\"."}
{"id": "663621", "revid": "1234826", "url": "https://it.wikipedia.org/wiki?curid=663621", "title": "Perla (disambigua)", "text": ""}
{"id": "663627", "revid": "1573940", "url": "https://it.wikipedia.org/wiki?curid=663627", "title": "Chiesa di San Lorenzo (Montelupo Fiorentino)", "text": "La Chiesa di San Lorenzo, localmente conosciuta anche come prioria di San Lorenzo, si trova nella parte alta di Montelupo Fiorentino, in provincia di Firenze.\nStoria.\nNacque come cappella del castello che i fiorentini riedificarono dalle fondamenta nel 1204. Il castello di Montelupo era stato creato per il controllo dell'Arno nel punto in cui correva il confine con Pistoia. A popolare il centro castrense vennero scelti gli abitanti della parrocchia di Fibbiana dipendenti dal piviere di Empoli e tale scelta venne confermata dal vescovo di Firenze nel 1206; nel 1221 il vescovo fiorentino autorizz\u00f2 il pievano di Empoli ad erigere \"in castro de Montelupo\" una chiesa da intitolarsi alla Madonna e appartenente al piviere di Sant'Andrea.\nQuesta \u00e8 l'unica testimonianza sull'intitolazione alla Madonna visto che gi\u00e0 il 22 luglio 1260 il suo sacerdote risulta come rettore della \"ecclesia Sancti Iohannis de Montelupo\" e come tale si impegna a versare ben 54 staia di grano per il mantenimento dell'esercito fiorentino. Nello stesso documento la chiesa \u00e8 iscritta tra le suffraganee della pieve dei Santi Ippolito e Cassiano. A quel tempo la chiesa doveva essere nella stessa posizione di oggi visto che in un documento del tempo si parla di \"una casa confinante con la chiesa e il muro del castello\".\nNonostante la crisi economica che colpi il contado fiorentino negli anni successivi al dominio ghibellino, la chiesa venne ingrandita con inglobamento delle strutture militari e nel 1284 venne chiamato Corso di Buono ad affrescarne l'interno, che evidentemente doveva gi\u00e0 essere completato. Tra il 1276 e il 1303 la chiesa pass\u00f2 un periodo di tranquillit\u00e0 economica e la situazione miglioro negli anni seguenti quando fu fatta oggetto di numerosi lasciti testamentari da parte dei confratelli della Compagnia dei Penitenti che vi aveva sede. Nel 1299 il patronato della chiesa spettava al vescovo di Firenze che ancora nel 1388 risultava come feudatario. Nel corso del XIV secolo l'edificio prima venne saccheggiato nel 1325 dalla truppe di Castruccio Castracani ma pochi anni dopo venne restaurato e nuovamente ampliato.\nNel 1408 vennero costruiti i due tempietti dedicati rispettivamente a San Nicola e a Sant'Antonio di patronato dei capitani di Orsanmichele il primo e della famiglia Ughi il secondo. Nel corso del XV secolo vennero realizzati alcuni altari e vennero costruite le due cappelle che andarono a formare il transetto.\nIntorno al 1419 \u00e8 documentata la presenza di una tavola di cm.144x199 attribuita a Bicci di Lorenzo descritta come \"Incoronazione della Vergine tra Angeli e Santi\", inizialmente creduta di Pietro di Chellino per il quale esistono evidenze documentali di commissioni sul plesso. L'opera \u00e8 dal 1960 attualmente nella collezione della Fondazione Cassa di Risparmio di Firenze.\nDal 1531 risulta attiva la \"Compagnia di San Lorenzo\", che in seguito dar\u00e0 il nome alla chiesa.\nIl XVII secolo fu un periodo di crisi economica e anche la chiesa non navig\u00f2 in buone acque. Solo il 13 luglio 1691 si hanno notizie di un intervento di abbellimento della struttura: in quel giorno fu inaugurato il nuovo altare del Crocifisso, venne chiuso lo spazio sotto la torre campanaria e vennero rifatte le membrature intorno all'altare maggiore. La Compagnia di San Lorenzo godeva di buone rendite economiche e nel 1735 risulta proprietaria di un suo oratorio distinto dalla chiesa e dotato di ben otto altari; probabilmente si tratta della \"Ecclesia sancti Laurentii de Montelupo\" documentata nel 1388.\nNel 1785 il titolo di San Giovanni Evangelista fu ceduto al convento domenicano di San Niccol\u00f2, la casa canonica fu venduta, la chiesa fu ceduta alla Confraternita di San Lorenzo e sottoposta al patronato della famiglia Frescobaldi.\nNel 1891 la chiesa versava in uno pessimo stato di conservazione e risultava abbandonata da lungo tempo. Nel 1934 vennero restaurati gli affreschi e nel 1947 l'intero edificio venne ripristinato sotto al guida dell'architetti Guido Morozzi; i lavori comportarono la rintonacatura dell'interno la ricostruzione del tetto, fu buttato gi\u00f9 il tamponamento dell'abside e vennero rimontati i tempietti.\nOggi la chiesa \u00e8 saltuariamente officiata ed \u00e8 usata anche come sala da concerti e luogo di mostre. Non \u00e8 sempre accessibile.\nArchitettura e patrimonio artistico.\nLa chiesa di San Lorenzo \u00e8 situata all'interno del circuito murario che cinge il poggio di Montelupo ed \u00e8 il frutto di numerosi interventi costruttivi i pi\u00f9 antichi dei quali risalgono all'inizio del XIII secolo.\nEsterno.\nLa fase pi\u00f9 antica \u00e8 quella rappresentata dalla torre campanaria, originariamente la torre dell'antico mastio. Antecedente al 1203, anno di distruzione del primitivo castello, \u00e8 la parte basamentale della torre realizzata mediante l'uso di bozze di pietra calcarea disposte a filaretto e contenute da cantonali di arenaria; questo settore \u00e8 aperto da una sola finestrella architravata. La sopraelevazione del campanile \u00e8 stata realizzata a partire dal 1204 con l'uso di mattoni; ad alleggerire la struttura vi sono due ordini di ampie finestre centinate e decorate con mattoni disposti a dente di sega, secondo uno stile riscontrabile e paragonabile a quello delle coeve torri di San Miniato al Tedesco, di Cerreto Guidi e nella pieve di San Giovanni Battista a Cigoli e nella pieve di San Giovanni Battista a Corazzano. Nello stesso inizio del Duecento venne realizzato, appoggiandosi alle fortificazioni, anche un edificio in laterizio: questo edificio era a due piani e tuttora si notano le tracce di due portalini archivoltati sovrapposti, oggi murati nella cappella del transetto.\nAd una fase successiva \u00e8 da ascrivere l'elevazione della chiesa e il suo allungamento verso ovest fino alle misure attuali. La facciata presenta un impianto romanico-gotico e anticamente era dotata di una tettoia. Nella parte inferiore della facciata si apre il portale coronato da un arco in laterizio a tutto sesto con ghiera a listello poggiante su un architrave e con gli stipiti in conci di arenaria. All'interno della lunetta si trova un affresco. Il corpo della chiesa, concluso a est da una scarsella quadrangolare, \u00e8 in cotto e bozze di calcare alberese disposte a filaretto.\nAd un'ultima fase dei lavori sono da ascrivere la corte, coperta da volte a crociera, i due bracci del transetto e le finestre aperte sulle fiancate.\nInterno.\nL'interno \u00e8 completamente intonacato ed \u00e8 coperto da capriate lignee. Si mostra nelle redazione rinascimentale, quelle che venne scelta in occasione dei restauri del secondo dopoguerra.\nNella scarsella ricavata dal vano della torre si trovano i resti degli affreschi datati 1284 e firmati da Corso di Buono raffiguranti il \"Cristo Pantocratore\" e i \"Miracoli di San Giovanni evangelista\"; accanto alla porta di ingresso si trovano i due tempietti gotici con all'interno affreschi di Piero di Chellino raffiguranti le \"Storie di San Nicola:\" uno \"San Nicola che ferma l'esecuzione di tre giovani innocenti\" (lunetta), e \"Il miracolo delle sfere d'oro\" (in basso); l'altro \"San Nicola che placa la tempesta\" (lunetta).\nSulla parete interna sinistra si apriva un portale centinato con ghiera in laterizio scolpita a triangoli; questo portale faceva parte di une edificio inglobato durante i lavori di prolungamento della chiesa."}
{"id": "663630", "revid": "94902", "url": "https://it.wikipedia.org/wiki?curid=663630", "title": "Sequenza IS", "text": ""}
{"id": "663632", "revid": "773636", "url": "https://it.wikipedia.org/wiki?curid=663632", "title": "Oratorio dell'Erta", "text": "L'oratorio dell'Erta, o 'La Madonna dell'Erta', o 'della neve', \u00e8 un edificio sacro situato in localit\u00e0 Erta a Montelupo Fiorentino, nei pressi della Villa Medicea dell'Ambrogiana.\nStoria e patrimonio artistico.\nLa munificenza dei Medici si indirizz\u00f2 anche ad episodi di devozione popolare, come il piccolo oratorio, in origine ampio tabernacolo viario quattrocentesco, posto all'importante crocevia tra le allora vie Pisana e Volterrana. Vi si venera un affresco ascrivibile a Paolo Schiavo, raffigurante la \"Madonna col Bambino tra Santi e Angeli e\" datato intorno al 1436, sulla base di puntuali affinit\u00e0 stilistiche riscontrabili con la produzione finora nota dell'artista, quale il tabernacolo presso villa Medici -ora Corsini- nelle vicinanze di San Piero a Sieve e quelle di Mercatale in Val di Pesa.\nL'affresco quattrocentesco raffigura la Vergine nell'atto di allattare il Bambino assisa in un trono architettonico e coronata da una coppia di angeli adoranti e con due figure di Santi decurtati lateralmente, per cui soltanto per il Santo sulla sinistra con il saio marrone e il piede con le stimmate si pu\u00f2 proporre l'identificazione con San Francesco. L'immagine, fino alla fine del novecento, era parzialmente occultata da un dorsale ligneo ottocentesco,\nL'oratorio attuale fu edificato nell'ultimo decennio del secolo XVI per interessamento della Granduchessa Cristina di Lorena, moglie di Ferdinando I de' Medici, in coincidenza con l'acquisizione medicea della Villa dell'Ambrogiana. Grazie alla committenza granducale nella prima met\u00e0 del XVII secolo, esso fu decorato con un ciclo pittorico con le \"Storie del Cristo (\"sul fondo: \"Ges\u00f9 tra i dottori al tempio, Nascita di Maria;\" a sinistra: \"Ascensione di Cristo, Assunzione della Vergine;\" a destra: \"Crocifissione, Flagellazione)\", riferito in via ipotetica da Walfredo Simeoni alla cerchia di Bernardino Poccetti. Si ha inoltre notizia fra il 1632 e il 1637 di una tela coi \"Santi Cosma e Damiano\", protettori la famiglia Medici, \"e la Madonna in gloria\", scomparsa.\nNel XVIII secolo l'oratorio sub\u00ec rilevanti danni strutturali per lo smottamento del terreno e, a partire dal 1765 si susseguono le relazioni allarmanti sullo stato di degrado dell'edificio, fino al crollo della volta del 1803.\nFinalmente nel 1806, su decisione di Maria Luisa di Borbone reggente del Regno di Etruria, si intrapresero i lavori di restauro architettonico sotto la direzione di Pasquale Poccianti. Le decorazioni murali rappresentano nella fascia superiore \"Storie della Passione,\" e in basso a monocromo le \"Beatitudini evangeliche\" tratte dal \"Discorso della montagna\" di Ges\u00f9 (Matteo 5, 1-12), eseguite dal pratese Luigi Catani che intervenne all'Erta in due fasi distinte a sensibile distanza di anni (1807 e 1826) seguendo la progressione del restauro architettonico. Le \"Storie di Cristo\" poste in alto vengono dipinte \"imitando lo stile del Poccetti\" e, come specifica lo stesso pittore, trasformando l'impostazione ovale seicentesca in rettangolare. Dipinse invece ex-novo a secco: i riquadri della contro-facciata (\"Discesa dalla croce, Deposizione nel sepolcro, Resurrezione con le tre Marie al sepolcro)\"; nella pareti di destra (\"Andata al calvario\") e sinistra (\"Discesa dello Spirito Santo\"); e la lunetta sopra il tabernacolo (\"Dio padre in gloria\").\nLa volta \u00e8 decorata con un motivo illusionistico a cassettoni con rosoni contraddistinti da un elemento dorato al centro. \nNella contro-facciata su una targa ricollocata nel 1826 si legge la seguente iscrizione: \u201cSACELLUM / MARIAE. ALMAE. DEI. GENITRICI / A. CHRISTINA. LOTHARINGIA. M.D. E. DICATUM / VETUSTATE. CORRUPTUM / M. ALOYSIA.REG. CURATRIX.REGNI ETRURIAE / NE. HONORES.DEIPARAE.QUOS.HEIC / HABEBAT.VICINITAS.INTERCIDERENT / SQUALORE. DETERSO. IN. ELEGANTI0REM.FACIEM / RESTITUITA. A. M.DCCC.VI\u201d\nL'8 dicembre 2016 \u00e8 stato inaugurato un nuovo restauro architettonico e pittorico dell'oratorio, eseguito dalla Parrocchia dei SS. Quirico e Lucia all'Ambrogiana e di Don Angelo Gorini, alla presenza del Pievano Don Paolo Brogi, del Sindaco Paolo Masetti e della funzionaria della Sovrintendenza Cristina Gnoni Mavarelli.\nL'oratorio fa capo alla Chiesa dei Santi Quirico, Lucia e Pietro d'Alcantara."}
{"id": "663636", "revid": "94902", "url": "https://it.wikipedia.org/wiki?curid=663636", "title": "Elemento IS", "text": ""}
{"id": "663638", "revid": "773636", "url": "https://it.wikipedia.org/wiki?curid=663638", "title": "Oratorio della Misericordia (Montelupo Fiorentino)", "text": "L'oratorio della Misericordia o dello Spirito Santo \u00e8 una chiesa di Montelupo Fiorentino.\nGi\u00e0 Oratorio dello Spirito Santo, il suo interno \u00e8 un'ampia e luminosa aula settecentesca foderata nelle pareti da una boiserie in legno, probabilmente ottocentesca.\nSull'altare, il dipinto rappresentante il \"Salvator Mundi tra vari santi\" (1614) \u00e8 firmato da Ulisse Ciocchi, allievo del Poccetti. In controfacciata \u00e8 una tela seicentesca rappresentante la \"Vergine Assunta adorata dai santi Giovanni Battista e Francesco, Dionigi, Martino di Tours e Pietro martire\" di Lorenzo Lippi."}
{"id": "663641", "revid": "292162", "url": "https://it.wikipedia.org/wiki?curid=663641", "title": "Bosco d'Aci", "text": "Il Bosco d'Aci, citato anche come \"Bosco di Jaci\" e dai latini \"Lucus Jovis\" (bosco sacro a Giove), fu un imponente bosco di querce, di castagni e di molte altre piante che si estendeva nel versante orientale dell'Etna, nella attuale citt\u00e0 metropolitana di Catania.\nArea geografica.\nIl Bosco d'Aci era esteso dal comprensorio che andava delle citt\u00e0 di Acireale, Acicatena, Aci Bonaccorsi, Viagrande e Aci Sant'Antonio a Mascali, Giarre e Riposto e nell'entroterra sino a Monterosso (Aci Sant'Antonio) e Fleri (Zafferana Etnea).\nStoria.\nLe origini del bosco sono probabilmente remotissime ed hanno anticipato la fondazione dei vari borghi. Il fitto bosco era attraversato dalla strada consolare Pompea (la direttrice romana Messina - Siracusa) e quindi un luogo particolarmente ricco per i commerci ma dove imperversavano briganti senza scrupoli e contrabbando.\nIl Bosco di Aci, investito dalle colate laviche del 394 a.C. e del 1329, inizi\u00f2 ad essere citato nelle cronache dai primi del XIV secolo quando questo era esteso per circa 30\u00a0km quadrati e lambiva la attuale piazza Duomo ad Acireale. Dal XVI secolo venne costituita la \u00ab\"Segrezia di Aci\"\u00bb (una sorta di distretto amministrativo) e per il bosco, concesso in enfiteusi o dietro gabella ai cittadini, inizi\u00f2 lo sfruttamento economico. \nLa selva costitu\u00ec un'importante fonte di reddito per la popolazione, anche se rimase un luogo dove imperversavano briganti e malaffare. I briganti, nelle dicerie popolari sfruttavano sia la trama fitta del bosco che un complesso sistema di grotte, cos\u00ec riuscivano a sorprendere i viaggiatori e dopo la rapina potevano disporre di una rapida via di fuga. Di queste leggendarie grotte ne esistono alcune ben conservate nella zona di Santa Maria degli Ammalati. Fra gli sfortunati viandanti si tramanda la storia del nobile magistrato catanese Cosima Nepita assassinato nel XVI secolo. Il magistrato venne ricordato nel toponimo del luogo che da allora divenne il \"Passo di Nepita\" (oggi in territorio di Acireale).\nNel 1675, durante la guerra franco-spagnola, il bosco fu teatro della strenua opposizione degli acesi che riuscirono a respingere i francesi nei pressi di San Leonardello, dopo aver fortificato un costone nei pressi di Fleri.\nIl disboscamento inizi\u00f2 nel XVIII secolo quando il vescovo di Catania, allora conte di Mascali, concesse in enfiteusi diversi boschi del mascalese a degli imprenditori acesi che li trasformarono in produttivi vigneti. Gli effetti di questa trasformazione li sub\u00ec anche l'idrografia del bosco, il lago della Gurna (Mascali) si ridusse mentre si ingrandirono i pantani dell'Auzzanetto (Riposto) che costituirono un pericoloso focolaio di malaria.\nAll'inizio del XIX secolo il bosco non costituiva pi\u00f9 un'entit\u00e0 unica, ma era ridotto a lembi isolati. La continua ricerca di aree sia da urbanizzare che da destinare alla agricoltura aveva infatti smembrato il bosco in diverse parti. Sino ad oggi il bosco \u00e8 comunque da considerarsi come una rarit\u00e0 sia per la fascia pedemontana etna (che oramai \u00e8 fortemente antropizzata) che per alcune specie in esso presenti. Attualmente il bosco si pu\u00f2 ancora osservare nelle zone di Fleri e Pisano Etneo nel territorio di Zafferana Etnea, Santa Maria degli Ammalati, San Giovanni Bosco, Cosentini e Linera (tra i comuni di Acireale e Santa Venerina) e Santa Maria La Stella, Lavinaio e Monterosso (Aci Sant'Antonio). Nei pressi di Fleri \u00e8 poi possibile osservare parte della fortificazione eretta intorno al 1675 per contrastare i francesi.\nToponimi.\nUn resto del Bosco di Aci lo troviamo a Cosentini, frazione di Santa Venerina. Si tratta dell'antico bosco della Cunigghieria, l'attuale Parco Oasi Naturalistico di Cosentini, nel quale possiamo ammirare una ricca vegetazione ed in particolare delle querce secolari. Un altro resto dell'antico Bosco di Aci lo troviamo a Linera, frazione di Santa Venerina, ed \u00e8 il Bosco di Funnedda. \nLa selva in molte parti era impenetrabile ed alcuni toponimi come la zona detta \u00ab\"la Scura\"\u00bb (\"la buia\") nei pressi di San Giovanni Bosco derivano direttamente dalla fitta trama degli alberi. \nEcco come veniva descritta \"la Scura\" nel 1937 \u00ab Una strada tortuosa, con poca abitazione, coperta da un bosco che raramente lasciava penetrare fra i suoi rami la luce del giorno, favorita da grotte vaste e profonde parecchie centinaia di metri\u00bb. Queste costituivano un ambiente molto favorevole alle imprese dei malavitosi: \u00ab Tranne le carovane ben armate, non ci fu persona, che passando di l\u00e0, se non la vita, non vi perdesse la roba.\u00bb \nAd Est dalla Scura, a circa 200 m quasi parallelamente, ma molto pi\u00f9 ampia corre la moderna strada Orientale Sicula. Fino ai primi decenni del XX secolo la denominazione del territorio che sta a valle della Scura, si chiamava \"Salita Sorbo\". Si tramanda che oltre alla salita, che \u00e8 veramente ripida, sebbene breve, ivi esisteva una pianta di sorbo, essa serv\u00ec a distinguere questa salita da tante altre che non mancano lungo la strada Messina Catania. La piccola borgata dal suolo scosceso negli anni quaranta \u00e8 stata eretta a parrocchia, divenendo anche frazione del comune di Acireale. Il primo parroco Don Rosario Strano insieme al popolo scelsero S. Giovanni Bosco come santo protettore della nascente parrocchia e della frazione.\nIl toponimo della frazione acese di Guardia, nacque invece da una postazione militare sorta nel secolo XVII per cercare di porre freno al brigantaggio, (denominata originariamente \"Monte La Guardia\",oggi in territorio di S.Giovanni Bosco). Fino al 1880 si chiamava Sciare per via della consistenza geologica del suolo. Il nucleo abitativo pi\u00f9 consistente di Sciare comprendeva la zona Ovest della attuale chiesa parrocchiale la cui costruzione risale al 1889.\nNel lessico comune il toponimo della frazione Santa Maria degli Ammalati deriverebbe da un lazzaretto, tuttavia l'evenienza non ha riscontri storici. Nella stessa frazione la contrada del \u00ab\"Castelluccio\"\u00bb rimanda ad una postazione militare del XVI secolo.\nAltre volte fu la vegetazione a dare il nome ai borghi: una macchia di carrubi forn\u00ec il nome a Carruba (Giarre) ed una piantagione di lino al paese di Linera (Santa Venerina).\nVegetazione.\nNella parte superstite si trova la quercia caducifoglie, il cerro, il castagno oltre alla tipica vegetazione mediterranea formata soprattutto da alloro, pistacchio, bagolaro, leccio, olivastro, lentischi, euforbia, rosa selvatica e ginestra. \nNei frammenti di bosco ancora esistenti ad Ovest dell'abitato di S. Giovanni Bosco, frazione di Acireale e attraversato in direzione N-S dall'autostrada A18 Catania Messina, sono presenti, oltre alle piante arboree sopra elencate, esemplari di \"Pyrus pyraster\", di \"Fraxinus ornus\" (frassino da manna), di \"Crataegus monogyna\" e di \"Cytisus villosus\" (citiso). Vi si riscontrano anche esemplari di interessanti piante erbacee divenute rare, tra queste l'elegante \"Anemone hortensis\" che fiorisce in primavera in un'area molto ristretta al limite N-E in prossimit\u00e0 della zona denominata \"Felicetto\". Della stessa famiglia, ma con fioritura autunnale \u00e8 presente anche il \"Ranunculus bullatus\" dal bel colore giallo. Dopo le prime piogge autunnali il sottobosco si veste di rosa per i ciclamini che spuntano con la loro magnifica eleganza da ogni anfratto roccioso; si tratta del noto ciclamino napoletano (\"Cyclamen hederifolium\") la cui fioritura si protrae fino al mese di dicembre. In primavera nel sottobosco prevale il bianco di una graziosa liliacea molto comune appartenente al Genere \"Allium\". \nDegrado ambientale.\nUna piccola grande risorsa, colpevolmente ignorata e offesa dalle discariche abusive e non. Il lembo di bosco in localit\u00e0 Badia di Monte Guardia (territorio del comune di Santa Venerina), accoglieva fino a circa un decennio fa una enorme discarica che adesso risulta essere ricoperta da uno strato di terriccio. Il danno ambientale, senza considerare gli effetti deleteri alle falde freatiche sottostanti \u00e8 costato la cancellazione di alcuni ettari di bosco etneo tra i pochi lembi rimasti ad una quota relativamente bassa sul versante orientale del vulcano.\nProtezione.\nI lembi relitti del bosco, di cui i pi\u00f9 importanti sono oggi il bosco dello Scacchiere, il bosco di Linera, il bosco di Santa Maria la Stella, hanno avuto un pur tardivo riconoscimento e sono stati inseriti nel \"Piano territoriale della Provincia di Catania\". Inoltre \u00e8 stato istituito il sito di interesse comunitario \"Bosco di S. Maria La Stella\".\nLeggenda.\nIl bosco che era vasto e poco conosciuto, nei tempi antichi ha sempre dato luogo a leggende e dicerie popolari, ma anche ispirato poeti classici. Fra questi Claudiano nella \u00ab\"Gigantomachia\"\u00bb narrava dei Giganti caduti nel \u00ab\"Lucus Jovis\"\u00bb (la denominazione latina del bosco) dopo aver tentato la scalata all'Olimpo per punizione di Zeus e degli Dei.\nClaudiano scrisse che le pelli e le teste dei Giganti rimasero infisse ai tronchi degli alberi, in espressioni terrificanti tanto che persino il ciclope Polifemo se ne teneva lontano."}
{"id": "663642", "revid": "712828", "url": "https://it.wikipedia.org/wiki?curid=663642", "title": "AT-PT", "text": ""}
{"id": "663644", "revid": "1305772", "url": "https://it.wikipedia.org/wiki?curid=663644", "title": "Middlesex (disambigua)", "text": ""}
{"id": "663647", "revid": "1305772", "url": "https://it.wikipedia.org/wiki?curid=663647", "title": "Titanal", "text": "Titanal \u00e8 il nome commerciale di alcune leghe metalliche leggere per utilizzi speciali.\nTitanal AMAG.\nIl \"Titanal AMAG\" \u00e8 una lega a base di alluminio cos\u00ec composta (le percentuali devono considerarsi indicative):\nIl \"Titanal\" \u00e8 stato sviluppato dalla societ\u00e0 austriaca AMAG - Austria Metall AG negli anni ottanta del XX secolo.\nData la preponderanza di alluminio, la lega ha densit\u00e0 inferiore a quella del titanio, avendo la stessa resistenza meccanica; presenta, infatti, caratteristiche di elevata duttilit\u00e0, malleabilit\u00e0 e flessibilit\u00e0, fattori che le garantiscono una migliore resistenza alla torsione rispetto al titanio.\nIl \"Titanal\" \u00e8 utilizzato principalmente per la costruzione degli sci da neve e dei relativi bastoncini, di ramponi, ma anche, fra l'altro, di pale per spalare la neve e racchette da tennis.\nAltre leghe denominate Titanal.\nUna lega di alluminio pure denominata \"Titanal\" \u00e8 prodotta da una societ\u00e0 inglese.\nTale lega \u00e8 cos\u00ec composta:\nInoltre, esiste una lega nichel-titanio (45-60% nichel, 40-50% titanio) pure chiamata \"Titanal\". Essa \u00e8 principalmente utilizzata per la realizzazione di fili metallici ad uso odontoiatrico."}
{"id": "663663", "revid": "287204", "url": "https://it.wikipedia.org/wiki?curid=663663", "title": "Classe 600 serie Perla", "text": "La classe 600 serie Perla era una classe di sommergibili costieri italiani. Impostata nel 1935, terza serie della Serie 600, le dieci unit\u00e0 dal nome di minerali furono impiegate durante la seconda guerra mondiale.\nDurante la guerra di Spagna l\"Iride\" e l\"Onice\" vennero \u201cprestati\u201d alla marina falangista, prendendo il nome rispettivamente di \"Gonz\u00e1les L\u00f3pez\" e \"Aguilar Tablada\", nell'ambito degli aiuti italiani al regime di Franco.\nQueste unit\u00e0 ottennero alcuni successi, come l'affondamento dell'incrociatore inglese \"Bonaventure \" (pennant number 31) della classe Dido da parte dell\"Ambra\", e vari affondamenti ai danni del naviglio mercantile.\nDue battelli della classe, \"Iride \"ed \"Ambra \"furono trasformati per il trasporto di mezzi di assalto subacquei. L\"Iride\" affond\u00f2 nel 1940 durante il primo tentativo fallito di assalto alla base di Alessandria.\nUna vera impresa fu il trasferimento del \"Perla\" dalla base di Massaua, in Eritrea, che stava per cadere insieme al resto dell'Africa Orientale Italiana per mano delle truppe inglesi fino alla base atlantica di Betasom, a Bordeaux, effettuata attraverso la circumnavigazione del continente africano e successivamente il rientro nel mar Mediterraneo attraverso lo stretto di Gibilterra.\nUnit\u00e0.\nAmbra.\nImpostato il 28 agosto 1935 nei cantieri Odero-Terni-Orlando di La Spezia, fu varato il 28 maggio 1936 ed entr\u00f2 in servizio il 4 agosto dello stesso anno. Il 16 dicembre 1941 fu sottoposto a ben dodici ore di caccia antisommergibile da parte di due navi britanniche, riuscendo tuttavia ad allontanarsi incolume. Alle 2.44 del 31 marzo 1941, al comando del t.v. Mario Arillo, lanci\u00f2 tre siluri contro il moderno incrociatore britannico HMS \"Bonaventure\" (forse in precedenza danneggiato da un altro sommergibile, il \"Dagabur\") che, colpito, affond\u00f2 portando con s\u00e9 23 ufficiali e 115 marinai. Fra marzo e aprile 1942 fu convertito in sommergibile \u00abavvicinatore\u00bb di mezzi d'assalto. Il 29 aprile 1942 part\u00ec per la sua prima missione (operazione \u00abG.A. 4\u00bb): un attacco di SLC alla base di Alessandria d'Egitto. Dopo una tappa a Lero, il sommergibile giunse ad Alessandria il 14 maggio e rilasci\u00f2 i due SLC. Causa per\u00f2 un errore di calcolo della posizione, l\u2019\"Ambra\" si venne a trovare in un punto differente da quello previsto, e gli SLC, non trovando l'imboccatura del porto, dovettero essere abbandonati dai due equipaggi, che furono poi catturati. Il 4 dicembre 1942 l\u2019\"Ambra\" lasci\u00f2 La Spezia per la sua seconda missione da avvicinatore, l'operazione \u00abN.A. 1\u00bb: un attacco con SLC e \u00abuomini Gamma\u00bb (subacquei incursori) contro il porto di Algeri. Il 7 dicembre il sommergibile raggiunse la zona di Algeri e quattro giorni dopo, migliorate le condizioni meteomarine, pot\u00e9 rilasciare i \u00abGamma\u00bb e gli SLC. Il comandante Arillo volle poi trattenersi a lungo in zona per recuperare gli incursori, ma questi al ritorno non trovarono (prevedibilmente) il sommergibile e furono tutti catturati; l'operazione si concluse comunque con un successo, dato che vennero affondati i piroscafi \"Ocean Vanquisher\" (7174 tsl) e \"Berto\" (1493 tsl), e due altri grossi mercantili, l\u2019\"Empire Centaur\" (7041 tsl) e l\u2019\"Armattan\" (4558 tsl) subirono gravi danni. La terza e ultima missione dell\u2019\"Ambra\" si svolse durante la campagna di Sicilia: nella notte del 17-18 luglio 1943 il sommergibile, con a bordo tre barchini esplosivi MTR, si port\u00f2 nei pressi di Siracusa per attaccare le navi ormeggiate in zona, ma fu individuato da un aereo antisommergibile e colpito con bombe di profondit\u00e0. Gravemente danneggiato, il sommergibile dovette essere rimorchiato a Napoli dalla torpediniera \"Partenope\"; dopo riparazioni provvisorie, si trasfer\u00ec a La Spezia il 27 luglio. All'armistizio si trovava ancora in riparazione e si autoaffond\u00f2; recuperato dai tedeschi, fu affondato nel porto da un attacco aereo nel 1944.\nBerillo.\nImpostato il 14 settembre 1935 nei CRDA di Monfalcone, fu varato il 14 giugno 1936 ed entr\u00f2 in servizio il 5 agosto dello stesso anno. Come altre unit\u00e0, prese clandestinamente parte alla guerra di Spagna effettuando tre missioni; durante una di queste si verificarono 45 fra avvistamenti e manovre d'attacco ma con un solo (e infruttuoso) lancio di due siluri contro un mercantile. Durante la seconda guerra mondiale fu assegnato alla XIII Squadriglia Sommergibili; svolse cinque missioni navigando per 4298 miglia. Verso le tre del 2 ottobre 1941 avvist\u00f2 i cacciatorpediniere \"Havock\" e \"Hasty\", contro i quali lanci\u00f2 inutilmente due siluri; fu colpito con bombe di profondit\u00e0 e costretto ad emergere e autoaffondarsi. Ci furono due vittime (il secondo capo Alberto Maya ed il sergente Sebastiano Parodi), mentre gli altri 45 membri dell'equipaggio \u2013 fra cui il comandante t.v. Camillo Milesi Ferretti \u2013 furono fatti prigionieri.\nCorallo.\nImpostato nei CRDA di Monfalcone il 1\u00ba ottobre 1935, fu varato il 2 agosto 1936 ed entr\u00f2 in servizio il 26 settembre del medesimo anno. Durante la seconda guerra mondiale fu inquadrato nella 72\u00aa Squadriglia Sommergibili. Il 17 settembre 1940, al comando del c.c. Loris Albanese, avvist\u00f2 la portaerei HMS \"Illustrious\", la corazzata HMS \"Valiant\" e i cinque cacciatorpediniere della scorta; lanci\u00f2 due siluri contro l\u2019\"Illustrious\" e sent\u00ec due violenti scoppi, ma non sono mai stati confermati danneggiamenti. La reazione britannica \u2013 bombardamento con cariche di profondit\u00e0 per tre ore \u2013 procur\u00f2 vari danni e una vittima (il capo silurista Angelo Bianchi) al \"Corallo\", e quando il sommergibile venne in superficie il t.v. Alfredo Gatti, comandante in seconda, non riusc\u00ec a regolare la pressione all'apertura di un portello e fu espulso dalla pressione, scomparendo in mare. Il 28 aprile 1942 il \"Corallo\" affond\u00f2 a cannonate due motovelieri tunisini: la goletta \"Dar es Salaam\" (138 tsl) e lo sciabecco \"Tunis\" (41 tsl), mentre il 7 giugno ebbe eguale sorte il motoveliero \"Hady M'Hamed\" (26 tsl); gli equipaggi delle tre piccole imbarcazioni furono tutti presi a bordo del sommergibile. Nella notte del 13 dicembre 1942, a circa quattordici miglia da Bougie, fu individuato da quattro fregate inglesi che secondo alcune fonti lo colpirono con le artiglierie mentre cercava di immergersi, secondo altre lo costrinsero all'emersione danneggiandolo con bombe di profondit\u00e0; comunque fosse stato, al termine dello scontro il \"Corallo\" fu speronato dalla fregata \"Enchantress\" (che a sua volta si procur\u00f2 gravi danni) e affond\u00f2 assieme all'intero equipaggio (il comandante t.v. Guido Guidi, 5 altri ufficiali e 43 fra sottufficiali e marinai).\nDiaspro.\nImpostato il 21 settembre 1935, fu varato il 5 luglio 1936 ed entr\u00f2 in servizio il 22 agosto dello stesso anno. Come altre unit\u00e0, partecip\u00f2 clandestinamente alla guerra di Spagna: in una prima missione nel Canale di Sicilia svolse 25 manovre d'attacco con per\u00f2 due soli (ed inutili) lanci. Il 1\u00ba settembre 1937, al comando del c.c. Giuseppe Mellina lanci\u00f2 due siluri contro la nave cisterna britannica \"Woodford\" da 6987 tsl; la nave evit\u00f2 gli ordigni e tent\u00f2 di speronare il \"Diaspro\", ma il sommergibile lanci\u00f2 contro la petroliera altri due siluri, che la affondarono. Nell'agosto 1940 riusc\u00ec a portarsi nei pressi della Forza H britannica ma non pot\u00e9 attaccare perch\u00e9 attaccato da velivoli della portaerei \"Ark Royal\". Il 22 luglio 1941 attacc\u00f2 nuovamente la Forza H nel corso dell'operazione inglese Substance: lanci\u00f2 quattro siluri contro degli incrociatori e altri due contro una corazzata ed una portaerei. Furono avvertite le esplosioni degli ultimi due siluri, ma non risultano danneggiamenti; secondo fonte inglese il cacciatorpediniere australiano \"Nestor\" avvist\u00f2 i primi ordigni e diede l'allarme, mentre gli ultimi due siluri \u2013 regolati per passare ad una quota profonda, per colpire un'unit\u00e0 di grandi dimensioni \u2013 transitarono sotto la chiglia del caccia senza scoppiare. Il 29 settembre 1941 il sommergibile lanci\u00f2 due siluri contro un gruppo di unit\u00e0 britanniche, mancando di poco il cacciatorpediniere \"Gurkha\". Il 20 ottobre 1941 avvist\u00f2 le navi della Forza K (una formazione leggera britannica specializzata negli attacchi ai convogli italiani per la Libia) ma non pot\u00e9 attaccarle per la troppa distanza. Nel novembre 1942 attacc\u00f2 una motonave con il lancio infruttuoso di cinque siluri; in dicembre non ebbe ugualmente risultato il forzamento del porto di Bona. Il 18 agosto 1943 attacc\u00f2, ancora una volta inutilmente, due cacciatorpediniere britannici al largo di Stromboli; analogamente infruttuoso, l'indomani, fu un nuovo lancio di quattro siluri (anche se furono udite due esplosioni). All'armistizio diresse a Bona per consegnarsi agli Alleati, ma fu costretto a riparare su Cagliari da problemi meccanici. Fino ad allora aveva svolto 53 missioni di guerra, con 806 giorni di navigazione e 25.402 miglia percorse. Durante la cobelligeranza effettu\u00f2 59 missioni, di cui 48 addestrative, con 4030 miglia nautiche percorse; in una missione (dal 17 al 23 agosto 1944) fu impiegato per lo sbarco di agenti a Zante e Cefalonia. Il 1\u00ba febbraio 1948 fu radiato e quindi avviato alla demolizione; nel corso della guerra fra il suo equipaggio vi era stata una sola vittima, il sergente Gaetano Loffredo.\nGemma.\nImpostato nei cantieri Odero Terni Orlando di La Spezia il 28 agosto 1935, fu varato il 28 maggio 1936 ed entr\u00f2 in servizio il 4 agosto dello stesso anno. Inquadrato nella XXXV Squadriglia Sommergibili, prese clandestinamente parte alla guerra di Spagna con una sola missione. Trasferito in Mar Rosso, nel 1939 svolse, assieme al gemello \"Perla\", un lungo viaggio nell'Oceano Indiano per verificare le capacit\u00e0 delle unit\u00e0 in tali zone. Trasferito alla XIV Squadriglia e poi alla XIII, durante la seconda guerra mondiale fu di base a Lero. Svolse quattro infruttuose missioni; durante la quarta (e ultima) s'incroci\u00f2 con il sommergibile \"Tricheco\". Causa un tragico errore, nessuno dei due sommergibili era stato avvertito della presenza dell'altro: cos\u00ec il comandante del \"Tricheco\", pensando che l'altra unit\u00e0 fosse nemica, ordin\u00f2 il lancio di due siluri da breve distanza. Colpito, il \"Gemma\" s'inabiss\u00f2 all'istante in posizione 35\u00b030' N e 27\u00b018' E, con la morte dell'intero equipaggio (il comandante c.c. Guido Cordero di Montezemolo, 4 altri ufficiali e 39 fra sottufficiali e marinai).\nIride.\nImpostato nei cantieri Odero Terni Orlando di La Spezia il 3 settembre 1935, fu varato il 30 luglio 1936 ed entr\u00f2 in servizio il 6 novembre dello stesso anno. Inizialmente aveva nome \"Iris\". Partecip\u00f2 clandestinamente alla guerra di Spagna ed il 30 agosto 1937 lanci\u00f2 un siluro contro il cacciatorpediniere britannico \"Havock\", scambiato per un'unit\u00e0 spagnola. L\u2019\"Havock\", evitato il siluro, bombard\u00f2 poi per ben nove ore \u2013 assieme ai sezionari \"Hardy\", \"Hasty\", \"Hereward\" e \"Hyperion\" con i quali formava la 2\u00b0 Destroyer Flotilla britannica \u2013 l\u2019\"Iride\" con cariche di profondit\u00e0, senza tuttavia causargli danni gravi; l'incidente cre\u00f2 una certa tensione fra Italia e Regno Unito. Dal settembre 1937 l\u2019\"Iride\", con sigla \"L. 3\" e nome \"Gonz\u00e1les L\u00f3pez\", prest\u00f2 servizio per alcuni mesi nella Legione spagnola. Durante questo periodo si ebbe un incidente simile a quello dell\u2019\"Havock\": il caccia britannico \"Basilisk\" fu mancato di poco da un siluro. Il caso non \u00e8 mai stato chiarito con certezza e il comando stesso della Royal Navy ritenne che semplicemente le vedette del \"Basilisk\" avessero scambiato scie di delfini con quella di un siluro. Nel 1968, tuttavia, il comandante dell\u2019\"Iride\" al momento dei fatti, Junio Valerio Borghese, sostenne di essere stato l'attaccante del \"Basilisk\" e di avere anche ricevuto una dura reazione, che gli aveva causato due morti e quattro feriti; tale versione non \u00e8 per\u00f2 suffragata da prove. All'inizio della seconda guerra mondiale l\u2019\"Iride\" fu scelto come avvicinatore per il primo attacco con SLC contro Alessandria d'Egitto (operazione \u00abG.A. 1\u00bb) e munito di appositi supporti per il trasporto dei mezzi (tale sistema, che consentiva una tenuta massima di 30 metri, non si rivel\u00f2 il pi\u00f9 adeguato e fu infatti rimpiazzato, sui sommergibili \"Ambra\", \"Gondar\" e \"Scir\u00e8\", da appositi cilindri che consentivano una profondit\u00e0 tripla e maggiore praticit\u00e0). Il 12 agosto 1940 l\u2019\"Iride\", al comando del t.v. Francesco Brunetti, part\u00ec da La Spezia e, dopo una tappa a Trapani fino al 16, raggiunse il 21 la baia di Menelao ed il Golfo di Bomba (Cirenaica) dove si trovavano la torpediniera \"Calipso\" (con gli equipaggi degli SLC) e la nave appoggio \"Monte Gargano\". Alcuni aerei britannici, di ritorno da un'incursione, avvistarono le navi italiane e fu deciso l'invio di un ricognitore; al rientro del velivolo tre aerosiluranti Fairey Swordfish attaccarono le navi nel golfo di Bomba. Uno dei siluri centr\u00f2 l\u2019\"Iride\", che affond\u00f2 in pochi istanti: il comandante Brunetti, due uomini della X Flottiglia MAS e alcuni marinai furono sbalzati in acqua, altri due membri dell'equipaggio \u2013 il secondo capo Michele Antinoro ed il cannoniere Flavio Torracca \u2013 rimasero uccisi ed il resto dell'equipaggio affond\u00f2 con il sommergibile. Gli operatori della X MAS \u2013 fra cui Luigi Durand de la Penne, Elios Toschi, Gino Birindelli e Teseo Tesei \u2013 s'immersero sul relitto e scoprirono che due sottufficiali e sette marinai erano ancora vivi, intrappolati in uno dei compartimenti di poppa. Supportati anche da un palombaro inviato da Tobruk (Germano Gobbi) riuscirono a salvare cinque marinai (altri due morirono per embolia, mentre i due sottufficiali annegarono in un tentativo di uscire prima del dovuto). In tutto i morti dell\u2019\"Iride\" furono 33. Il relitto del sommergibile, semidistrutto poi con cariche di profondit\u00e0, giace a su un fondale di 18 metri.\nMalachite.\nImpostato il 31 giugno 1935 nei cantieri Odero Terni Orlando di La Spezia, fu varato il 30 luglio 1936 ed entr\u00f2 in servizio il 6 novembre dello stesso anno. Il 24 giugno 1940 individu\u00f2 un convoglio che non pot\u00e9 attaccare perch\u00e9 troppo lontano. Il 15 dicembre fu attaccato da un aereo ma riusc\u00ec a respingerlo. Il 14 febbraio 1941 avvist\u00f2 un'unit\u00e0 militare e cerc\u00f2 di avvicinarsi, ma non ci riusc\u00ec per l'eccessiva distanza e la grande velocit\u00e0 della nave. Il 19 marzo lanci\u00f2 due siluri contro un incrociatore, mancandolo. Il 14 aprile cerc\u00f2 di attaccare un grosso convoglio ma fu respinto dalla scorta. Il 3 luglio avvist\u00f2 l'incrociatore leggero HMS \"Phoebe\" con due cacciatorpediniere di scorta e cerc\u00f2 di silurarlo, infruttuosamente, anche se fu avvertito uno scoppio; alcune fonti ritengono che sia stato colpito uno dei caccia. Il 24 novembre 1942 penetr\u00f2 nella rada di Philippeville e lanci\u00f2 una coppiola di siluri contro tre piroscafi e altri due contro una nave cisterna; furono sentiti gli scoppi di tutti i siluri. Secondo alcune fonti i britannici confermarono nel dopoguerra il danneggiamento di alcune unit\u00e0; secondo altre non ci sono invece mai state conferme. Il 22 gennaio 1943 lanci\u00f2 quattro siluri contro un convoglio udendo due violenti scoppi, ma non vi sono mai state conferme. Il 2 febbraio 1943, al comando del t.v. Alpinolo Cinti, part\u00ec da Cagliari per una missione speciale: il trasporto e lo sbarco di un gruppo di undici incursori del Battaglione \u00abSan Marco\u00bb nei pressi di Capo Matifou (Algeria). Il \"Malachite\", portatosi in prossimit\u00e0 della costa nella notte tra il 5 ed il 6 febbraio, sbarc\u00f2 i sabotatori nella serata del 6 (prima ci\u00f2 era stato impossibile causa il maltempo) e ne aspett\u00f2 inutilmente il ritorno fino alle 6.30 dell'indomani, quando dovette ripartire per Cagliari. Verso le undici del 9 febbraio, durante la navigazione di rientro, fu avvistato dal sommergibile olandese \"Dolfijn\" che gli lanci\u00f2 quattro siluri; evitati i primi tre, fu centrato dal quarto e affond\u00f2 di poppa nel giro di un minuto, portando con s\u00e9 un ufficiale e 34 fra sottufficiali e marinai, mentre il comandante Cinti, altri tre ufficiali e 9 fra sottufficiali e marinai, sbalzati in mare, furono tratti in salvo da imbarcazioni accorse poco dopo. Il \"Malachite\" aveva svolto sino ad allora 36 missioni. Il relitto del sommergibile \u00e8 stato individuato nel 1999 a 123 metri di profondit\u00e0, tre miglia a sud di Capo Spartivento.\nOnice.\nImpostato il 27 agosto 1935 nei cantieri Odero Terni Orlando di La Spezia, fu varato il 15 giugno 1936 ed entr\u00f2 in servizio il 1\u00ba settembre del medesimo anno. Partecip\u00f2 clandestinamente alla guerra di Spagna e dal settembre 1937 al febbraio 1938 prest\u00f2 servizio, con sigla \"L. 4\" e nome \"Aguilar Tablada\", nella Legione spagnola. Il 28 settembre 1940 si scontr\u00f2 con l'avviso scorta \"Diana\" nel porto di Messina, necessitando di riparazioni poi effettuate presso i Cantieri del Quarnaro. L'8 marzo 1941 lanci\u00f2 due siluri contro un incrociatore nel Canale di Caso, mancandolo. Il 21 maggio, pi\u00f9 o meno nella stessa zona, lanci\u00f2 tre siluri contro altrettanti cacciatorpediniere, ma ancora senza risultati. Il 10 ottobre 1941 ebbe uno scontro, con lancio di siluri e fuoco d'artiglieria, con un sommergibile britannico; scontro che si concluse per\u00f2 con un nulla di fatto. Il 16 marzo 1942 fu attaccato con un siluro da un sommergibile nemico, ma riusc\u00ec a evitare l'arma e a obbligare l'unit\u00e0 nemica ad allontanarsi. Il 28 aprile attacc\u00f2 un sommergibile ma con esito negativo. All'armistizio si consegn\u00f2 agli Alleati a Malta. Il 7 ottobre 1943, con altri sommergibili, fu impiegato per produrre energia elettrica per il porto di Napoli. Durante il conflitto 1940-1943 aveva svolto venti missioni trascorrendo 251 giorni in mare; nel corso della cobelligeranza effettu\u00f2 poi 128 missioni addestrative. Il 1\u00ba febbraio 1948 fu radiato e quindi avviato alla demolizione.\nPerla.\nImpostato il 31 agosto 1935 nei CRDA di Monfalcone, fu varato il 3 maggio 1936 ed entr\u00f2 in servizio l'8 luglio dello stesso anno. Nella primavera 1939 effettu\u00f2 una crociera in Oceano Indiano unitamente al \"Gemma\", per verificare le capacit\u00e0 dei sommergibili del tipo in quelle acque; l'esito fu piuttosto deludente. Nell'estate dello stesso anno fu impiegato per verificare l'efficacia di un sistema di lancio dei siluri \u00absenza bolla\u00bb (che evitasse, cio\u00e8, la fuoriuscita di grosse bolle d'aria durante il lancio dei siluri: questo problema facilitava l'individuazione del sommergibile e poteva anche provocare problemi di assetto), con esito soddisfacente. All'inizio della seconda guerra mondiale, inquadrato nella LXXXII Squadriglia Sommergibili, aveva base a Massaua (Eritrea) e oper\u00f2 in Mar Rosso. Il 19 luglio 1940, al comando del t.v. Mario Pouchain, lasci\u00f2 Massaua per la sua prima missione. Tuttavia le elevate temperature resero gli angusti ambienti del sommergibile invivibili: l'apparato per l'aria condizionata non funzionava e Pouchain ordin\u00f2 di smontarlo per controllarlo. Nel corso di questa operazione, si ebbero perdite di cloruro di metile, che provocarono l'intossicazione dapprima di quattro uomini e poi di un numero sempre crescente. Il 23 il \"Perla\" raggiunse la zona assegnata in condizioni disperate: il comandante in seconda t.v. Renzo Simoncini era impazzito cos\u00ec come molti altri marinai, molti davano segni di delirio o follia anche pericolosi, lo stesso Pouchain era intossicato cos\u00ec come la maggior parte dell'equipaggio; la temperatura all'interno del sommergibile era di 64\u00a0\u00b0C. Ricevuto l'ordine di rientrare, il \"Perla\" si diresse verso Massaua in condizioni molto precarie: met\u00e0 dell'equipaggio era in stato di intossicazione grave; il 26 si ebbe una prima vittima e gli otto decimi dell'equipaggio risultavano intossicati. Il sommergibile fu attaccato dalla cannoniera HMS \"Shoreham\" e costretto all'immersione, riportando qualche danno per le bombe di profondit\u00e0; riemerso, fin\u00ec incagliato. Da Massaua partirono in soccorso i cacciatorpediniere \"Leone\" e \"Pantera\" e la torpediniera \"Giovanni Acerbi\"; il \"Leone\" dovette per\u00f2 tornare indietro per un guasto e le altre due navi furono fatte rientrare alla notizia che una superiore formazione nemica (l'incrociatore leggero \"Leander\" ed i caccia \"Kingston\" e \"Kandahar\") era diretta verso il \"Perla\".. Il \"Kingston\", avvicinatosi al sommergibile, apr\u00ec il fuoco; il \"Perla\" tent\u00f2 di reagire col cannone, che per\u00f2 smise di funzionare al secondo colpo. Pouchain ordin\u00f2 di eliminare i documenti segreti e abbandonare l'unit\u00e0: a bordo rimasero lui, un guardiamarina ed il marinaio elettricista Arduino Forgiarini, che non aveva voluto abbandonare il sommergibile senza il comandante. Il primo proiettile del \"Kingston\" che colp\u00ec il \"Perla\" uccise Forgiarini (che fu decorato con Medaglia d'oro al valor militare alla memoria) e sbalz\u00f2 in acqua i due ufficiali; due attacchi di aerei italiani (otto bombardieri Savoia-Marchetti S.M.81) costrinsero il \"Kingston\" e le altre unit\u00e0 a ripiegare. Il t.v. Simoncini, l'intossicato pi\u00f9 grave fra gli ufficiali, risal\u00ec sul sommergibile ormai abbandonato e mor\u00ec poco dopo; anche fra i naufraghi che avevano frattanto preso terra si ebbero 13 morti per le conseguenze dell'intossicazione, mentre i superstiti, in due gruppi, furono recuperati il 28 ed il 30 rispettivamente dal caccia \"Daniele Manin\" e da una spedizione proveniente da Massaua. Il \"Perla\", provvisoriamente riparato, fu poi rimorchiato a Massaua il 20 luglio. Nel gennaio 1941, rendendosi ormai evidente la prossima caduta dell'Africa Orientale Italiana, si decise che i sommergibili, appoggiati da unit\u00e0 rifornitrici tedesche, avrebbero raggiunto Bordeaux, sede di Betasom, la base sommergibilistica italiana in Atlantico; il \"Perla\" (come del resto le altre unit\u00e0) fu modificato per tale viaggio: furono modificati i doppifondi per immagazzinare pi\u00f9 carburante ed eliminati i siluri e parte delle munizioni del cannone, nonch\u00e9 altre cose ritenute superflue. Il 1\u00ba marzo 1941 il \"Perla\" lasci\u00f2 Massaua al comando del t.v. Bruno Napp; dopo essere passato a est del Madagascar (scampando anche ad un attacco aereo), si riforn\u00ec presso la nave corsara tedesca \"Atlantis\", dove l'impresa che un sommergibile del genere stava affrontando dest\u00f2 molta ammirazione nel comandante dell\u2019\"Atlantis\", Bernhardt Rogge. Il \"Perla\" percorse poi altre 4000 miglia raggiungendo la nave rifornimento tedesca \"Nordmark\"; dopo essere ripartito pass\u00f2 fra le Azzorre e le Canarie e giunse a Bordeaux il 20 maggio: aveva trascorso in mare 81 giorni percorrendo 13.100 miglia. Dopo quattro mesi trascorsi inattivi a Bordeaux, il 20 settembre 1941 il \"Perla\" ripart\u00ec per rientrare in Mediterraneo, giungendo a Cagliari il 3 ottobre. L'11 maggio 1942 lanci\u00f2 due siluri contro il posamine veloce HMS \"Welshman\", mancandolo. Il 9 luglio lanci\u00f2 due siluri contro la corvetta britannica \"Hyacinth\" al largo di Beirut, mancandola; la nave inglese danneggi\u00f2 il \"Perla\" con cariche di profondit\u00e0 costringendolo all'emersione. Il comandante t.v. Gioacchino Ventura ordin\u00f2 di abbandonare il sommergibile e autoaffondarlo; prima che l'unit\u00e0 potesse inabissarsi, per\u00f2, una scialuppa della \"Hyacinth\" raggiunse il \"Perla\" e ne blocc\u00f2 l'autoaffondamento, rimorchiandolo poi a Beirut. Tutto l'equipaggio (tranne il sergente Antonio De Maria, deceduto nello scontro) fu recuperato e quindi catturato dai britannici.. Il \"Perla\", ribattezzato \"P. 712\" e impiegato dalla Royal Navy, fu ceduto alla Marina greca nel 1943 e, con il nuovo nome di \"Matrozos\", prest\u00f2 servizio sino al 1954, anno della sua radiazione.\nTurchese.\nImpostato il 29 settembre 1935 nei cantieri CRDA di Monfalcone e varato il 19 luglio 1936, entr\u00f2 in servizio il 21 settembre del medesimo anno. Il 12 luglio 1940 lanci\u00f2 tre siluri contro una nave nemica impegnata a posare mine: una delle armi la manc\u00f2 e le altre due passarono sotto la carena senza scoppiare. In seguito all'armistizio, il 12 settembre 1943 si consegn\u00f2 agli Alleati a Bona, riportando anche danni gravi in un attacco dal cielo (l'11 settembre). Non pi\u00f9 in grado di muovere, non fu riparato e rimase a Brindisi (ove era stato rimorchiato) sino alla radiazione (1\u00ba febbraio 1948) e alla successiva demolizione. Aveva svolto in tutto 58 missioni (32 offensive e 26 di trasferimento), navigando per 33.153 miglia."}
{"id": "663670", "revid": "1123126", "url": "https://it.wikipedia.org/wiki?curid=663670", "title": "Agrippino di Cartagine", "text": "Biografia.\nAgrippino occup\u00f2 questo sacro ufficio tra ca. 230 e 240.\nDurante il suo episcopato si trov\u00f2 a dirimere una pressante controversia che era sorta in seno alla Chiesa africana, riguardo alla condizione di coloro i quali si convertivano dopo essere stati scismatici o eretici. Infatti se questi, prima di aderire alla nuova dottrina, erano stati cristiani, la disciplina ecclesiastica ammetteva il loro ritorno nella comunit\u00e0, dopo aver scontato un'adeguata penitenza per i loro peccati, ma controversa era la decisione riguardo a coloro i quali erano stati battezzati al di fuori della Chiesa.\nPer risolvere tale problema, Agrippino convoc\u00f2 i vescovi di Numidia e Africa per il primo concilio d'Africa, che si svolse probabilmente tra il 230 e il 235. Dal concilio emerse la necessit\u00e0 di ribattezzare tali persone, poich\u00e9 gli eretici, non avendo in s\u00e9 la vera fede, non potevano assolvere a tale compito, essendo l'acqua da loro benedetta incapace di mondare gli uomini dal peccato originale.\nLe conclusioni a cui il concilio era arrivato furono tuttavia discordi da quelle ufficiali della Chiesa cattolica la quale, giudicando Agrippino e gli altri vescovi in buona fede, decise di non creare nuovi scismi all'interno del cattolicesimo. Cinquant'anni dopo Cipriano nei suoi scritti difese Agrippino definendolo \"bonae memoriae vir\" e anche Agostino d'Ippona, in un'opera contro i Donatisti, difese il vescovo affermando che, anche se era caduto in errore, non aveva comunque rotto l'unit\u00e0 della Chiesa. "}
{"id": "663679", "revid": "436907", "url": "https://it.wikipedia.org/wiki?curid=663679", "title": "Francesco Tarducci", "text": ""}
{"id": "663687", "revid": "78273", "url": "https://it.wikipedia.org/wiki?curid=663687", "title": "What Went Wrong", "text": ""}
{"id": "663693", "revid": "2056951", "url": "https://it.wikipedia.org/wiki?curid=663693", "title": "Hypo Group Alpe Adria", "text": "Hypo Group Alpe Adria \u00e8 stata una bad bank residuale dell'ex Hypo Alpe-Adria-Bank International. L'ente, posseduto interamente dal governo austriaco, era presente in nove diversi Paesi della Regione Alpino Adriatica: Austria, Italia, Germania, Slovenia, Croazia, Bosnia ed Erzegovina, Serbia, Montenegro e Liechtenstein.\nL'istituto, nel novembre 2006, operava in sei regioni italiane con diciannove succursali. In Italia conta circa 40\u00a0000 clienti e 660 dipendenti. La sede italiana del gruppo si trovava a Feletto Umberto, nel circondario udinese.\nStoria.\nHypo Group Alpe Adria nasce il 17 febbraio 1894 a Klagenfurt, in Carinzia, col nome di K\u00e4rntner Landes-Hypothekenanstalt. Negli anni sessanta avviene un rapido sviluppo della banca carinziana che consente, a partire dagli anni settanta, l'espansione, oltre i confini regionali, in tutta l'Austria. Nel 1980 l'istituto cambia nome in \"Hypo \u2013 Bank\". Nel 1989 varca per la prima volta i confini nazionali, penetra in Italia con la Hyposervice S.p.A, societ\u00e0 di leasing e nel 1998 otterr\u00e0 la concessione di banca e verr\u00e0 nominata Hypo Alpe-Adria-Bank SpA. Nel 1991 l'istituto diventa una Societ\u00e0 di Capitali, e nel 1992 entra, accanto al Land Carinzia, con una quota di minoranza la societ\u00e0 di assicurazioni austriaca Grazer Wechselseitige Versicherung AG. Nel 1994 Hypo Alpe-Adria-Bank fa il suo ingresso sul primo mercato dell'ex Jugoslavia, la Slovenia. Nel 1995 \u00e8 la volta della Croazia. Tra il 2001 e il 2003 \u00e8 la volta di Bosnia\u00a0\u2013 Erzegovina, Serbia\u00a0\u2013 Montenegro, Liechtenstein, e Germania. Nel dicembre 2009 lo Stato austriaco decide di nazionalizzare l'istituto di credito a causa delle forti perdite conseguite.\nFiliale italiana.\nHypo Alpe Adria Bank S.p.A., nota anche come HBI, \u00e8 stata una banca italiana con sede a Tavagnacco in provincia di Udine. L'ente nacque nel 1986 come Finservice S.r.l. e nel 1988 fu acquistata da K\u00e4rntner Landes und Hypothekenbank. La banca fu rinominata Hyposervice S.r.l. e nel 1990 divenne una societ\u00e0 per azioni. Nel mese di marzo del 2014, la controllata italiana fu scorporata dalla bad bank, ad eccezione del ramo \"leasing\". \nNel 2016, Banca Valsabbina acquis\u00ec sette filiali da Hypo Bank oltre a un portafoglio crediti di circa 150 milioni di euro.\nNel 2020 Bain Capital Credit annuncia l'avvenuta acquisizione della ex Hypo Alpe Adria Bank, societ\u00e0 detenuta dal governo austriaco tramite la HBI-Bundesholding AG."}
{"id": "663701", "revid": "298229", "url": "https://it.wikipedia.org/wiki?curid=663701", "title": "Orf", "text": ""}
{"id": "663702", "revid": "125019", "url": "https://it.wikipedia.org/wiki?curid=663702", "title": "James Scullin", "text": "Figlio di un ferroviere di origini cattolico-irlandesi, dopo la licenza elementare, lavor\u00f2 come droghiere a Ballarat mentre studiava alle scuole serali e frequentava la biblioteca pubblica. Nel 1903 si iscrisse nel partito laburista australiano e divenne un organizzatore del sindacato ed editore del quotidiano laburista di Ballarat, Evening Echo (eco della sera). Per tutta la vita egli fu un devoto cattolico.\nLa Carriera Politica.\nNel 1906 Scullin tent\u00f2 di conquistare per il suo partito un seggio al parlamento federale ma fu sconfitto da Alfred Deakin. L'impresa gli riusc\u00ec nel 1910, ma perse il suo seggio dopo solo tre anni. Riprese a guidare come editore l'Evening Echo, riuscendo a divenire uno dei pi\u00f9 autorevoli oratori laburisti ed un esperto in materia finanziaria. Scullin fu un fermo oppositore dell'introduzione della coscrizione obbligatoria e dopo la prima guerra mondiale venne emarginato a causa del suo pacifismo. Nel 1922 riusc\u00ec a riconquistare il suo vecchio seggio in parlamento e, in seguito alle dimissioni di Matthew Charlton, nel 1928 conquist\u00f2 la guida del partito laburista.\nAppena un anno pi\u00f9 tardi, nel 1929, Scullin vinse le elezioni anticipate che seguirono alla caduta del governo conservatore di Stanley Bruce e divenne il primo premier cattolico della storia australiana. La sua fu una vittoria dimezzata, infatti i conservatori della coalizione formata dal partito nazionalista e agrario preservarono la loro maggioranza al Senato. Come se questo non bastasse due giorni dopo l'insediamento del governo Scullin si verific\u00f2 quel crollo di Wall Street che diede il via alla Grande Depressione.\nGli effetti della Grande Depressione colpirono l'Australia nel 1930, con il collasso delle esportazioni agricole ed i conseguenti licenziamenti di massa. Il governo Scullin si spacc\u00f2 tra la fazione keynesiana guidata dal ministro del Tesoro Ted Theodore e i fautori di una tradizionale politica deflazionista guidata dai ministri Joseph Lyons e James Fenton.\nNel giugno del 1930 Theodore fu costretto a dimettersi in seguito alle conclusioni della Reale Commissione del Queensland che lo critic\u00f2 per la sua condotta in uno scandalo ( il Mungana affair) che coinvolgeva il governo del Queensland, governo che all'epoca dei fatti era guidato dallo stesso Theodore. Pertanto Scullin si assegn\u00f2 anche il portafoglio del Tesoro. Mentre Scullin si trovava a Londra, dove ottenne dei tassi di interessi pi\u00f9 vantaggiosi per il debito estero del suo paese, Giorgio V, su pressione dello stesso Scullin, nomin\u00f2 controvoglia il primo Governatore Generale di natali australiani, facendo infuriare i circoli conservatori che vedevano nel Governatore Sir Isaac Isaacs un repubblicano.\nMentre Scullin si trovava in Inghilterra Fenton, in qualit\u00e0 di premier facente funzione, e Lyons, che assunse provvisoriamente la guida del Tesoro, proseguirono nella loro politica deflazionistica incontrando la forte opposizione della base laburista. A seguito delle raccomandazioni della Banca di Inghilterra Scullin appoggi\u00f2 i suoi due ministri facendo scoppiare una furiosa battaglia politica all'interno del suo partito.\nDeclino e sconfitta.\nDurante il 1931 il governo Scullin si disintegr\u00f2. A gennaio il premier torn\u00f2 nel suo paese e riassegn\u00f2 al keynesiano Theodore il ministero del Tesoro. Per reazione Fenton e Lyons si dimisero dal governo e si unirono ai conservatori del partito nazionalista. L'opposizione form\u00f2 il partito dell'Australia Unita o Uap guidata dallo stesso Lyons. Nello stesso tempo il primo ministro laburista del Nuovo Galles del Sud Jack Lang fond\u00f2 una fazione di sinistra del labor che si batteva per ripudiare il debito estero e per altre misure radicali. La costituzione di questa fazione fece perdere definitivamente la maggioranza parlamentare al governo in carica che fu sfiduciato nel novembre 1931, grazie al determinante contributo del Lang Labor che un\u00ec i propri voti a quelli dell'opposizione conservatrice.\nAlle elezioni anticipate del dicembre 1931 i laburisti subirono una pesante sconfitta (dei 47 seggi che detenevano nel precedente parlamento ne conservarono solo 14 mentre il Lang Labor ne conquist\u00f2 altri 4), e Lyons divenne primo ministro. Scullin fu traumatizzato ma rimase alla guida del partito che guid\u00f2 a una nuova sconfitta nelle elezioni del 1934. Dopo la sfortunata tornata elettorale Scullin rassegn\u00f2 le dimissioni da leader laburista ma conserv\u00f2 il suo scranno parlamentare e nel 1941, con il ritorno al governo dei laburisti, divenne consigliere dei premier John Curtin e Ben Chifley. Nel 1949 Scullin si ritir\u00f2 dalla vita politica e nel 1953 mor\u00ec a Melbourne all'et\u00e0 di 76 anni. Gli storici lo giudicarono come un politico avveduto che fu travolto da sfortunati eventi."}
{"id": "663705", "revid": "1543377", "url": "https://it.wikipedia.org/wiki?curid=663705", "title": "Osservazione del Sole", "text": "La locuzione osservazione del Sole indica l'insieme di procedimenti legati all'osservazione astronomica atti a rivelare e studiare i fenomeni che caratterizzano la superficie (e di riflesso gli strati interni) della nostra stella.\nIl Sole \u00e8 l'unica stella la cui forma possa essere apprezzata semplicemente alla vista. Possiede infatti un diametro angolare apparente medio di 32' 03\" d'arco, che varia per\u00f2 a seconda del punto in cui la Terra si trova nel corso della sua orbita: raggiunge infatti il valore massimo (32' 35\") quando il nostro pianeta si trova al perielio, mentre il valore minimo (31' 31\") all'afelio. Simili dimensioni apparenti consentono, previo l'utilizzo di particolare strumentazione ed adeguate protezioni, di osservare i dettagli della superficie della nostra stella allo scopo di rivelare e studiare i fenomeni che la caratterizzano.\nOsservazione ad occhio nudo e al telescopio.\nA occhio nudo \u00e8 possibile distinguere il disco solare al tramonto o in presenza di nebbia e nubi, quando l'intensit\u00e0 luminosa decresce sensibilmente. Tali osservazioni permettono, seppure in rare circostanze, di osservare delle macchie solari particolarmente estese. Utilizzando poi un modesto telescopio, dotato di un adeguato filtro o utilizzato per proiettare l'immagine della stella su uno schermo bianco, \u00e8 possibile osservare agevolmente le macchie solari e i brillamenti. Il conteggio delle macchie e il calcolo del numero di Wolf rappresenta un'attivit\u00e0 legata alle campagne osservative astronomiche cui molti astrofili prendono parte. Tuttavia, a causa dei rischi a cui \u00e8 soggetta la retina dell'occhio, l'osservazione del Sole senza le giuste protezioni \u00e8 dannosa alla vista.\nLa combinazione delle dimensioni e della distanza dalla Terra del Sole e della Luna sono tali che i due astri appaiono nel cielo pressappoco col medesimo diametro; tale situazione \u00e8 all'origine di periodiche occultazioni della stella da parte del nostro unico satellite naturale, che prendono il nome di eclissi solari; le eclissi totali, in particolare, consentono di visualizzare la corona solare e le protuberanze.\nUn altro tipo di osservazione non riguarda direttamente la stella ma i suoi moti apparenti sulla volta celeste. Il moto apparente del Sole nell'arco della giornata \u00e8 sfruttato dagli uomini nella scansione delle ore, grazie anche all'utilizzo di strumenti preposti come le meridiane.\nInoltre, la stella sembra compiere, nell'arco di un anno, un tragitto lungo la fascia zodiacale che varia di giorno in giorno. La traiettoria descritta dal Sole, rilevata alla stessa ora ogni giorno durante l'anno, prende il nome di analemma ed ha una forma assomigliante ad un numero 8, allineato secondo un asse nord-sud. La variazione della declinazione solare annua in senso nord-sud \u00e8 di circa 47\u00b0 (per via dell'inclinazione dell'asse terrestre rispetto all'eclittica di 66\u00b0 33', causa fondamentale dell'alternarsi delle stagioni), mentre vi \u00e8 anche una piccola variazione in senso est-ovest causata dalla differente velocit\u00e0 orbitale della Terra, che, nel rispetto delle leggi di Keplero, \u00e8 massima al perielio e minima all'afelio.\nPrecauzioni e danni oculari.\nLa luce solare \u00e8 estremamente forte e guardare direttamente il Sole ad occhio nudo, anche per brevi periodi, pu\u00f2 essere doloroso, relativamente dannoso per un normale occhio anche se con pupille non dilatate. Un'osservazione prolungata senza precauzioni pu\u00f2 tuttavia causare una sensazione luminosa di puntini o scintille, nota come fosfene, ed una temporanea cecit\u00e0 parziale: infatti la retina viene moderatamente riscaldata da circa 4\u00a0milliwatt di luce solare, che causano una momentanea risposta errata alla luminosit\u00e0 da parte degli occhi.\nL'esposizione diretta ai raggi ultravioletti (raggi UV) \u00e8 altres\u00ec dannosa per gli occhi: infatti, nel corso degli anni, pu\u00f2 portare ad una progressiva opacizzazione del cristallino (la \"lente\" dell'occhio), che risulta nella formazione di una cataratta.\nInoltre i raggi UV sono responsabili di lesioni retinee simili ad ustioni, che iniziano a manifestarsi dopo circa 100 secondi dall'esposizione, soprattutto nel caso in cui la radiazione ultravioletta sia particolarmente intensa e ben messa a fuoco. Gli individui giovani (in grado di tollerare un carico di ultravioletti superiore agli individui pi\u00f9 vecchi) o che hanno subito un impianto di cristallino sono pi\u00f9 esposti al pericolo di lesioni retinee da raggi UV, cos\u00ec come coloro che osservano il Sole da altitudini elevate o quando si trova vicino allo zenit.\nIl filtro minimo per osservare direttamente il sole in sicurezza \u00e8 il Neutral Density ND 5.0 che abbatte la luce di 1:100000 volte, vedere \nValori filtri a densit\u00e0 neutra.\nVedere il Sole attraverso strumenti ottici che concentrano la luce, come i binocoli, \u00e8 rischioso senza l'uso di adeguati filtri che blocchino gli ultravioletti e riducano sostanzialmente l'intensit\u00e0 luminosa. \u00c8 necessario tuttavia scegliere i filtri pi\u00f9 adatti: un filtro a densit\u00e0 neutra attenuante potrebbe rivelarsi insufficiente, poich\u00e9 potrebbe non filtrare correttamente i raggi UV. I binocoli senza filtri possono concentrare sulla retina fino ad oltre 500 volte la quantit\u00e0 di energia solare che raggiungerebbe normalmente l'occhio nudo, distruggendo le cellule retinee quasi istantaneamente: infatti, sebbene l'energia luminosa che raggiunge ogni unit\u00e0 d'area della retina sia la stessa sia col binocolo sia ad occhio nudo, nel primo caso il calore non pu\u00f2 essere disperso sufficientemente in fretta perch\u00e9 l'area dell'immagine risulta ingrandita. Osservare il Sole a mezzogiorno attraverso binocoli non filtrati pu\u00f2 pertanto causare cecit\u00e0 permanente.\nUn modo per osservare la stella in sicurezza \u00e8 proiettare la sua immagine su uno schermo usando un telescopio e un oculare senza elementi cementati; il tutto \u00e8 possibile con un piccolo telescopio rifrattore (o con un binocolo) con un oculare senza filtri. Non \u00e8 consigliabile usare altri tipi di telescopi per questa procedura, in quanto potrebbero risultarne danneggiati.\nI filtri attenuanti per osservare il Sole dovrebbero essere progettati per questo specifico uso: i filtri improvvisati possono non filtrare adeguatamente i raggi UV. Inoltre i filtri per telescopi o binocoli dovrebbero essere montati sugli obiettivi o sull'apertura dello strumento, \"mai\" sull'oculare, perch\u00e9 i filtri da oculare si possono rompere facilmente e senza preavviso a causa dell'elevato calore che passa attraverso l'oculare stesso e che viene assorbito dal filtro. Delle lenti da saldatore con opacit\u00e0 non inferiore a UNI EN169 W13 sono dei filtri solari accettabili per l'osservazione fugace del sole, non in modo continuo, il W14 \u00e8 adatto, mentre i rullini fotografici, anche se non impressionati (\"in nero\", vergini) sarebbero da evitare, in quanto lasciano passare troppi infrarossi.\nLe eclissi parziali sono pericolose da osservare ad occhio nudo, poich\u00e9 le pupille, che non sono abituate agli alti contrasti tra la luminosit\u00e0 della stella e l'ombra proiettata dalla Luna, si dilatano in base alla quantit\u00e0 totale di luce presente nel campo visivo e \"non\" rispetto all'oggetto pi\u00f9 luminoso nel campo. Durante le eclissi parziali, infatti, gran parte dei raggi emessi dalla stella sono oscurati dalla Luna, che viene a interporsi tra la Terra e il Sole, ma la parte della fotosfera non oscurata ha la stessa luminosit\u00e0 superficiale che possiede normalmente la stella. Nell'area di oscurit\u00e0, la pupilla si dilata da 2\u00a0mm fino a circa 6\u00a0mm, esponendo cos\u00ec ogni cellula retinea ad una quantit\u00e0 di luce circa dieci volte superiore rispetto alle osservazioni in condizioni normali; le cellule retinee sono cos\u00ec gravemente danneggiate o uccise, mentre nella retina permangono delle piccole aree di cellule morte. Questo tipo di azzardo \u00e8 insidioso per gli osservatori inesperti o per i bambini, perch\u00e9 non si ha una percezione immediata del danno causato alla vista dall'osservazione, n\u00e9 questo provoca dolore.\nDurante l'alba e il tramonto, la luminosit\u00e0 della stella appare attenuata a causa della diffusione (in inglese \"scattering\") della luce solare da parte dell'atmosfera, soprattutto la diffusione di Rayleigh e di Mie: infatti, i raggi solari vengono riflessi mentre attraversano strati estremamente densi dell'atmosfera terrestre, al punto che il disco solare pu\u00f2 essere visto senza problemi anche a occhio nudo o con delle lenti, facendo attenzione che il Sole sia sufficientemente basso, in modo che non ci sia il rischio di improvvisi brillamenti in caso di apertura di eventuali nuvole basse sull'orizzonte. Condizioni di cielo velato, umidit\u00e0 e presenza di polveri atmosferiche contribuiscono ad attenuare ulteriormente i raggi solari."}
{"id": "663708", "revid": "21880", "url": "https://it.wikipedia.org/wiki?curid=663708", "title": "Riserva Naturale Speciale Lago di Pergusa", "text": ""}
{"id": "663711", "revid": "67875", "url": "https://it.wikipedia.org/wiki?curid=663711", "title": "Vittorio Umberto Antonio Maria Sgarbi", "text": ""}
{"id": "663720", "revid": "767487", "url": "https://it.wikipedia.org/wiki?curid=663720", "title": "Roy Estrada", "text": "Biografia.\nBassista e membro della formazione originale dei \"Mothers of Invention\" era stato precedentemente fra i fondatori dei \"Soul Giants\" nel 1964, band dalla quale si formarono i \"Mothers\" e composta anche da Jimmy Carl Black e Ray Collins.\nDopo il periodo trascorso con Frank Zappa e \"Mothers\", Estrada form\u00f2, nel 1969, i Little Feat, e collabor\u00f2 con Captain Beefheart e la sua \"Magic Band\".\nEstrada torn\u00f2 ancora con Zappa per il tour del 1976 e mise a disposizione voce e \"gas mask\" per il film del 1979 \"Baby Snakes\" e ancora con Zappa partecip\u00f2 come cantante agli album \"You Are What You Is\" e \"The Man from Utopia\".\nEstrada ha scontato sei anni in prigione a causa di atti osceni su minori commessi nella Orange County in California nel dicembre 1994. Nel gennaio 2012 \u00e8 stato condannato per violenza continuata su minori, 25 anni di carcere senza la libert\u00e0 sulla parola. Quindi ora dopo l'arresto e il carcere la sua carriera musicale si pu\u00f2 definire quasi certamente conclusa dopo ben 48 anni di attivit\u00e0, dato che finir\u00e0 di scontare la pena nel 2037. "}
{"id": "663726", "revid": "729019", "url": "https://it.wikipedia.org/wiki?curid=663726", "title": "Pierres de Lecq", "text": "Le Pierre de Lecq o Paternosters sono un gruppo di scogli inabitabili ed affioranti nel Bailato di Jersey tra Jersey e Sark, a nord di Gr\u00e8ve de Lecq (parrocchia Saint Mary).\nSolo tre scogli rimangono visibili durante l'alta marea: \"L'\u00cata\u00eethe\" (l'orientale), \"La Gr\u00f4sse\" (il grande) e La Vou\u00eata\u00eethe (l'occidentale).\nIl nome \"Paternosters\" si collega a una leggenda relativa alla colonizzazione di Sark nel XVI secolo. Secondo questa leggenda, un'imbarcazione con donne e bambini naufrag\u00f2 a causa degli scogli affioranti e le loro urla, di tanto in tanto, sarebbero ancora udibili nel vento. I marinai superstiziosi recitavano il Padre Nostro passando da quelle parti e da qui il nome \"Paternosters\"."}
{"id": "663727", "revid": "486946", "url": "https://it.wikipedia.org/wiki?curid=663727", "title": "Oron Kira", "text": ""}
{"id": "663729", "revid": "21880", "url": "https://it.wikipedia.org/wiki?curid=663729", "title": "Riserva Naturale Orientata Bosco di Santo Pietro", "text": ""}
{"id": "663740", "revid": "124744334", "url": "https://it.wikipedia.org/wiki?curid=663740", "title": "La spada che canta", "text": "La spada che canta \u00e8 il secondo volume delle \"Cronache di Camelot\", la serie di Jack Whyte. Il titolo originale \u00e8 \"The Singing Sword\". \u00c8 stato pubblicato dalla Piemme.\nCon questo volume termina la voce narrante del fabbro Publio Varro, gettando le basi per il narratore dei prossimi volumi, il celebre Merlino, nato da Pico Britannico figlio di Caio e dalla celtica Enid sorella di Ullic il re dei celti. La figlia maggiore di Publio, Veronica, sposa il figlio di Ullic donando a Varro un nipote: Uther Pendragon. Merlino e Uther sono dunque cugini accomunati dall'avere sangue misto sia romano che celtico.\nTrama.\nL\u2019impero romano \u00e8 ormai avviato verso la sua fine e la Britannia sta per inabissarsi nella lunga notte dei secoli bui. Barbari venuti dalle fredde terre del Nord invadono l\u2018isola con inaudita ferocia.\nLa storia ricomincia da dove si \u00e8 interrotta e, nel drammatico affresco che va dipingendosi, ritroviamo Gaio Publio Varro e sua moglie Luceia, insieme all'amico Caio Cornelio Britannico, si battono per costruire un ultimo baluardo di legge e civilt\u00e0 di fronte al buio che avanza: Camulod, l'insediamento che un giorno sar\u00e0 Camelot. I due, alla guida della Colonia devono far fronte alle invasioni barbariche e alle razzie (il libro si apre con Varro che di ritorno da un viaggio d'affari per acquistare dei lingotti di ferro sferra un attacco contro un gruppo di razziatori giunti dal mare), sempre pi\u00f9 frequenti. \nOltre a questo Publio deve far fronte alle avances della promiscua Cilla Titente (che gi\u00e0 nel libro precedente aveva tentato di approcciarsi all'uomo la notte prima delle sue nozze) che si fanno sempre pi\u00f9 insistenti mettendo a dura prova la fedelt\u00e0 dell'uomo alla moglie Luceia. Cilla arriva fino al punto di proporgli di guardarla mentre ha un incontro sessuale con un suo schiavo sordomuto in un bosco. La vicenda si conclude in tragedia con Domizio Titente, marito inconsapevole di Cilla, che una volta scoperte le tresche della moglie la uccide insieme a tutti gli schiavi e servi della sua casa per poi suicidarsi. \nLa vicenda colpisce molto sia Publio che Luceia, i quali si rendono conto (complici episodi come disturbi da parte di alcuni ubriachi, risse o il furto di alcuni attrezzi) del diffondersi del crimine e della dissolutezza nella colonia. Dopo averne parlato con Caio i protagonisti decidono d'introdurre nella colonia un nuovo senato, sul modello di quello romano ma con delle donne chiamate a partecipare, con poteri di tribunale e nuove leggi al fine di riportare l'ordine. La necessit\u00e0 di nuovi ordinamenti ed organi diviene palese quando Publio una notte, di ritorno da un viaggio, soccorre Simeone, figlio di Ligno un carpentiere locale, trovandolo in condizioni disperate per le percosse subite dal padre violento. Ligno, oltre che padre e marito violento anche incestuoso, dopo essere stato esiliato dal nuovo consiglio della colonia, torner\u00e0 solo per morire dopo aver provocato l'incendio di alcuni granai della colonia.\nSuccessivamente Publio e Caio avviano la costituzione di un corpo di cavalleria pesante per proteggere la colonia cominciando ad allevare gli stalloni adatti allo scopo ed a studiare l'armamento migliore. Tutto ci\u00f2 avviene mentre Pico, figlio di Caio e stretto collaboratore di Flavio Stilicone, sta facendo la stessa cosa su larga scala.\nNel 396 d.c. per\u00f2 la forza militare della colonia, ormai attestatasi a un migliaio di guerrieri pi\u00f9 i coloni ed i vicini alleati Celti Pendragon, viene finalmente notata dall'autorit\u00e0 romana costringendo i coloni a nuovi sforzi per occultarne la nascente potenza. I soldati vengono dunque nascosti nel forte celtico che i coloni stanno continuando a ricostruire e restaurare ed il forte stesso viene occultato. Purtroppo all'ispezione da parte delle truppe imperiali prende parte anche Claudio Seneca. Publio nel frattempo divenuto padre di diverse bambine (le prime due Vittoria e Rebecca moriranno per una epidemia ma Veronica, Lucilla e Dorotea riescono a sopravvivere) deve dunque affrontare la vendetta dell'antico nemico che incredibilmente \u00e8 sopravvissuto per uno scambio di persona commesso da Varro nel libro precedente. \nPer sviarlo Caio, gli consegna Publio in veste di capo-brigante, che viene quindi portato a Londinium dove verr\u00e0 processato e assolto da tutte le accuse da Stilicone reggente dell'Impero d'Occidente ed amico del figlio di Caio, Pico. Il tutto \u00e8 aiutato dal fatto che Seneca sia una spia di Flavio Rufino, reggente dell'Impero d'Oriente e nemico di Stilicone, da poco rimasto ucciso lasciando Seneca senza protezione politica.\nDopo il processo Varro ha modo di reincotrare il vecchio amico Plauto, veterano da poco in pensione dall'esercito e insoddisfatto della vita da civile, e di invitarlo alla Colonia. Successivamente sventa un attentato alla propria vita e a quella di Pico, presumibilmente ordito da Seneca, durante un giorno di udienze pubbliche. Poco dopo i due, Pico e Varro, hanno modo di discutere delle divergenze religiose nate a Roma fra il vescovo Sant'Agostino e Pelagio che hanno profondamente colpito Pico.\nIl Comandante Flavio Stilicone, aiuter\u00e0 i protagonisti nelle battaglie contro i barbari dando al generale la possibilit\u00e0 di sperimentare proprio in Britannia l\u2019introduzione della cavalleria pesante nell\u2019esercito romano, contribuendo involontariamente alla futura cavalleria di Camelot. Stilicone riconoscer\u00e0 formalmente l'esistenza della Colonia nominando inoltre Caio come Legatus Emericus della truppe irregolari in Britannia dando legalit\u00e0 sia all'insediamento che all'esercito clandestino della colonia e la possibilit\u00e0 di comprare stalloni per la loro cavalleria chiedendo loro di continuare la loro opera di salvaguardia della sicurezza nella loro zona. \nTornati a casa re Ullic dei Celti Pendragon viene a far visita ai protagonisti mostrando il primo esemplare di un nuovo potente modello di arco: l'Arco lungo. Ullic propone inoltre il futuro matrimonio tra suo figlio Uric e Veronica figlia di Varro di l\u00ec a tre anni. Caio Britannico si rende conto che il puro lignaggio celtico di Uric e quello puramente romano di Veronica dar\u00e0 probabilmente origine ad un nuovo lignaggio regale in grado di unire e guidare in futuro i coloni romani e i Celti Pendragon in un unico popolo.\nA seguito di un attacco alla villa del colono Vegenzio Sulla (dove Varro si imbatte per la prima volta in una sella franca provvista di staffe) portato avanti da razziatori provvisti di cavalli, il Consiglo della Colonia, che comincia a disporre le sedie in circolo (segnando la nascita della Tavola Rotonda) dispone che il forte celtico venga completamente restaurato il prima possibile, la costruzione di una strada fino ad esso e infine che all'interno delle mura del forte sia costruita una sala dedicata alle riunioni del Consiglio in grado ospitare una pietra d'altare consacrata dal vescovo Alarico cosicch\u00e9 il luogo possa all'occorrenza trasformarsi in una chiesa. \nIl lavoro viene portato avanti e presto il forte viene dotato anche di case, caserme, recinti per gli animali, fucine, un sistema di approvvigionamento idrico (basato sulla vite di Archimede) ed altre strutture. \nPublio comincia a lavorare con il metallo di pietra del cielo (raccolto nel precedente romanzo) e dopo svariati tentativi riesce a forgiare Excalibur, spada che lascer\u00e0 in eredit\u00e0 a suo nipote Uther.\nViene celebrato il matrimonio tra Veronica e Uric officiato dal vescovo Alarico con l'apposizione della pietra d'altare. Tra gli invitati si contano anche Enid, sorella di re Ullic, e Pico. I due innomaratisi al primo sguardo si uniscono in matrimonio il giorno successivo. Le due unioni saranno allietate dalla nascita di Uther Pendragon la prima e di Caio Merlino Britannico la seconda nel 401 d.c..\nIl libro si chiude in maniera tragica: durante un periodo di incursioni barbare a sud del Vallo di Adriano, Pico viene prima ferito e poi richiamato a Roma da Stilicone cercando di portarsi dietro Seneca tuttavia proprio Seneca venuto a sapere del suo ferimento riesce a prendersi la sua vendetta irrompendo alla villa e riuscendo ad uccidere Caio, Enid e Plauto prima di trovare la morte per mano di Publio."}
{"id": "663741", "revid": "1318658", "url": "https://it.wikipedia.org/wiki?curid=663741", "title": "Peugeot 306", "text": "La Peugeot 306 \u00e8 una autovettura appartenente al segmento C prodotta tra il 1993 ed il 2002 dalla casa automobilistica francese Peugeot.\nStoria.\nAll'inizio degli anni novanta, Peugeot aveva gi\u00e0 avviato il progetto \"N3\", destinato alla realizzazione di un modello che sostituisse la poco fortunata 309.\nQuest'ultima, infatti, non riscosse il successo sperato, forse perch\u00e9 troppo imparentata con la vecchia Talbot Horizon, malgrado fosse costruita sul pianale allungato della Peugeot 205 e con la quale condivideva gran parte della meccanica e tutte le motorizzazioni, tranne i motori di larga diffusione 1118 e 1294 di origine SIMCA dotati di caratteristiche alquanto superate gi\u00e0 all'esordio della 309 stessa.\nGenesi.\nIl nuovo modello venne incluso gi\u00e0 in fase di progettazione in un programma volto a semplificare e a razionalizzare la gamma, in modo tale da esaltare la qualit\u00e0 del prodotto, ma limitandone al massimo i costi di produzione.\nCome base meccanica si scelse il pianale della Citro\u00ebn ZX, che costituiva una base meccanica pi\u00f9 moderna, mentre per quanto riguardava la tipologia di carrozzeria, si scelse di abbandonare la formula del corpo vettura a due volumi e mezzo, a favore di una carrozzeria a due volumi, che sembrava riscuotere maggior successo tra il pubblico, grazie ai successi consolidati di vetture come la Volkswagen Golf e la Fiat Tipo. Questa nuova carrozzeria sarebbe stata disegnata da Pininfarina: da decenni, oramai, la casa del leone Rampante era in stretti rapporti con l'atelier torinese.\nI primi esemplari di preserie cominciarono ad essere prodotti a Poissy, in Francia, gi\u00e0 nel settembre del 1992, ma l'esordio vero e proprio non avvenne che nei primi mesi dell'anno seguente.\nDebutto.\nLa presentazione ufficiale della 306 si ebbe nel febbraio del 1993 al Salone di Amsterdam, mentre la commercializzazione in Italia avvenne il 5 marzo 1993: rispetto alla 309, la 306 fu disponibile quindi all'inizio con carrozzeria a due volumi, sia a 3 che a 5 porte, con pratico portellone posteriore per il carico dei bagagli. In seguito, la casa transalpina aveva gi\u00e0 in mente di ampliare la gamma con una berlina a tre volumi ed una cabriolet. Anche gli altri modelli previsti sarebbero stati disegnati da Pininfarina: la collaborazione con la carrozzeria italiana costitu\u00ec uno dei punti di forza della 306, che tra l'altro ricalcava le forme, opportunamente ingrandite, della Peugeot 106 prodotta dal 1991, la quale stava riscuotendo un inaspettato successo.\nEstetica ed interni.\nDal punto di vista estetico, la linea della 306 \u00e8 senza dubbio una delle pi\u00f9 riuscite, e riprende, in una scala ovviamente maggiorata, le linee e le caratteristiche della piccola \"106\". Come gi\u00e0 anticipato in precedenza, anche la linea della 306 \u00e8 firmata da Pininfarina, da sempre sinonimo di eccellenza stilistica. Tuttavia, il solo nome dell'autore di tale linea potrebbe non bastare, dal momento che dalla sua matita sono uscite le linee di alcune Peugeot non proprio riuscite, tra cui la stessa 309. Nel caso della 306, per\u00f2, ci si trova di fronte a qualcosa di molto pi\u00f9 efficace: la consapevolezza delle vendite della 309 non proprio entusiasmanti spinse i vertici della casa del leone a commissionare al designer italiano la nuova configurazione di carrozzeria a due volumi, che avrebbe dovuto essere (e di fatto \u00e8 stata) la versione che avrebbe trascinato la gamma 306 verso grossi volumi di vendita. La 306 a due volumi presentava un frontale stilisticamente imparentato con quello della \"106\", nata due anni prima: i fari trapezoidali inclinati verso il centro del muso, con la calandra a scanalature orizzontali ne sono una prova lampante. La fiancata si sviluppa in maniera regolare e lineare, sottolineata solo da una sottile nervatura. L'insieme denota per\u00f2 anche un tocco di sportivit\u00e0 e di grinta, specie verso la coda, dal lunotto decisamente inclinato. In coda incontriamo il grosso portellone posteriore e i fari posteriori, divisi in due zone cromatiche, grigio e rosso.\nPer quanto riguarda l'abitacolo, il salto di qualit\u00e0 rispetto alla 309 \u00e8 forse ancor pi\u00f9 evidente per via della miglior qualit\u00e0 dei materiali usati e per la linea pi\u00f9 moderna di plancia e consolle centrale, anche se qualche tratto stilistico rivela alcune analogie con il precedente modello. Tuttavia, questi piccoli nei spariscono quasi del tutto se invece si presta attenzione all'andamento avvolgente della plancia, che va a raccordarsi armoniosamente con i braccioli integrati nei pannelli porta.\nNel complesso, lo spazio interno \u00e8 decisamente generoso, anche se la 306 non riesce a strappare il primato alla Fiat Tipo, leader incontrastata all'inizio degli anni novanta per quanto riguardava l'abitabilit\u00e0 interna. La decisione dei progettisti di allungare il passo, a scapito degli sbalzi anteriore e posteriore, ha dato i suoi frutti e la 306 si sarebbe distinta proprio per l'elevata volumetria interna, compresa quella del bagagliaio, decisamente soddisfacente.\nStruttura, meccanica e motorizzazioni.\nL'impostazione tecnica della 306 \u00e8 di tipo tradizionale, con motore in posizione anteriore trasversale e trazione anteriore. La scocca \u00e8 maggiormente rinforzata rispetto alla 309, in modo da offrire un pi\u00f9 elevato livello di protezione contro gli urti laterali.\nLa geometria dell'avantreno riprende il tradizionale schema MacPherson a triangoli inferiori, mentre il retrotreno, anch'esso con la consueta soluzione a ponte con bracci longitudinali e barre di torsione, montava per\u00f2 anche ammortizzatori sistemati orizzontalmente in modo da permettere al vano bagagli di poter usufruire del massimo spazio possibile. L'impianto frenante \u00e8 di tipo misto, con dischi all'avantreno e tamburi al retrotreno. Lo sterzo era a cremagliera, ma non su tutta la gamma era previsto di serie il servosterzo, che nelle versioni di base era previsto solo a richiesta.\nAl suo debutto, la 306 era disponibile in tre motorizzazioni a benzina, tutte monoalbero e tutte ad iniezione elettronica e catalizzate, visto che all'inizio di quello stesso 1993 era gi\u00e0 entrata in vigore la normativa Euro 1:\nIn ogni caso, tutte le motorizzazioni sono previste in abbinamento ad un cambio manuale a 5 marce.\nEvoluzione.\nLa 306 cominci\u00f2 la sua carriera negli allestimenti XR, XT ed XS, e inizialmente nella sola configurazione berlina a due volumi e a 5 porte.\nNonostante alcune pecche, a volte troppo visibili, come la dotazione di serie troppo essenziale e scarna, specie nelle versioni base, la 306 riscosse fin dall'inizio un buon successo di vendite, grazie alla linea gradevole, ma anche al prezzo relativamente contenuto e ai limitati costi di esercizio. Tale successo non rimase circoscritto solo al mercato interno, ma sconfin\u00f2 anche fuori dalla Francia.\nEntro la fine del 1993, viene introdotta la prima versione a gasolio, equipaggiata da un 1.9 XUD9 con precamera aspirato della potenza di 69 CV.\nNel 1994 vi furono numerose novit\u00e0. Innanzitutto venne introdotta la versione a 3 porte, ma vennero anche introdotte delle nuove versioni:\nProprio la 306 S16 fu la base sulla quale fu realizzata la 306 Maxi, con la quale la casa francofona conobbe dei buoni risultati in campo rallystico.\nInoltre, la versione con motore da 1.8 litri poteva essere richiesta con cambio automatico a 4 rapporti.\nNello stesso anno, la gamma si arricch\u00ec della raffinata versione cabriolet, nella quale il designer italiano Pininfarina diede il meglio di s\u00e9, creando una linea molto filante, sportiva ed elegante al tempo stesso, con la capote in tela che viene alloggiata in un apposito vano ricavato nel portabagagli. Caratterizzata da un corpo vettura pi\u00f9 lungo di circa 14 cm, anche la 306 Cabriolet conobbe un certo successo, anche se non paragonabile a quello delle versioni chiuse, un po' per via del suo prezzo, ovviamente pi\u00f9 alto e riservato ad una cerchia pi\u00f9 ristretta di clientela, e un po' per il fatto di trattarsi di una vettura molto pi\u00f9 di nicchia rispetto alle normali berline. La 306 Cabriolet ha esordito nella sola motorizzazione 1.8 monoalbero da 101 CV.\nSempre nel 1994 avvenne il lancio della versione berlina a 3 volumi, il cui corpo vettura raggiungeva i 4,23 m di lunghezza. Tale versione venne proposta in tutta Europa nelle motorizzazioni 1.4 e 1.6 a benzina e con il 1.9 diesel aspirato o sovralimentato. In alcuni mercati erano presenti anche il 1.8 ed il 2 litri monoalbero. Gli allestimenti per la berlina 3 volumi erano siglati SR ed ST. In Italia, questo modello venne proposto con la denominazione 306 Berlina, ma non riscosse molto successo, al contrario di quanto stava invece avvenendo con la berlina a due volumi.\nIl 1995 ed il 1996 videro il progressivo diffondersi della 306 in tutta Europa. Le gi\u00e0 citate doti di maneggevolezza, economia ed affidabilit\u00e0, unite ad una linea piacevole, contribuirono enormemente al successo ed alla diffusione della 306. Il buon successo spinse la casa transalpina a proporre anche la versione commerciale, denominata 306 XAD e sprovvista di divanetto posteriore a favore di un vano di carico merci adeguato alla destinazione di utilizzo del veicolo. Inoltre, nel 1996, la 306 S16 fu pensionata per lasciare il posto alla pi\u00f9 potente 306 GTI, equipaggiata da un'evoluzione del gi\u00e0 noto 2 litri bialbero, che in questo caso raggiunge una potenza massima di 163 CV, con in pi\u00f9 un inedito cambio manuale a 6 marce.\nSempre nel 1996, la cabriolet vide l'arrivo del 2 litri monoalbero da 123 CV in luogo del precedente 1.8 da 103 CV.\nRestyling 1997.\nMa gi\u00e0 nel maggio 1997 arriv\u00f2 il primo dei due restyling di cui la 306 usufru\u00ec durante la sua carriera. Questo primo restyling fu il pi\u00f9 marcato dei due: la 306 fu proposta con un nuovo frontale con fascione paraurti ridisegnato, gruppi ottici pi\u00f9 grandi ed allungati e calandra ridisegnata. Anche la coda venne aggiornata, comprendendo nuovi fari posteriori, con plastiche rivisitate. Il restyling fu l'occasione per introdurre delle novit\u00e0 nella gamma. Una delle pi\u00f9 grandi stava nell'arrivo della 306 SW, la versione familiare, con la quale la casa del leone ritorna nel settore delle giardinette di fascia medio-bassa dopo quasi 20 anni. Tale versione era caratterizzata da un montante posteriore dall'andamento molto inclinato che conferiva originalit\u00e0 alla parte posteriore. I gruppi ottici posteriori erano di forma inedita, arrotondata, quasi \"a goccia\". La \"306 SW\" mirava a rubare una fetta di mercato alle gi\u00e0 affermate Ford Escort SW e Opel Astra SW. Vi riusc\u00ec in quanto anche la 306 SW risult\u00f2 abbastanza gradita al pubblico, specie agli affezionati del marchio. Sulla base della seconda serie fu riproposta anche la nuova serie di cabriolet, le quali, grazie al nuovo frontale, risultarono ancor pi\u00f9 slanciate ed accattivanti nel look. Sempre sulla base della seconda serie fu proposta anche la nuova serie di 306 XAD. Insomma, con la seconda serie, la 306 pot\u00e9 consolidare maggiormente il suo successo, grazie all'introduzione di versioni sempre pi\u00f9 diversificate per venire incontro ad esigenze sempre pi\u00f9 disparate e confrontarsi con una concorrenza sempre pi\u00f9 agguerrita.\nSempre nel 1997, un nuovo 1.8 bialbero da 112 CV sostitu\u00ec il precedente 1.8 monoalbero da 103 CV, mentre per quanto riguarda le cabriolet, il 2 litri da 123 CV scomparve per lasciare il posto a due motorizzazioni: un 1.6 da 88 CV ed un nuovo 2 litri bialbero da 132 CV.\nNel 1998 fu introdotta una versione spartana equipaggiata con il potente motore da 2 litri della 306 GTI, denominata 306 Rallye. Non ne furono prodotti molti esemplari, perch\u00e9 le si preferiva la pi\u00f9 accessoriata \"S16\", sempre equipaggiata con il 2 litri da 163 CV. In generale, per\u00f2, la seconda serie della 306 ottenne anch'essa un buon successo di vendite, grazie anche al look rinfrescato.\nRestyling 1999.\nPoco tempo dopo, nel 1999 vi fu il boom dei motori diesel common rail. Anche la 306 si adegu\u00f2 a questo dilagare tecnologico riguardante i motori a gasolio e, dopo aver pensionato le due versioni a gasolio dotate di iniezione indiretta, propose la 306 HDI, dotata di un nuovo 2 litri ad iniezione diretta, unicamente in versione turbocompressa, in grado di erogare 90 CV e di migliorare il rendimento dal punto di vista dei consumi.\nTale novit\u00e0 tecnica fu l'occasione per un nuovo lievissimo restyling, visibile soprattutto nel frontale, che ora sfoggiava nuovi fari anteriori trasparenti ed un paraurti con fendinebbia circolari anzich\u00e9 romboidali.\nVi furono anche una riedizione del 1.9 diesel aspirato, stavolta appartenente alla famiglia DW e pochi mesi dopo, anche un nuovo 1.6 a benzina da 98 CV di potenza, che tuttavia affianc\u00f2 il 1.6 da 88 CV senza sostituirlo. Infine, la berlina a 4 porte venne cancellata dal listino di diversi Paesi, tra cui l'Italia.\nCon questo assetto commerciale, la 306 si avvi\u00f2 lentamente sul viale del tramonto, dal momento che le attenzioni della casa parigina erano tutte puntate sulla sua erede, la Peugeot 307, arrivata nel 2001, anno in cui la 306 berlina fu tolta di produzione.\nLe versioni station wagon e cabriolet sopravvissero di un anno, e vennero tolte di produzione nel 2002.\nRiepilogo versioni e caratteristiche.\nDi seguito vengono riassunte le principali caratteristiche tecniche delle versioni previste per la gamma 306 in Italia, pi\u00f9 alcune altre non previste nel nostro mercato. I prezzi riportati sono in lire e si riferiscono al momento del debutto nel nostro Paese ed al livello di allestimento meno costoso, salvo diversa specificazione.\nAttivit\u00e0 sportiva.\nPeugeot 306 Maxi.\nLa Peugeot present\u00f2, presso il salone automobilistico di Parigi del 1994, una versione rally della 306, denominata \"306 Maxi\". Come base, la vettura impiegava la 306 S16 e di essa manteneva le misure di alesaggio e corsa del motore. La centralina elettronica Bosch di serie venne sostituita con un modello da gara TDD, mentre iniezione elettronica ed accensione erano Magneti Marelli.\nIl rapporto di compressione venne portato a 12,4 a 1, con lavorazione della testata in alluminio, l'adozione di pistoni stampati e alberi a camme riprofilate. Il risultato port\u00f3 ad un aumento della potenza a 225 cv a 7200 giri/min. Per renderla pi\u00f9 aerodinamica, vennero introdotti diversi elementi alla carrozzeria, come un spoiler e un nuovo body kit, carreggiate allargate e telaio irrigidito e rinforzato. Le sospensioni presentavano una configurazione a schema McPherson sull'avantreno ed uno schema a bracci tirati e barre di torsione sull'asse posteriore.\nIl suo esordio sui percorsi avvenne presso il rally dell'Alsazia del 1994, valido per il campionato rallistico francese. Nel 1996, la vettura conquist\u00f2 tale campionato guidata da Gilles Panizzi. Nello stesso periodo, la Maxi venne impiegata in alcune prove valide per il WRC, posizionandosi seconda al rally di Montecarlo e al Tour de Corse grazie a Fran\u00e7ois Delecour. Nel 1998, la vettura viene aggiornata e, grazie al sapiente lavoro dei tecnici Peugeot Sport, raggiunge la potenza di 280 CV, ottenendo risultati analoghi a due anni prima."}
{"id": "663742", "revid": "1442080", "url": "https://it.wikipedia.org/wiki?curid=663742", "title": "Sten", "text": "Lo sten \u00e8 un mitra a canna corta progettato nel Regno Unito nel 1940, ed utilizzato durante la seconda guerra mondiale prima, ed in vari Stati del mondo poi.\nFu adoperato principalmente dalla Gran Bretagna, ma anche dai paesi del Commonwealth, e in minor parte dalla Francia e dalle varie formazioni di Resistenza in tutta Europa. In Italia i combattenti della Resistenza lo ricevevano dai lanci paracadutati dell'aviazione britannica. Fu usato nel dopoguerra da moltissimi eserciti di Paesi filobritannici e movimenti armati di guerriglia, fino ai giorni nostri. Venne sostituito dal mitra L2A3 Sterling nel 1953.\nStoria.\nDopo la campagna di Francia del 1940, l'esercito inglese era a corto di armi poich\u00e9 un gran numero di armi ed equipaggiamenti perse nella battaglia di Dunkerque e il notevole ampliamento che ebbe l'esercito britannico dopo l'entrata in guerra fecero aumentare notevolmente le richieste di armamenti per la fanteria.\nI militari britannici avevano sempre rifiutato di acquisire delle pistole mitragliatrici, convinti della validit\u00e0 del fucile Enfield Mk. III e dell'addestramento dei fucilieri britannici. Le battaglie in Francia nel 1940 avevano per\u00f2 brutalmente rivelato l'efficacia delle MP 40 nelle mani dei soldati tedeschi, ed avevano impressionato i comandanti militari inglesi. Venne deciso di acquistare il mitragliatore Thompson M1928, precedentemente gi\u00e0 valutato dall'esercito inglese, ma non riuscendo a riceverne a sufficienza, fu commissionata alla Royal Small Arms Factory la realizzazione di una pistola mitragliatrice semplice, economica e rapida da produrre.\nIl risultato fu un'arma composta da pochi pezzi, realizzati principalmente per stampaggio e saldatura a elettrodo, in modo da ridurre il pi\u00f9 possibile i tempi di lavorazione. I componenti venivano realizzati da una miriade di piccole industrie e assemblati poi nello stabilimento di Enfield. Le versioni successive furono ulteriormente semplificate, fino a ridurre a solo cinque le ore di lavoro necessarie per realizzarlo. Il nome Sten unisce le iniziali dei cognomi dei suoi disegnatori (maggiore Reginald Shepherd e Harold Turpin) e Enfield, la localit\u00e0 sede della fabbrica che lo produceva.\nCaratteristiche.\nDal punto di vista industriale, lo Sten fu un pieno successo: non avrebbe potuto essere pi\u00f9 semplice ed economico, era facilissimo e rapido da produrre e pressoch\u00e9 ogni officina era in grado di costruirlo (a parte le canne). Era un mitra dalla meccanica estremamente semplice ed economica, dalle dimensioni ridotte e dal peso contenuto, con una discreta capienza di munizionamento, molto semplice da usare, oltre che molto robusto.\nEra costituito da un tubo d'acciaio brunito, all'interno del quale era inserito un massiccio otturatore in acciaio e le relativa molla di recupero. Aveva\ncon un caricatore laterale da 32 colpi e un elementare calcio in acciaio. La canna era avvitata a un'estremit\u00e0, e all'estremit\u00e0 opposta vi era il tappo di chiusura a ghiera. il bocchettone del caricatore era saldato sul lato sinistro, e poteva essere ruotato verso il basso (dalla variante Mk. II in poi) per facilitare l'immagazzinamento o il trasporto. La scatola di scatto era saldata di fronte al ponticello del grilletto, e il calcio a stampella non era pieghevole bens\u00ec smontabile, essendo inserito sul tappo a molla di chiusura.\nIl funzionamento era a massa battente. Gli organi di mira erano una rozza diottra posteriore fissa e un mirino a lancetta. Vi era un selettore a traversino davanti al grilletto, che permetteva di selezionare il fuoco semiautomatico o automatico agendo sulla leva di scatto interna a bilanciere. Nessun tipo di sicura, se non un rustico intaglio sulla scanalatura di armamento, dove bloccare la manetta di armamento dell'otturatore in posizione di apertura per evitare spari accidentali.\nUtilizzava proiettili 9 \u00d7 19 mm Parabellum, le stesse usate dalle pistole (mitragliatrici e non) di produzione tedesca e del MAB italiano, in modo da consentire l'utilizzo anche di munizioni eventualmente reperite sul campo o requisite dai depositi e dagli arsenali nemici. Il caricatore, a inserimento laterale sinistro,poteva usare anche caricatori dell'MP 40 tedesca,dato che era ispirato alla mp 28,da cui discendevano entrambe. \nEra bifilare a presentazione singola, e conteneva 32 colpi; spesso era causa di malfunzionamenti a causa della sua concezione che rendeva difficoltoso lo scorrimento dei proiettili. Era possibile usare i caricatori tedeschi del MP40, perfettamente compatibili, mentre alcuni accorgimenti strutturali dell'arma inglese (dente di arresto) non lo rendevano utilizzabile sulla MP 40.\nImpiego operativo.\nDistribuito ai soldati britannici nella met\u00e0 del 1941, a cominciare dalla Western Desert Force, lo Sten fu impiegato su tutti i fronti della Seconda Guerra Mondiale, dal Sahara al Borneo e dalla Norvegia ai Balcani, dalle forze armate dell'Impero Britannico e da tutti i movimenti clandestini e partigiani. Ovunque emersero i suoi pregi e i suoi difetti, in particolare la tendenza a incepparsi se impugnato per il caricatore (i manuali militari raccomandavano di impugnarlo per il manicotto che avvolgeva la canna, che per\u00f2 tendeva a scaldarsi rapidamente), e il rischio di spari accidentali in caso di urti violenti (come del resto tutte le armi a massa battente prive di sicura sull'otturatore, come era la norma all'epoca).\nIl caso pi\u00f9 famoso di malfunzionamento fu l'attentato di Praga a Reinhard Heydrich, capo dell'SD e governatore di Boemia e Moravia, ad opera di due agenti segreti cecoslovacchi: Josef Gab\u010dik e Jan Kubi\u0161, paracadutati dai britannici. Erano muniti di uno Sten Mk. II che al momento di far fuoco su Heydrich si incepp\u00f2, e dovettero servirsi di una bomba a mano. I militari inglesi e canadesi, principali utilizzatori, non amavano troppo lo Sten: lo consideravano inaffidabile e inutile oltre i 100 metri e gli preferivano il fucile Enfield, mentre invece apprezzavano molto l'arma tutti coloro che dovevano combattere a breve distanza e con ingombri ridotti: paracadutisti, carristi, ecc, i quali impararono che uno Sten ben tenuto e correttamente impiegato era molto efficace.\n\u00c8 piuttosto significativo il fatto che i \"Commandos\" britannici, i quali avevano la possibilit\u00e0 di scegliersi le proprie armi, non vollero mai saperne dello Sten e preferirono sempre il Thompson statunitense, molto pi\u00f9 pesante e costoso ma anche molto pi\u00f9 preciso, stabile ed efficiente. Allo stesso modo, i combattenti della Resistenza italiana preferivano il Beretta MAB come arma individuale, anche se ben pi\u00f9 ingombrante, per la sua migliore precisione, mentre per le azioni clandestine utilizzavano sempre gli Sten, che potevano essere nascosti facilmente.Oltre all'esercito britannico, lo Sten fu ampiamente distribuito a pressoch\u00e9 tutti i movimenti clandestini di guerriglia e di resistenza europei ed asiatici, i quali apprezzarono moltissimo la facilit\u00e0 con cui poteva essere smontato e occultato. I pi\u00f9 grandi estimatori dello Sten furono infatti i membri dei movimenti di resistenza, in Europa e Asia, per i quali era l'arma ideale: semplicissimo da usare, facile da smontare e pulire, leggero, compatto, si occultava praticamente dappertutto e permetteva un volume di fuoco devastante. In effetti lo Sten era molto efficace nei combattimenti entro i 20 metri, caratteristici della guerriglia e delle azioni di lotta clandestina, nei quali non valeva certo meno di armi ben pi\u00f9 raffinate e costose.\nLo Sten fu impiegato estesamente anche nella guerra di liberazione in Italia, sia dal CLN, che ne ricevette un gran numero, sia dalle forze della Repubblica Sociale Italiana che ne catturarono molti esemplari. I tedeschi apprezzarono la semplicit\u00e0 dello Sten quando nel 1945 produssero un'arma specifica per la \"Volkssturm\", il MP 3008 che ne era quasi una diretta copia. Inoltre, impiegarono tutti gli Sten catturati distribuendolo a Polizia Militare, Marina e SS con la sigla MP.748 (e), dove la lettera \"e\" sta per \"englisch\" (\"inglese\").\nDopo la guerra, le grandi quantit\u00e0 di Sten giacenti nei magazzini britannici vennero largamente cedute a Francia, Israele, Paesi del Commonwealth e colonie britanniche e furono utilizzate in ogni conflitto degli anni cinquanta e sessanta. L'esercito britannico cess\u00f2 di produrlo nel 1953, sostituendolo con lo Sterling, ma continu\u00f2 a utilizzarlo fino agli anni sessanta, durante la \"Border Campaign\" dell'Irlanda del Nord. Ancora, nella guerra indo-pakistana del 1971 entrambe le parti utilizzarono estesamente lo Sten. L'ultimo utilizzatore \"ufficiale\" dello Sten fu il Movimento Zapatista messicano nel Chiapas, nel 1994.\nPrestazioni.\nIl calibro, le dimensioni e la meccanica dell'arma la rendevano valida principalmente a corta distanza. Gli organi di mira non permettevano un tiro mirato superiore ai 20-25 metri, nonostante la canna fosse realizzata bene. Soprattutto nelle serie Mk. IV e Mk. V e nel tiro semiautomatico lo Sten rivela una balistica potenzialmente ottima; nel tiro automatico invece il peso dell'otturatore e la potenza della molla di recupero (necessari per assorbire il rinculo, dato che l'arma non presenta n\u00e9 compensatori n\u00e9 altri accorgimenti) sbilanciano il tiro, rendendolo impreciso e disperdendo molto i colpi (a corta distanza questa caratteristica pu\u00f2 essere sfruttata con effetti micidiali da un tiratore esperto).\nL'arma britannica, per quanto rozza, \u00e8 robusta e ben fatta meccanicamente: l'estrattore elastico \u00e8 poderosamente dimensionato e scongiura ogni possibile difetto di estrazione, e la camera di cartuccia \u00e8 lavorata impeccabilmente, infatti \u00e8 esente da \"incollaggi\" del bossolo. La causa principale di inceppamenti \u00e8 la scorretta impugnatura dell'arma, che molto spesso veniva impugnata per il caricatore: ci\u00f2 pu\u00f2 provocare oscillazioni involontarie di quest'ultimo e un conseguente blocco delle cartucce. Anche la presentazione singola delle cartucce pu\u00f2 dare problemi di alimentazione, a cui i soldati britannici impararono a rimediare dando uno \"schiaffo\" al caricatore, come facevano i loro avversari tedeschi.\nLe versioni silenziate come lo \"Sten Mk II-S\" o lo \"Sten Mk VI\", in dotazione ad esempio ai commando britannici, consentivano di esplodere non pi\u00f9 di due o tre colpi in fuoco automatico, dopo i quali il silenziatore diventava inefficace.\nVarianti.\nLe varianti dello Sten, in rapporto al numero di esemplari prodotti, non furono molte.\nOltre a queste, molti movimenti clandestini in Europa produssero in proprio le loro versioni dello Sten, poich\u00e9 non erano necessarie particolari attrezzature. Fra gli altri, sono noti gli Sten prodotti in Polonia, Francia, e dall'Irgun israeliano."}
{"id": "663745", "revid": "767487", "url": "https://it.wikipedia.org/wiki?curid=663745", "title": "The Illogical Consequence", "text": "The Illogical Consequence \u00e8 il secondo album discografico, pubblicato nel 2005, del gruppo musicale italiano di musica elettronica Planet Funk."}
{"id": "663748", "revid": "1318658", "url": "https://it.wikipedia.org/wiki?curid=663748", "title": "La stirpe dell'Aquila", "text": "\"La stirpe dell'aquila (The Eagles' Brood)\" \u00e8 il terzo volume delle \"Cronache di Camelot\", la serie di Jack Whyte. \u00c8 stato pubblicato dalla Piemme.\nNella fortezza di Camelot la civilt\u00e0 romana resiste agli attacchi delle trib\u00f9 barbare. Il nuovo comandante dell'insediamento \u00e8 Merlino, un capo capace e giusto, in cui tutti, sia celti sia romani, confidano. Merlino \u00e8 il sottile stratega. Suo cugino, Uther Pendragon, futuro padre di Art\u00f9, \u00e8 il guerriero instancabile. Sono nati lo stesso giorno e sono come due gemelli. Se qualcuno vuole impadronirsi della colonia, deve riuscire a separarli.\nSi raccontano le vicende di Caio Merlino e del cugino Uther, dalla pi\u00f9 tenera infanzia fino ai trant\u2019anni, attraverso i decenni e i grandi mutamenti della Britannia durante il disgregamento dell\u2019Impero romano.\nTrama.\nLa storia, narrata da un Merlino ormai anziano, riprende la narrazione lasciata nel libro precedente, nel 401 d.C. anno di nascita di Merlino e di morte di Caio Britannico per mano di Claudio Seneca. Nello stesso anno, Pico, il padre di Merlino, viene richiamato a Milano da Stilicone per far fronte all'invasione dei Vandali di Alarico portandosi dietro tutti gli uomini disponibili e pochi dei molti cavalli da guerra presenti in Britannia. \nPublio Varro, nuova guida della colonia, utilizzando il sigillo del defunto Caio Britannico, e l'autorit\u00e0 di Legatus Emericus delle truppe irregolari della Britannia sud-occidentale conferita nel libro precedente a Caio da Stilicone, fa consegnare alla colonia tutti i cavalli da guerra lasciati indietro da Pico ammontanti a quasi settecento animali, quintuplicando in una sola volta il numero di animali disponibili a Camulod.\nQuesto ha una immediata ricaduta sulle forze militari disponibili alla colonia che si trasformano da una forza principalmente di fanteria appiedata in un grande gruppo di cavalleria e riducendo la fanteria a compiti di guarnigione.\nMerlino viene allevato da Varro e Ullic re dei Celti Pendragon che gli fanno da tutori, apprendendo dal primo la storia della colonia e l'arte del fabbro e dal popolo del secondo i segreti dei druidi. Lui e Uther Pendragon sono cugini uniti da un fortissimo legame anche se Uther si distingue dal cugino per ferocia e valore in battaglia non avendo amore per i libri o altre conoscenze al contrario di Merlino.\nTra il 401 e il 407 la presenza romana in Britannia si va a esaurirsi con la partenza delle ultime truppe romane nel 406/407 sotto Costantino III. Camulod rimane l'unico presidio di ordine romano sull'isola mentre il resto del territorio \u00e8 alla merc\u00e9 di Iuti, Danesi, Angli, Sassoni, Pitti e Scoti. Gi\u00e0 a otto anni Uther e Merlino si ritrovano in una imboscata di Sassoni mentre sono sulla via per tornare Camulod dalle terre dei Pendragon. Nell'imboscata per\u00f2 Merlino ritrova suo padre Pico, fuggito e tornato in Britannia dopo la morte di Stilicone. \nPico prende il comando militare di Camulod guidandone le forze congiuntamente a quelle dei Pendragon (armati dei loro pericolosi archi lunghi) in azioni contro gli avamposti dei predoni barbari. \nQuesto nuovo attivismo comporta una serie di cambiamenti. Il diffondersi delle notizie riguardanti la colonia provoca verso di essa un afflusso di migranti desiderosi di rifugiarsi sotto la sua sicurezza. I coloni, non potendo sfamare tutti, sono costretti per\u00f2 ad accettare solo artigiani capaci e coloro che sono abili a servire sotto le armi e ad approntare una serie di posti di sorveglianza per respingere gli altri. La forza militare di Camulod cresce, seppure non ci siano cavalli per tutti i nuovi soldati, e vengono costruiti dei nuovi accampamenti attorno a cui si insediano nuove famiglie che cominciano a coltivare nuova terra.\nVista l'efficacia dimostrata in battaglia, la fabbricazione di archi lunghi di Tasso diviene immediatamente importante per il popolo celta di Ullic dando il compito di reperire il legno ai druidi della propria gente. Tuttavia almeno inizialmente gli archi devono rimanere nel territorio celta per permettere a tutti di addestrarsi al loro utilizzo. Viene dunque costruita una linea di torri di segnalazione per mantenere la comunicazione tra i due popoli. \nMerlino e Uther crescono e quando sono alla soglia dei dodici anni devono affrontare tre grandi lutti. Nel giro di poco tempo muoiono il vecchio fabbro Equo, il vecchio vescovo Alarico e re Ullic, colpendo profondamente Publio Varro.\nSuccessivamente, grazie a un gioco di Merlino, Varro riesce a capire il funzionamento della sella con le staffe che quattordici anni prima aveva trovato a un franco durante lo scontro alla villa di Vegenzio Sulla. La scoperta rivoluziona la cavalleria di Camulod.\nLa colonia viene poi visitata da Emrys Lot duca di Cornovaglia, insieme a suo figlio Gulrhys, attirato dalle voci su di essa. Padre e figlio si dimostrano entrambi maleducati ma il giovane Lot offende Uther e sua madre e per questo viene sfidato dal giovane Pendragon che quasi lo uccide nonostante il tentativo di Merlino di impedire il duello. Questo segna l'inizio della faida fra i protagonisti e i duchi di Cornovaglia.\nQuando Merlino e Uther hanno diciotto anni, Publio Varro muore a seguito di una caduta da cavallo. Prima di morire per\u00f2 affida a Merlino il compito di continuare ad allevare e aumentare il numero dei cavalli di Camulod, di ricreare le legioni romane e di custodire segretamente Excalibur per donarla a colui che riconoscer\u00e0 come re di Britannia.\nPassa il tempo e durante un giro di pattuglia Uther e Merlino si imbattono in una ragazza sordomuta in mezzo ai cadaveri di quelli che sembrano i suoi genitori. La ragazza viene chiamata Cassandra, e viene portata a Camulod. Durante una serata in compagnia di alcune prostitute Uther cerca di farsi praticare una fellatio dalla ragazza che per tutta risposta lo morde nelle parti intime provocandone la rabbia furente. La mattina successiva la ragazza viene ritrovata orribilmente picchiata a bastonate e stuprata a sangue. Merlino sospetta subito di Uther che dopo gli eventi della notte precedente si \u00e8 allontanato da Camulod. \nMerlino a questo punto agisce sia per proteggere Uther da sospetti facendo trasferire le uniche testimoni della scena della sera prima, le prostitute, a Glevum sotto la scorta di soldati fidati sia per proteggere la ragazza dall'eventuale colpevole facendola segretamente trasferire in una casa in una valle di sua conoscenza nota a pochi e affidandola alle cure di Daffyd, un druido suo amico. Questo trasporto avviene in segreto e per distrarre gli uomini a guardia dell'infermeria di Camulod, Merlino racconta un suo ipotetico sogno in merito alla ragazza, gettando cos\u00ec i semi della futura leggenda dei suoi poteri magici.\nGrazie a una chiacchierata prima con suo padre Pico e poi con sua zia Luceia, i sospetti di Merlino su Uther si attenuano concentrandosi invece su un sinistro prete, di nome Remo, cacciato da Camulod da Luceia la sera stessa dell'aggressione a Cassandra.\nPassano le settimane e Merlino visita spesso la valle segreta, che comincia a chiamare Avalon, andando a trovare la ragazza in via di guarigione e di cui comincia a innamorarsi.\nGiungono notizie dalla Cornovaglia dove Gulrhys Lot dopo aver costruito un grande castello si \u00e8 dichiarato re di Cornovaglia. Tuttavia le sue mire lo spingono ad attaccare i territori di Camulod nel momento in cui alcuni Scoti di Ibernia sbarcano vicino alla frontiera nord della colonia in un attacco palesemente coordinato. Merlino guida la sua cavalleria in una battaglia dove la maggior parte dei nemici viene distrutta. Ai superstiti viene consentito di tornare alle loro navi solo dopo che il loro principe accetta di arrendersi e consegnarsi a Merlino per restare prigioniero cinque anni. Il principe afferma di essere Donuil figlio dell'Alto Re Athol e che l'alleanza fra Lot e suo padre sar\u00e0 presto cementata dal matrimonio fra Lot e sua sorella Ygraine.\nTornati a Camulod, Pico e Merlino hanno modo di assistere al ritorno di Uther con alcuni ambasciatori di Lot. Uther racconta loro di aver perso molti uomini in un'imboscata degli uomini di Lot per colpa delle loro frecce avvelenate e di essere giunto fin sotto le mura della fortezza di legno di Lot per poi tornare indietro con i due ambasciatori. Donuil parlando con Merlino afferma di riconoscere i due ambasciatori perch\u00e9 in precedenza i due avevano visitato suo padre. Afferma di trattarsi di Caspar e Memnone due assassini egiziani maestri di veleni e arti segrete. A questo punto Merlino con la sua spiccata intelligenza strategica capisce che in realt\u00e0 si tratta di una trappola di Lot per guadagnare con i due \"ambasciatori\" mentre il suo esercito si muove su Camulod: probabilmente i due sono in realt\u00e0 spie e le forze nemiche in realt\u00e0 si trovano molto vicino alla colonia. Merlino insieme al padre e Uther escogita una contromossa e fa gettare in cella i due egiziani. Dopo una manovra di concentramento a nord, Merlino e Uther guidano la cavalleria del loro popolo contro le forze di Lot. Il nemico assedia Camulod con un esercito di pi\u00f9 di cinquemila uomini ma la cavalleria pesante dei Britanni riesce a vincere scacciando il nemico con gravissime perdite. Tuttavia anche Camulod subisce la perdita di moltissimi cavalli e uomini oltre a perdere il comandante Pico, ucciso nel sonno durante l'assedio nemico, e la stessa Camulod vede la distruzione di molti dei suoi edifici. \nDurante l'assedio avviene anche un altro fatto: nella notte Caspar e Memnone, non si capisce come, riescono a fuggire dalla loro cella uccidendo tutte le guardie di sorveglianza. Fanno dunque entrare dentro le mura della colonia alcuni uomini di Lot e prendono in ostaggio Luceia con una dozzina di servitori chiudendosi dentro uno degli edifici di Camulod. Merlino tratta nel tentativo di salvare la zia. Dopo aver convinto Donuil ad aiutarlo in cambio della sua immediata liberazione e sapendo che i due assassini non sono a conoscenza del patto di non belligeranza di cinque anni stretto con il suo popolo, offre di scambiarlo per la morte degli uomini di Lot nascosti con loro e della libert\u00e0 dei servi in ostaggio. I due accettano ben consapevoli che la sola persona importante sia Luceia, uccidono dunque i loro uomini tramite della spine avvelenate e lasciano liberi i servi. A questo punto Donuil apparentemente viene liberato dalla sua prigiona da Merlino ed entra nell'edifico dove Memnone tiene in ostaggio Luceia sotto minaccia di avvelenarla mentre Caspar esce per trattare un salvacondotto in cambio della vita di Luceia. Donuil agiste in fretta uccidendo Memnone e Merlino prende prigioniero Caspar che in seguito uccider\u00e0 con una delle sue stesse frecce avvelenate.\nPer riconoscenza per le sue azioni, Merlino offre la libert\u00e0 a Donuil il quale per\u00f2 desidera ormai rimanere a Camulod e divenire assistente di Merlino sul modello di quanto il vecchio Tito lo fosse per Pico e di potersi stabilire alla colonia affermando che in patria sarebbe soltanto il sesto figlio del re e per questo molto lontano dal poter occupare una posizione di potere come potrebbe far l\u00ec. \nMerlino dopo il solenne funerale del padre prende dunque il comando di Camulod avviandone la ricostruzione e l'ampliamento della fortezza con una nuova cinta muraria alla base della collina su cui sorge la cittadina fortificata. Divide cos\u00ec il suo tempo fra il suo nuovo ruolo e la valle di Avalon dove vive la sua storia d'amore con Cassandra.\nDopo aver recuperato l'arsenale segreto degli assassini egiziani (che diverr\u00e0 con il tempo la fonte dei \"poteri magici\" di Merlino) giunge la notizia della morte di Uric, il padre di Uther. A questo punto il ragazzo \u00e8 chiamato a divenire il re dei Pendragon.\nAlla colonia poi giungono nuove notizie in merito a una disputa teologica che sta per svolgersi a Verulamium. Gi\u00e0 in passato la colonia era stata meta di un gruppo di preti fanatici seguaci delle nuova dottrina di Agostino di Ippona e delle nuove idee diffusesi a Roma (una chiesa verticale con a capo il vescovo di Roma, una nuova considerazione delle donne come fonte di peccato, il monachesimo, ecc.) che con modi sgarbati avevano tacciato il popolo di Camulod, seguace delle dottrine di Pelagio (il quale nel frattempo \u00e8 morto scomunicato), come eretico ingiungendo a Pico di ripudiare le pratiche fino a quel momento adottate e di abbracciare le nuove idee ecclesiastiche come il relegare le donne ai margini della vita politica e sociale della colonia. In quel frangente Pico aveva allontano e cacciato da Camulod i preti zeloti con il sostegno del Consiglio della Colonia sostenendo la bont\u00e0 e l'innocenza del pelagianesimo e delle dottrine di Camulod diffusesi al tempo del vecchio vescovo Alarico. Merlino poco dopo la fine della battaglia contro gli uomini di Lot aveva quasi ucciso uno di quegli zeloti dopo che questi in preda al suo fanatismo aveva tacciato la distruzione subita da Camulod durante il breve assedio come una punizione divina per l'eresia professata dai suoi abitanti. Adesso Merlino scopre di questo nuovo dibattito teologico a cui \u00e8 stato inviato, da parte del Papa, Germano d'Auxerre, un vescovo della Gallia con un passato da legato militare. Merlino dopo aver parlato con sua zia Luceia si convince a partecipare con un grosso seguito militare al fine di sfoggiare la potenza bellica della colonia.\nPrima di partire, dietro insistenza di Luceia, Merlino porta la zia a conoscere Cassandra. Durante l'incontro Luceia rivela a Merlino la gravidanza di Cassandra. La ragazza viene dunque convinta a tornare a Camulod e l\u00ec si incontra con Donuil. I due rivelano di essere fratello e sorella dimostrando di saper conversare tramite un linguaggio dei segni. Donuil rivela la storia di Deirdre, il vero nome della ragazza, narrando di come ella sia figlia di suo padre re Athol e del fatto che in giovent\u00f9 fosse considerata la meraviglia del suo popolo con i capelli biondo-ramati e gli occhi lilla ma che una malattia contratta in una caverna rocciosa sotto una collina piena di scheletri e tesori l'avesse quasi uccisa trasformando i suoi capelli in biondi, i suoi occhi in grigi e rendendola sordomuta. Deirdre venne rapita dal suo regno mentre il padre e il fratello si trovavano a caccia e fin\u00ec a fare la serva di una coppia di erboristi, moglie e marito, fino a quando i due non furono uccisi a loro volta da una malattia. Fu a quel punto che venne trovata da Merlino e Uther. \nIl viaggio verso Verulamium consente a Merlino di rendersi conto della situazione nel resto della Britannia nel 430 d.C.: citt\u00e0 distrutte o chiuse saldamente in s\u00e9 stesse, campi spogli e barbari. Londinium risulta in preda a peste, anarchia e bande armate. \nDurante una battuta di caccia Merlino si imbatte in una battaglia fra una banda di Sassoni e un gruppo di Romani assediati dentro delle rovine. Dopo aver soccorso i Romani, Merlino scopre che alla loro testa vi \u00e8 proprio Germano di Auxerre il vescovo ed ex legato che \u00e8 venuto a sentire dibattere. \nI due gruppi si dirigono quindi insieme a Verulamium. La citt\u00e0 offre loro un povero spettacolo: da tempo in decadenza, non \u00e8 attrezzata ad accogliere le migliaia di persone accorse ad assistere al dibattito teologico. I granai della citt\u00e0 sono stati sequestrati da un gruppo di briganti che hanno chiesto rinforzi al resto della loro banda. Il vescovo Germano e il vescovo Patrizio di Verulamium chiedono a Merlino di intervenire, il quale decide di intercettare la banda di predoni che sta per arrivare in citt\u00e0. Quando sta per scoppiare la battaglia per\u00f2 Merlino si rende conto che deve trattarsi di qualcun altro. Infatti la truppa si rivela essere la scorta di Vortigern re di Northumbria, venuto anch'egli ad assistere al dibattito. \nFra le file dei nuovi venuti Merlino si imbatte in un uomo simile a lui quasi come se fossero gemelli, Ambrogio Ambrosiano nipote di Giacobbe di Lindum e discendente di Boudicca. A questo punto Merlino si rende conto di avere un fratellastro nato sei mesi dopo la sua nascita e concepito da suo padre Pico quando si trovava ferito e incosciente ospite di Marco Aurelio Ambrosiano al tempo del ritiro delle legioni dalla Britannia. Parla dunque con Ambrogio che, non avendo mai conosciuto quello che credeva essere suo padre e la madre, \u00e8 stato allevato da Giacobbe e da sua moglie, la sorella di sua madre. Ambrogio riconosce la verit\u00e0 nelle parole di Merlino e decide che una volta concluso il dibattito teologico e riaccompagnato a casa lo zio, lo raggiunger\u00e0 a Camulod. \nDurante questo periodo Merlino ha anche modo di parlare con il vescovo Patrizio in merito a Remo, il prete sospettato di aver picchiato Deirdre. Il vescovo conferma i suoi sospetti riferendogli che il chierico \u00e8 stato ucciso in un'altra citt\u00e0 dopo essere stato sorpreso a picchiare con un bastone una donna. A questo punto i sospetti di Merlino su Uther cadono. \nIl dibattito va avanti e alla fine viene stabilito che il defunto vescovo Alarico e quanti fino a ora seguaci del pelagianesimo sono da considerarsi innocenti in quanto ignari dei nuovi dettami della chiesa. Germano decreta inoltre che da adesso essi dovranno abbracciare la nuova dottrina ma dovr\u00e0 essere un processo lento e per favorirlo dovranno essere fondate scuole di culto e dottrina in tutta la Britannia. \nMerlino a questo punto intraprende la strada del ritorno ma sulla via di casa si rende conto che un esercito diviso in diverse bande si trova poco fuori i confini del territorio di Camulod: si tratta della nuova offensiva di Lot. Il re di Cornovaglia forte dei bottini dei pirati che partono dalle sue coste ha arruolato un nuovo esercito di barbari provenienti da ogni parte e ha lanciato un nuovo attacco alla colonia.\nNel combattimento che segue Merlino riceve un colpo in testa che quasi lo uccide. Una volta ripresosi, i suoi amici si rendono conto che il giovane \u00e8 in preda ad una amnesia totale. Per un anno e pi\u00f9 Merlino deve reimparare tutto della sua vita. Durante la sua convalescenza viene a conoscenza della morte di Deirdre con in grembo il suo bambino. Uther nel frattempo prende il comando dell'esercito del suo popolo e di molte forze di Camulod e le guida a sud-ovest in una campagna contro Lot.\nDurante una visita alla tomba della defunta moglie, Merlino riacquista tutto insieme la sua memoria e dopo aver trovato un mazzafrusto nel lago della valle di Avalon si convince che sia stato Uther ad aver ucciso Deidrdre. Quindi, senza aver detto a nessuno dei suoi propositi di vendetta, parte alla ricerca di Uther mandando Donuil a chiamare suo fratello Ambrogio alla colonia cos\u00ec da non lasciare Camulod senza una guida.\nDurante la sua ricerca si inbatte in un locandiere che scopre essere il figlio primogenito del vecchio fabbro Equo, l'amico di Publio Varro, che indirizza a Camulod. Dal suo terrore con cui parla in equal misura sia di Lot che di Uther e Camulod, Merlino capisce che ormai quella guerra si \u00e8 trasformata in una faccenda personale fra i due sovrani.\nProseguende il suo viaggio incontra il campo di battaglia dove l'esercito di Uther \u00e8 stato distrutto a seguito di una trappola di Lot. Parlando con alcuni sopravvissuti Merlino si rende conto che nell'ultimo anno Uther aveva allacciato una relazione segreta con Ygraine, sposa di Lot e sorella di Donuil e Deirdre, che era divenuta la sua spia presso Lot. I due divenuti amanti avevano anche concepito un figlio.\nProseguende il suo cammino Merlino si imbatte anche nel cadavere di Lot stesso appeso ad un albero con mani e piedi tagliati. Da esso recupera il suo anello con sigillo.\nIl romanzo si conclude con Merlino che assiste alla morte di Ygraine e della sua scorta mentre cercavano di trarsi in salvo su una barca. Viene anche informato della morte di Uther di cui aveva gi\u00e0 avuto dei sogni premonitori.\nLe ultime pagine vedono Merlino mentre va alla deriva su quella barca con un neonato stretto al petto. Si tratta del figlio di Uther e Ygraine, nelle cui vene scorre il sangue dell'Alto re di Ibernia Athol per parte di madre e il sangue dei Pendragon e dei Britannico per parte di padre. Si tratta di Art\u00f9"}
{"id": "663749", "revid": "118935210", "url": "https://it.wikipedia.org/wiki?curid=663749", "title": "Non Zero Sumness", "text": "Non Zero Sumness \u00e8 il primo album in studio del gruppo musicale italiano Planet Funk, pubblicato nel 2002 dalla EMI.\nIl disco contiene i brani di successo \"Who Said (Stuck in the UK)\" e \"Chase the Sun\"."}
{"id": "663755", "revid": "7", "url": "https://it.wikipedia.org/wiki?curid=663755", "title": "Trenino di Casella", "text": ""}
{"id": "663756", "revid": "7", "url": "https://it.wikipedia.org/wiki?curid=663756", "title": "Linea ferroviaria Genova-Casella", "text": ""}
{"id": "663759", "revid": "6923", "url": "https://it.wikipedia.org/wiki?curid=663759", "title": "Palladion", "text": "Palladion \u00e8 l'opera prima di Valerio Massimo Manfredi come romanziere, pubblicata da Arnoldo Mondadori Editore nel 1985. Si tratta di un giallo di argomento archeologico, filone che verr\u00e0 ripreso in diverse altre sue opere.\nTrama.\nLa vicenda ruota attorno al rinvenimento di una statua in terracotta della Pallade Atena, il cosiddetto Palladio, nelle campagne di \"Lavinium\", l'attuale Pratica di Mare. Il giovane archeologo Fabio Ottaviani, dell'Universit\u00e0 di Pavia, viene coinvolto in un'oscura trama che si snoda tra una misteriosa quanto pericolosa associazione segreta, la Turchia, l'abbazia di San Nilo a Grottaferrata e coinvolge servizi segreti, archeologi e i Bronzi di Riace, fino alla rivelazione di un mistero vecchio di secoli."}
{"id": "663762", "revid": "287204", "url": "https://it.wikipedia.org/wiki?curid=663762", "title": "Henri Pousseur", "text": "Biografia.\nHa studiato composizione all'Accademia Reale di Musica di Liegi dal 1947 al 1953.\nRecatosi a Darmstadt nei primi anni cinquanta per seguire i famosi Ferienkurse, incontr\u00f2 autori come Pierre Boulez, Karlheinz Stockhausen, Bruno Maderna e Luciano Berio, con i quali strinse rapidamente amicizia, diventando cos\u00ec un devoto membro delle avanguardie musicali dell'epoca.\nNel 1957 fu invitato come docente ai corsi estivi di Darmstadt: fu l'inizio della sua lunga attivit\u00e0, che lo port\u00f2 ad insegnare a Colonia, a Basilea, all'Universit\u00e0 di Buffalo, cos\u00ec come in Belgio.\nDal 1970 fino al suo pensionamento avvenuto nel 1988 ha continuamente insegnato all'Universit\u00e0 ed al Conservatorio di Liegi, dove ha inoltre fondato il \"Centre de recherches et de formation musicales de Wallonie\". Negli anni ottanta, inoltre, \u00e8 stato il fondatore e direttore dell'\"Institut de p\u00e9dagogie musicale\" di Parigi, strettamente collegato con l'\"IRCAM\" (fondato e diretto da Pierre Boulez) e facente parte della \"Cit\u00e9 de la musique\".\nDa sempre interessato all'uso delle nuove tecnologie informatiche nella composizione musicale, Henri Pousseur ha lavorato allo studio di musica elettronica della Westdeutsche Rundfunk di Colonia nel 1954 ed allo Studio di Fonologia della Rai di Milano nel 1957; nel 1958 ha fondato lo Studio di musica elettronica di Bruxelles. Nel 2006 ha lavorato negli studi di Tempo Reale a Firenze per la realizzazione di una nuova versione della sua composizione Rimes.\nAlla fine degli anni cinquanta ha avuto modo di incontrare il saggista e romanziere francese Michel Butor, con il quale collabora costantemente lungo tutta la sua carriera (da \"Votre Faust\" del 1960-1968 a \"Le proc\u00e8s du jeune chien\" del 1978, a \"Le Sablier du Ph\u00e9nix\" del 1994).\nOltre alle attivit\u00e0 compositive e pedagogiche, Pousseur ha pubblicato numerosi articoli e libri sulla musica, tra i quali vanni citati almeno \"Fragments Th\u00e9orique I: sur la musique exp\u00e9rimentale\" (Bruxelles, Universit\u00e9 Libre de Bruxelles, 1970), e \"Musiques crois\u00e9es\" (Parigi, L'Harmattan, 1997).\nHa ricevuto la laurea honoris causa dalle Universit\u00e0 di Metz e di Lilla.\nLa sua musica.\nDopo le prime esecuzioni importanti, avvenute nel contesto dei Ferienkurse di Darmstadt, le musiche di Henri Pousseur sono state eseguite nelle principali manifestazioni mondiali legate alla musica contemporanea, nonch\u00e9 nelle stagioni concertistiche ed operistiche dei pi\u00f9 rilevanti centri internazionali (dalla Biennale di Venezia ai \"Domaine Musical\" di Parigi, dal Teatro alla Scala di Milano al Festival di Donaueschingen, alla Carnegie Hall di New York).\nGeneralmente considerato come un tipico esponente della \"scuola di Darmstadt\", Pousseur ha utilizzato tecniche tipiche di quella scuola, quali lo strutturalismo e l'alea, frequentemente per\u00f2 le ha \"contaminate\" con altri stili (spesso ritenuti inconciliabili), come quelli di Franz Schubert e Anton Webern (in \"Votre Faust\"), oppure il curioso accostamento tra il linguaggio proprio di Pousseur incrociato con la famosa canzone statunitense di protesta \"We shall overcome\" (nella composizione \"Couleurs crois\u00e9es\").\nNei primi anni sessanta si trov\u00f2 in contrasto con molte delle restrizioni obbligate dalla scrittura musicale strutturalista, ed assunse una personale posizione di \"rifiuto del rifiuto\" delle esperienze musicali del passato, non per ricollegarsi a stili o epoche preesistenti, bens\u00ec per sviluppare l'esperienza weberniana in modo pi\u00f9 completo ed a pi\u00f9 ampio spettro. Su queste posizioni venne ben presto seguito da molti colleghi illustri, tra cui Luciano Berio, Bruno Maderna, Alfred Schnittke, Gy\u00f6rgy Ligeti ed altri.\nLa quasi totalit\u00e0 delle sue opere \u00e8 edita da Suvini Zerboni (Milano)."}
{"id": "663763", "revid": "486946", "url": "https://it.wikipedia.org/wiki?curid=663763", "title": "Guglielmo Bottin", "text": ""}
{"id": "663764", "revid": "7077", "url": "https://it.wikipedia.org/wiki?curid=663764", "title": "Trinchetto", "text": ""}
{"id": "663765", "revid": "287204", "url": "https://it.wikipedia.org/wiki?curid=663765", "title": "Il sogno di Merlino", "text": "\"Il sogno di Merlino (The Saxon Shore)\" \u00e8 il quarto volume delle \"Cronache di Camelot\", la serie di Jack Whyte. \u00c8 stato pubblicato dalla Piemme.\nTrama.\nIl libro inizia con Merlino Britannico e il piccolo Art\u00f9 Pendragon su una piccola barca all'estremit\u00e0 meridionale del Mare d'Irlanda. Una nave pirata irlandese capitanata da Connor, un principe dell'Eire, cattura la barca. I Celti quindi gettano il bambino fuori bordo. Trascurando la sua vita, Merlino uccide uno dei pirati e salta dietro Art\u00f9. I pirati recuperano Merlino e il bambino e li riportano alla nave. Il capitano rivela l'origine dell'equipaggio e cerca di capire le ragioni per cui Merlino avrebbe sacrificato la sua vita per il bambino. Nella conversazione, il capitano arriva a rendersi conto che suo fratello, Donuil, \u00e8 prigioniero di Merlino a Camulod (Camelot), quindi rilascia Merlino con l'accordo che il bambino verr\u00e0 restituito se suo fratello ritorna in Eire.\nMerlino procede quindi verso casa, dove viene rapidamente coinvolto nelle fazioni politiche che sono sorte nel consiglio Camulodiano. Usando la sua autorit\u00e0 militare Merlino scioglie le parti. Uno dei leader di una delle fazioni, si infuria e tanta di ucciderlo. Nel frattempo, Donuil torna a Camelot con il fratellastro quasi identico di Merlino, Ambrose. Una volta che Donuil ritorna, Merlino crea un gruppo con l'obbiettivo di scortare Donuil di nuovo in Eire.\nDurante il viaggio in Eire il gruppo ha un incontro con una lebbrosa dopo il quale Lucanus, un medico e amico di lunga data di Merlino, lascia il gruppo per consegnare un carico di provviste di rifornimenti ai lebbrosi impoveriti. la compagnia incontra quindi un equipaggio di predoni stava raccogliendo il marmo da una variet\u00e0 di edifici a Glevum: un tempio romano, una grande e imponente basilica amministrativa e un mercato di tribuna. Merlino decide che non saranno in grado di ottenere il passaggio su nessuna nave l\u00ec, dopo una breve schermaglia con la gente del posto.\nDopo l'incontro con i predoni, un gruppo di scozzesi mandato dal padre di Donuil per assicurarsi che suo ritorno sicuro trova il gruppo. La compagnia viene caricata su una ciatta rimorchiata da due galee degli scozzesi. La chiatta si rovescia a sud del regno di Athol. I cavalieri di Comulod viaggiano attraverso il deserto irlandese sotto la minaccia di popoli barbari, ma incontrano solo un cinghiale pi\u00f9 grande di qualsiasi altro mai cacciato dagli scozzesi. Dopo diverse settimane dalla politica da Comulod, il gruppo arriva nella capitale del regno di Athol.\nLa compagnia rimane nella fortezza e Merlino, in una conversazione con Athol, rivela di essere stato sposato con una delle figlie di Athol, Deirdre. Athol accetta Merlino nella sua famiglia. Durante la stessa conversazione, Merlino rivela anche l'identit\u00e0 del bambino, Art\u00f9, e Athol si impegna come alleato con Merino e suo nipote. Mentre si trova nella roccaforte degli scozzesi, Merlino ed i suoi uomini dimostrano l'uso della cavalleria per gli scozzesi che in precedenza non avevano mai visto il suo uso in battaglia. Durante la mostra un orso entra nella radura e attacca. Merlino usa le sue memorie da guardia del corpo di Alessandro Magno usando una Sarissa, una pesante lancia per caricare l'orso.\nUna sera, un membro della comunit\u00e0 scompare e, mentre cerca quell'uomo, Donuil sente che qualcuno lo sta osservando dai boschi. Il seguito di Merlino e i guerrieri di Athol vengono messi in allerta, e al mattino un esercito attacca le mura. La forza della cavalleria respinge con successo l'esercito attaccante con due cariche. L'attacco degli uomini selvaggi del sud \u00e8 una forza avanzata indisciplinata facente parte dell'eminente attacco dei MacNyalls, dei figli di Condran e dei figli di Garn. Athol decide che Merlino, Art\u00f9, Donuil e la loro compagnia devono tornare in Britannia per evitare questo attacco e assicurare la sicurezza di Art\u00f9.\nIl gruppo di Merlino ritorna a Camelot senza Donuil, che ritorna in Eire per evitare gli eventi di uno dei sogni di Merlino. Durante il viaggio di ritorno a Camelot la compagnia incontra un gruppo di berberi predatori. Tornato a Camelot, Merlino scopre che il fratellastro Ambrose ha integrato la fanteria e la cavalleria per ridurre l'ostilit\u00e0 tra i due rami militari. Un gruppo nemico effettua un'incursione in una fattoria periferica della colonia e prima che i militari possano rispondere vengono uccisi i membri pi\u00f9 anziani della comunit\u00e0.\nIn primavera un grande contingente di militari, 500 fanti e 500 cavalieri, lascia Camulod per vendicarsi del raid che ha ucciso 50 dei loro compagni. Guidato da Merlino, la forza viaggia vicino al lebbrosario che \u00e8 stato creato da Lucanus apprendendo che l'intera colonia \u00e8 stata ritrovata morta. La forza militare libera anche i berberi dal loro avamposto pirata a Glevum. L'esercito entra in Cambria e presto trova gli uomini che hanno rubato i cavalli morti, poi incontrano una forza di arcieri di Dergyll, tuttavia Merlino evita con tatto qualsiasi scontro. I due leader accettano un'alleanza e, a prova della loro lealt\u00e0 verso l'alleanza, scambiano un piccolo contingente di forze ausiliarie. Mentre discute di questo Merlino scopre che uno dei leader che aveva guidato uno dei partiti politici a Camelot ed aveva tentato di ucciderlo, sta ora sostenendo un contendente per il trono dei Pendragon.\nMerlino e le forze tornano a Camelot e seguono anni di pace. Merlino e Ambrose fanno un viaggio a Northumbria e scoprono che l'alleanza tra Britanni-Romani e Norvegesi che aveva mantenuto la forza del regno sta fallendo. Ritornano in Inghilterra e iniziano l'educazione di Art\u00f9, insieme agli altri familiari e amici di Merlino. Un attentato \u00e8 stato fatto alla vita di Art\u00f9 e il consiglio degli amici di Merlino ha deciso che per proteggere il futuro re deve vivere al di fuori della comunit\u00e0 che sa della sua esistenza. Merlino decide di portare Art\u00f9 a Ravenglass a sud del Vallo di Adriano.\nArt\u00f9 e Merlino si recano a Ravenglass a bordo della nave di Connor e vengono accolti dal re Derek."}
{"id": "663770", "revid": "110157", "url": "https://it.wikipedia.org/wiki?curid=663770", "title": "Castello Mackenzie", "text": "Il castello Mackenzie di Genova \u00e8 un maniero situato nel quartiere residenziale di Castelletto, in prossimit\u00e0 di piazza Manin e della stazione del trenino di Casella, a 100 metri sul livello del mare.\nCensito come spazio per la cultura in occasione di Genova capitale europea della cultura 2004, nell'autunno 2006 \u00e8 stato una delle sedi del Festival della Scienza.\nCapriccio da Re.\nIl castello Mackenzie \u00e8 stato definito \"capriccio da Re\" ed \u00e8 considerato uno dei pi\u00f9 riusciti esempi del gusto architettonico in uso a fine Ottocento, teso a recuperare le suggestioni del Medioevo (di cui il poco distante castello d'Albertis \u00e8 un ulteriore esempio), con richiami allo stile gotico e al manierismo.\nEdificato su una villa rustica preesistente, costruita a sua volta sulle Mura di Genova del XVI secolo (i muri perimetrali di questa villa, riutilizzati nella ristrutturazione, sono visibili nel perimetro esterno), fu eretto tra il 1893 ed il 1905 su progetto di Gino Copped\u00e8 (al tempo architetto ancora poco conosciuto) al quale venne commissionato dall'assicuratore originario di Firenze Evan Mackenzie, la cui famiglia lo abit\u00f2 per ventisette anni, ovvero fino alla sua morte.\nL'invenzione del castello \"Copped\u00e8\".\nL'architetto era Gino Copped\u00e8, nato a Firenze nel 1866, figlio di un artigiano del mobile, che si afferma con questa costruzione, la sua prima realizzazione. In essa Copped\u00e8 crea una sua peculiare versione della tipologia della villa a castello di gusto eclettico componendovi una vasta molteplicit\u00e0 di richiami storici - il castello medioevale, il palazzo della Signoria di Firenze, ecc. - e per la sua realizzazione fa frutto dell'esperienza della \"Bottega dell'Arte\", il laboratorio del padre in Firenze. Lavorano cos\u00ec in Castello Mackenzie, in \u00e9quipe con l'architetto, i vari artigiani, gli scultori, i fabbri, i pittori (il fratello Giorgio Copped\u00e8), ecc.\nCon castello Mackenzie nasce una formula che riscuote fortuna in Genova, ripetuta dallo stesso Gino Copped\u00e8 in varie ville genovesi: castello Turckle in Capo di Santa Chiara, castello Copped\u00e8 a Priaruggia (abitato dallo stesso architetto), castello Bruzzo in Circonvallazione a Monte.\nLa destinazione del Castello.\nDopo essere stato a lungo in disuso ed essere passato di mano in mano fra diversi proprietari (fra cui il collezionista statunitense Mitchell Wolfson Jr.) \u00e8 stato acquisito e restaurato dalla Casa d'aste Cambi che lo ha adibito, oltre che a propria sede, a polo museale privato e sede di esposizioni temporanee.\nArchitettura e arredi.\nL'atrio \u00e8, sul piano puramente architettonico, la parte maggiormente \"risolta\" del complesso edilizio.\nIn esso sono compresi tanto l'atrio vero e proprio quanto lo scalone che conduce al primo piano.\nL'arredo \u00e8 costituito principalmente da una statua marmorea di Venere, da un trono a tre sedute, sempre in marmo, e da un camino di grosse dimensioni; alti cancelli in ferro battuto lo dividono dai cortili interni. Resti dei disegni a tempera a soggetto storico di Carlo Copped\u00e8 - raffiguranti membri della famiglia Mackenzie, completano l'insieme.\nStoria.\nIl castello fu concepito inizialmente come una villa con torre, ma i successivi interventi - sollecitati dal committente - ne hanno determinato un ampliamento e cambiamento della struttura fino a definirne in maniera differente l'aspetto.\nNel 1956 venne dichiarato monumento nazionale, come esempio dello stile Copped\u00e8. Trent'anni dopo, nel 1986, il collezionista Wolfson (del quale \u00e8 attivo il museo Wolfsoniana di Genova-Nervi) decise di acquistarlo per allestirvi in museo la propria raccolta di oggetti e opere d'arte del primo Novecento, ma nel 1995 i lavori di restauro vennero sospesi e limitati alle sole parti esterne.\nNel 2002 il castello \u00e8 stato quindi acquisito dalla casa d'aste Cambi che ne ha disposto la ristrutturazione interna su progetto dell'architetto Gianfranco Franchini.\nUna volta terminati i lavori di restauro (2004), il maniero \u00e8 stato riaperto al pubblico in occasione di Genova citt\u00e0 europea della cultura.\nCaratteristiche architettoniche.\nUna peculiarit\u00e0 del castello \u00e8 data dalle tecniche usate in fase di costruzione. Infatti, nonostante il suo aspetto rinascimentale, fu dotato di strutture d'avanguardia per l'epoca, come l'impianto per il riscaldamento centralizzato (atto anche a fornire acqua calda in tutti i bagni), una piscina coperta riscaldata con annessa sauna ed un ascensore in grado di trasportare fino a venticinque persone.\nCopped\u00e8 sfrutt\u00f2 la struttura originaria aggiungendovi putrelle e laterizi e arenaria della Spezia, arricchendo il tutto con torri, edicole, scale aggettanti e merlature, espliciti riferimenti allo stile rinascimentale toscano.\nIn questo contesto, di particolare rilievo risulta l'impiego di ceramica alla maniera dei Della Robbia, con l'applicazione di targhe, stemmi, vetrate a piombo, e riferimenti al Palazzo comunale e alla Torre del Mangia di Siena e al Palazzo Vecchio di Firenze, fino ad una citazione del Duomo di Pisa (presente nella copia del \"lampadario di Galileo\").\nLa \"bottega\" artigiana di Copped\u00e8 si occup\u00f2, in particolare, delle \"boiseries\" e dei soffitti a cassettoni in stile cinquecentesco, ancora presenti in forma restaurata in molti ambienti del maniero.\nBiblioteca e cappella di famiglia.\nLa biblioteca del castello \u00e8 suddivisa su due piani tra essi collegati da una scala a chiocciola lignea. Un tempo ospitava la collezione libraria di Evan Mackenzie, eccettuata la raccolta dantesca, riposta nella camera dedicata allo scrittore fiorentino all'interno della torre; tale raccolta \u00e8 stata donata dalla figlia di Mackenzie, alla morte del padre, alla citt\u00e0 di Genova e oggi \u00e8 custodita presso la Biblioteca civica Berio.\nLa piccola cappella di famiglia \u00e8 in stile gotico ed ospita opere di rilievo come un elegante organo a canne, copie dal Beato Angelico (\"Annunciazione\" e \"resurrezione\"), stalli lignei intarsiati e vetrate a piombo."}
{"id": "663773", "revid": "767487", "url": "https://it.wikipedia.org/wiki?curid=663773", "title": "Lu\u00eds S\u00edlvio", "text": "Biografia.\nHa avuto due figli dalla moglie Jane (laureata in scienze delle comunicazioni), Amanda e Lucas.\nCaratteristiche tecniche.\nAla destra, abile nel cross e dotato di buona velocit\u00e0, all'epoca della Pistoiese, complice un fraintendimento linguistico con la dirigenza, venne schierato da centravanti, ruolo nel quale non si dimostr\u00f2 adeguato.\nCarriera.\nDopo aver militato in diverse squadre del campionato brasiliano - tra cui Palmeiras e Botafogo - venne eletto come \"rivelazione\" del 1979. L'anno successivo, approfittando della riapertura delle frontiere in Serie A, fu tesserato dalla neopromossa Pistoiese per 170 milioni di lire.\nCon la formazione toscana Lu\u00eds S\u00edlvio fu per\u00f2 impiegato da centravanti, posizione in cui si rivel\u00f2 ben presto inadatto: pur possedendo un discreto bagaglio tecnico, non era infatti abituato a compiti di finalizzazione. Raccolse quindi soltanto 6 presenze, con la squadra che, dopo un buon girone di andata, naufrag\u00f2 nel ritorno retrocedendo immediatamente in B. Torn\u00f2 successivamente a giocare in Brasile, chiudendo la carriera a soli 27 anni.\nNella cultura di massa.\nLo scarso impatto con il calcio italiano fece dubitare molti tifosi circa l'effettiva professione agonistica del brasiliano, bench\u00e9 il mediocre rendimento in maglia arancione fosse stato causato, in realt\u00e0, da un errore tecnico. In seguito Lu\u00eds S\u00edlvio fin\u00ec al centro di numerose voci, che lo vedevano impiegato nel settore della ristorazione o, secondo altre, nel cinema pornografico.\nNel gennaio 2007 lo stesso calciatore (contattato dalla \"Gazzetta dello Sport\") chiar\u00ec la vicenda, scrivendo i motivi del flop con la Pistoiese ad un'incomprensione linguistica: nel primo incontro con i dirigenti del club, intese infatti \u00abpunta\u00bb (sinonimo di attaccante) come \u00abponta\u00bb (termine lusitano che indica l'ala) dando quindi ad intendere di essere un centravanti. Dichiar\u00f2 poi di aver investito i guadagni sportivi nella \"Maripe\u00e7as\", rivendita di ricambi per mezzi industriali.\nA Lu\u00eds S\u00edlvio \u00e8 inoltre ispirato il personaggio di Aristoteles nel film \"L'allenatore nel pallone\"."}
{"id": "663774", "revid": "242434", "url": "https://it.wikipedia.org/wiki?curid=663774", "title": "Cinabro (araldico)", "text": ""}
{"id": "663775", "revid": "339392", "url": "https://it.wikipedia.org/wiki?curid=663775", "title": "Vladimir Vladimirovich Nabokov", "text": ""}
{"id": "663779", "revid": "126257", "url": "https://it.wikipedia.org/wiki?curid=663779", "title": "Roteante (araldica)", "text": ""}
{"id": "663791", "revid": "78273", "url": "https://it.wikipedia.org/wiki?curid=663791", "title": "Alfecca Meridiana", "text": ""}
{"id": "663792", "revid": "125819703", "url": "https://it.wikipedia.org/wiki?curid=663792", "title": "Giuliano di Alessandria", "text": "Succedette ad Agrippino diventato vescovo di Cartagine. Durante il suo episcopato venne fondata da Pantaneo la Scuola teologica di Alessandria. Fu vescovo dal 180 fino alla sua morte, avvenuta nel 189."}
{"id": "663793", "revid": "438678", "url": "https://it.wikipedia.org/wiki?curid=663793", "title": "La messa \u00e8 finita", "text": "La messa \u00e8 finita \u00e8 un film del 1985 diretto da Nanni Moretti.\nIn concorso al Festival di Berlino del 1986, il film ha vinto l'Orso d'argento, gran premio della giuria e ottenuto la menzione speciale della giuria CICAE.\nTrama.\nAnni ottanta: don Giulio, sacerdote inviato in missione in un Paese lontano per alcuni anni, ritorna a Roma, sua citt\u00e0 natale, dove gli viene assegnata una piccola parrocchia di periferia. Ristabilisce i rapporti con la sua famiglia e cerca di riprendere i contatti con gli amici d'infanzia. Tuttavia, ben presto si accorge che ogni cosa \u00e8 cambiata: il suo amico Saverio, deluso da una storia d'amore finita male, \u00e8 divenuto paranoico ed \u00e8 chiuso in casa. Cesare dichiara di voler avvicinarsi al cattolicesimo, ma la sua sembra una decisione di convenienza e non dettata da vera fede. Un altro amico, Andrea, ha un passato da terrorista ed \u00e8 alle prese col processo.\nL'ex parroco, don Antonio, vive vicino alla chiesa e ha messo su famiglia. Un altro amico, Gianni, vive la sua omosessualit\u00e0 non dichiarata. Don Giulio non riesce a far breccia in nessuna delle loro vite. La situazione peggiore \u00e8 per\u00f2 all'interno della sua famiglia, dove suo padre, ormai anziano, prende una cotta per una ragazza molto pi\u00f9 giovane e lascia la moglie, che entra in una profonda depressione. Mentre il giovane prete perde l'entusiasmo che aveva caratterizzato il suo arrivo nella parrocchia, sua madre, incapace di accettare l'addio del marito, si toglie la vita.\nCome se non bastasse la sorella Valentina gli comunica che ha intenzione di andarsene a vivere da sola e di abortire il figlio avuto con il fidanzato Simone, un giovane uomo immaturo e stravagante che ha come unico interesse il birdwatching sui monti. Celebrando la messa per il matrimonio di Cesare, Giulio annuncia ai fedeli di voler lasciar la parrocchia per andare in una sperduta missione in Patagonia, dove per molti anni ha svolto la propria opera un frate francescano da lui incontrato a Roma. Il confronto con gente semplice e povera dar\u00e0 a don Giulio l'occasione per recuperare la fede nel sacerdozio.\nColonna sonora.\nIl film segna la prima collaborazione di Moretti con Nicola Piovani, dopo i primi quattro film musicati da Franco Piersanti. Della colonna sonora fanno parte anche il brano di Bruno Lauzi del 1964 \"Ritornerai\", \"Sei bellissima\" di Loredana Bert\u00e8 e \"I treni di Tozeur\" di Franco Battiato.\nCuriosit\u00e0.\nInizialmente la sceneggiatura prevedeva che Nanni Moretti interpretasse, oltre al ruolo del sacerdote, anche quello del terrorista, che del personaggio del prete ne risultava essere appunto il fratello gemello, con l'unica caratterisca esteriore a distinguerli data dal fatto che il terrorista portasse la barba. In seguito, la parte fu poi riscritta del tutto, venendo alfine affidata a Vincenzo Salemme."}
{"id": "663797", "revid": "12468", "url": "https://it.wikipedia.org/wiki?curid=663797", "title": "Abbazia delle Tre fontane", "text": ""}
{"id": "663799", "revid": "767487", "url": "https://it.wikipedia.org/wiki?curid=663799", "title": "Tommy Malone", "text": "Famoso per varie apparizioni in incisioni di Frank Zappa, James Brown, Miles Davis e Steve Winwood, oltre che per essere stato membro della Blues Brothers Band, e dell'Orchestra della CBS, Malone inizia la carriera suonando nei \"club\" come trombettista mentre ancora frequenta l'universit\u00e0; Rispondendo ad una richiesta di Warren Covington, leader dell'orchestra di Tommy Dorsey, entra nel giro dei professionisti mentre continua comunque la carriera universitaria, che lo porta alla laurea.\nMalone suona con Woody Herman (1969), Duke Pearson (1970), Louie Bellson (1971), Doc Severinsen e con i Blood, Sweat &amp; Tears (1973). Nello stesso anno inizia una collaborazione con Gil Evans, che gli lascer\u00e0 una notevole influenza e porter\u00e0 alla realizzazione di sette album e numerose tourn\u00e9e mondiali.\nDopo le apparizioni al Saturday Night Live diventa membro della \"Blues Brothers Band\" e, nel 1980 \u00e8 tra i protagonisti del film di Landis con John Belushi e Dan Aykroyd.\nNal 1993 Malone si unisce alla \"CBS Orchestra\" e suona trombone, tromba, sax e flauto contribuendo ad oltre trecentocinquanta arrangiamenti.\nNel maggio 2009 suona a Roma con la nota tribute band romana dei Blues Brothers, i Blues Preachers."}
{"id": "663800", "revid": "242434", "url": "https://it.wikipedia.org/wiki?curid=663800", "title": "Rotella di sperone", "text": ""}
{"id": "663808", "revid": "339392", "url": "https://it.wikipedia.org/wiki?curid=663808", "title": "Montuhotep VII", "text": ""}
{"id": "663815", "revid": "1143927", "url": "https://it.wikipedia.org/wiki?curid=663815", "title": "Maggioritario", "text": ""}
{"id": "663817", "revid": "1073227", "url": "https://it.wikipedia.org/wiki?curid=663817", "title": "Definizione di pianeta", "text": "Il 24 agosto 2006, al termine dell'Assemblea Generale di Praga dell'Unione Astronomica Internazionale (\"International Astronomy Union\", o IAU), venne approvato il testo completo della definizione di pianeta del Sistema solare, che individua tre categorie di oggetti: pianeti, pianeti nani e piccoli oggetti del sistema solare. Alla definizione di pianeta corrisponono Mercurio, Venere, la Terra, Marte, Giove, Saturno, Urano e Nettuno; a quella di pianeta nano corrispondono oggetti come Plutone, Cerere, Haumea, Makemake ed Eris.\nStoricamente, il concetto di pianeta \u00e8 mutato con il progredire delle conoscenze scientifiche. Come rivela l'etimologia del termine (che in greco significa \"vagabondo\"), nell'antichit\u00e0 venivano considerati \"pianeti\" tutti gli astri che si spostano nel cielo notturno rispetto allo sfondo delle stelle fisse: la Luna, il Sole, Mercurio, Venere, Marte, Giove e Saturno. Erano escluse le comete che, pur muovendosi, erano considerate fenomeni atmosferici. Con l'introduzione del modello eliocentrico, la Terra fu classificata tra i pianeti, mentre il Sole e la Luna ne furono chiaramente distinti. Il successivo sviluppo delle tecniche osservative con l'introduzione del telescopio permise la scoperta di Urano, Nettuno e Plutone, i quali furono subito inseriti nell'elenco dei pianeti del Sistema solare. Successive osservazioni evidenziarono le anomalie di Plutone rispetto agli altri pianeti: un'orbita significativamente eccentrica, inclinata rispetto al piano dell'eclittica, e una massa pari a un quinto di quella della Luna.\nEra gi\u00e0 accaduto che oggetti ritenuti pianeti al momento della scoperta fossero poi riclassificati, dopo lo studio dello loro caratteristiche. Negli ultimi anni del XX secolo nacque una discussione sull'opportunit\u00e0 di riclassificare Plutone tra gli asteroidi, resa sempre pi\u00f9 concreta dalla scoperta di numerosi altri oggetti orbitanti oltre l'orbita di Nettuno. La necessit\u00e0 di una decisione fu dettata dall'individuazione di Eris, pi\u00f9 massiccio di Plutone. Riconoscere Eris come il decimo pianeta avrebbe richiesto implicitamente una definizione di pianeta che assumesse le dimensioni di Plutone come arbitrario limite inferiore.\nIn una serie di riunioni iniziata nel 2005, l'Unione Astronomica Internazionale cerc\u00f2 di individuare, alla luce delle conoscenze scientifiche, i requisiti che caratterizzano un pianeta. Tali caratteristiche vennero individuate nell'equilibrio idrostatico e nella dominanza orbitale, oltre che nel fatto di orbitare attorno al Sole. La pubblicazione della nuova definizione suscit\u00f2 proteste. Alcuni proposero di mantenere Plutone tra i pianeti e di aumentare, piuttosto che ridurre, il numero dei pianeti, applicando eventualmente una distinzione tra pianeti principali (gravitazionalmente dominanti) e altri pianeti.\nStoria.\nI pianeti nell'antichit\u00e0.\nLa conoscenza dei pianeti \u00e8 stata acquisita nella Preistoria ed \u00e8 un elemento comune alla maggior parte delle civilt\u00e0. Il termine \"pianeta\" \u00e8 invece di origine greca. I Greci credevano che la Terra fosse ferma al centro dell'universo, in accordo con il modello geocentrico, e che gli oggetti nel cielo e il cielo stesso ruotassero intorno ad essa. Gli astronomi greci utilizzavano la locuzione \"pl\u00e0n\u0113tes ast\u00e9res\", stelle vagabonde, per descrivere gli oggetti del cielo che si muovevano nel corso dell'anno, in contrasto con gli \"aplan\u00eais ast\u00e9res\", le \"stelle fisse\", che sembrano immobili nelle loro posizioni relative sulla sfera celeste.\nLa cosmologia greco-romana riconosceva l'esistenza di sette pianeti: la Luna, Venere, Mercurio, il Sole, Marte, Giove e Saturno; alcuni studiosi ritengono che gli astronomi antichi operassero una distinzione tra il Sole e la Luna e gli altri cinque pianeti di aspetto stellare, come riporta il naturalista tedesco Alexander von Humboldt:\nNel \"Timeo\", scritto intorno al 360 a.C., Platone menziona \u00abil sole, e la luna, e cinque altri astri che s'addomandano pianeti\u00bb.\nAristotele fa una distinzione simile nel \"De caelo\" (\"Sul cielo\"): \u00abI movimenti del sole e della luna sono inferiori a quelli di alcuni dei pianeti\u00bb.\nNel 350 a.C. Arato nei \"Phenomena\" tradusse in versi un trattato di astronomia di Eudosso di Cnido e descrisse \u00abquelle cinque altre sfere, che si mescolano [alle costellazioni] e ruotano vagando su ogni lato delle dodici figure dello Zodiaco\u00bb.\nNell\"Almagesto\", scritto nel II secolo d.C., Tolomeo fa riferimento \u00abal Sole, alla Luna ed a cinque pianeti\u00bb. Igino nel \"De astronomia\" menziona \u00able cinque stelle che molti hanno chiamato vaganti e che i Greci chiamano Planeta\u00bb. Marco Manilio, che visse sotto gli imperatori Augusto e Tiberio, nell\"Astronomica\", considerato uno dei testi principali dell'astrologia moderna, dice: \u00abOra il dodecatemorio \u00e8 diviso in cinque parti, perch\u00e9 tante sono le stelle chiamate vaganti che con il loro luminoso transito brillano in cielo\u00bb.\nSette pianeti sono presenti in Cicerone, \"Somnium Scipionis\", scritto intorno al 53 a.C., in cui lo spirito di Scipione l'Africano proclama: \u00abSette di queste sfere contengono i pianeti, un pianeta in ogni sfera, che si muovono nella direzione contraria rispetto al moto del cielo\u00bb. Plinio il Vecchio nel trattato \"Naturalis historia\", scritto tra il 23 ed il 79 a.C., fa riferimento alle \u00absette stelle, che a causa del loro moto chiamiamo pianeti, poich\u00e9 ogni stella cammina meno di quanto esse facciano\u00bb. Il poeta greco Nonno di Panopoli, che visse probabilmente attorno alla prima met\u00e0 del V secolo, dice in \"Dionysiaca\": \u00abHo oracoli di storia su sette tavole, e le tavole recano i nomi dei sette pianeti\u00bb.\nI pianeti nel Medioevo.\nGli scrittori medievali e rinascimentali generalmente accettavano l'idea che esistano sette pianeti. Il manuale medievale di introduzione all'astronomia, il \"De Sphaera\" di Giovanni Sacrobosco, includeva il Sole e la Luna tra i pianeti, mentre il pi\u00f9 avanzato \"Theorica planetarum\" presentava la \u00abteoria dei sette pianeti\u00bb e le istruzioni alle Tavole alfonsine insegnavano come \u00abtrovare per mezzo delle tavole i \"moti\" principali del Sole, della Luna e degli altri pianeti\u00bb. Nel XIV secolo, il poeta inglese John Gower nelle \"Confessio Amantis\" si riferisce al Sole e alla Luna come a pianeti. Anche Dante nel\" Paradiso \"si riferisce al Sole e alla Luna come a dei pianeti, riprendendo la concezione aristotelica.\nAnche Niccol\u00f2 Copernico, che port\u00f2 all'affermazione della teoria eliocentrica, fu ambivalente riguardo al fatto che Sole e Luna fossero pianeti. Nel \"De revolutionibus orbium coelestium\", Copernico chiaramente separa \u00abil sole, la luna, i pianeti e le stelle\u00bb; tuttavia nella dedica a papa Paolo III, fa riferimento al \u00abmoto del sole e della luna... e degli altri cinque pianeti\u00bb.\nI pianeti nell'Era moderna.\nIl modello eliocentrico proposto da Copernico determin\u00f2 una rivoluzione concettuale nella comprensione dei pianeti: la Terra fu classificata tra i pianeti, mentre il Sole e la Luna ne furono chiaramente distinti. Thomas Kuhn, storico della scienza, ha scritto:\nSi potrebbe dire, quindi, che la Terra fu il primo pianeta dell'Era moderna. Copernico nel \"De Revolutionibus\" fa riferimento alla Terra come a un pianeta in modo obliquo; Galileo, invece, nel \"Dialogo sopra i due massimi sistemi del mondo\", introduce la questione nella discussione tra i suoi personaggi.\nNel 1781 l'astronomo William Herschel, scrutando il cielo nel tentativo di scorgere fenomeni di parallasse stellare, individu\u00f2 una \"cometa\" nella costellazione del Toro. A differenza delle stelle, che rimangono puntiformi anche se osservate con telescopi di elevata potenza, quell'oggetto aveva dimensioni che aumentavano proporzionalmente alla magnificazione ottica impiegata. A Herschel non venne l'idea che potesse trattarsi di un pianeta. Tuttavia, differentemente dalle altre comete, questo oggetto seguiva un'orbita quasi circolare che giaceva su un piano assai prossimo al piano dell'eclittica.\nPrima di annunciare la scoperta della propria \"cometa\", Herschel ricevette una lettera di Nevil Maskelyne, direttore dell'Osservatorio Reale di Greenwich, che gli scrisse: \u00abNon so come chiamarlo. \u00c8 altrettanto probabile che sia un pianeta regolare in orbita quasi circolare intorno al Sole, quanto che sia una cometa in moto su un'orbita ellittica con elevata eccentricit\u00e0. Non ho ancora visto alcuna chioma o coda associata a esso\u00bb. La \"cometa\" era inoltre troppo lontana per poter essere risolta. L'oggetto fu infine riconosciuto come il settimo pianeta e denominato Urano.\nLe irregolarit\u00e0 osservate nell'orbita di Urano portarono alla scoperta di Nettuno nel1846. Presunte irregolarit\u00e0 nell'orbita di Nettuno portarono poi alla ricerca del nono pianeta, ricerca che nel 1930 permise di localizzare Plutone. Inizialmente si credette che Plutone avesse una massa pari all'incirca a quella della Terra, ma successive osservazioni permisero di misurarne un valore molto inferiore, insufficiente per influenzare l'orbita di Nettuno. Nel 1989, la sonda Voyager 2 determin\u00f2 che tali irregolarit\u00e0 erano dovute a una sovrastima della massa di Nettuno.\nI satelliti.\nFinch\u00e9 Copernico non pose la Terra tra i pianeti in orbita intorno al Sole e non riconobbe che la Luna orbita intorno alla Terra, il concetto di satellite non aveva senso. Solo oggi possiamo dire che la Luna fu il primo satellite naturale a essere scoperto. Con la scoperta dei Satelliti medicei di Giove nel 1610, Galileo Galilei forn\u00ec nuovi argomenti a sostegno del modello avanzato da Copernico: se un altro pianeta aveva dei satelliti, allora nulla vietava che anche la Terra ne avesse. Permaneva comunque una certa confusione sui termini da adottare per descrivere i nuovi oggetti scoperti; Galileo stesso si rifer\u00ec a essi chiamandoli \"stelle\" e \"pianeti\" (nel \"Dialogo sopra i due massimi sistemi del mondo\"). Similmente, nel 1655 Christiaan Huygens utilizz\u00f2 diversi termini per descrivere Titano (da lui scoperto), tra cui: \"pianeta\", \"stella\", \"Luna\" e il pi\u00f9 moderno \"satellite\". Giovanni Cassini, annunciando la scoperta delle lune di Saturno Giapeto e Rea, rispettivamente nel 1671 e nel 1672, le descrisse come \"Nouvelles Planetes autour de Saturne\" (\"Nuovi pianeti intorno a Saturno\"). Tuttavia, quando il \"Journal de Scavans\" riport\u00f2 la notizia nel 1686 si rifer\u00ec a esse strettamente con il termine \"satellite\". Quando William Herschel annunci\u00f2 la scoperta di due oggetti in orbita intorno ad Urano nel 1787 si rifer\u00ec a essi chiamandoli sia \"satelliti\" sia \"pianeti secondari\", mentre tutti i seguenti annunci di scoperte di nuovi satelliti naturali utilizzarono esclusivamente il termine \"satellite\". Ciononostante, sul libro \"Illustrated Astronomy\" del 1868 Asa Smith si riferisce ai satelliti chiamandoli \u201cpianeti secondari\u201d.\nI pianeti minori.\nUno dei risultati inattesi della scoperta di Urano fu che essa sembr\u00f2 convalidare la legge di Bode, una formula empirica che descrive con buona approssimazione i semiassi maggiori delle orbite dei pianeti del Sistema solare, che fino ad allora era stata considerata dagli astronomi come una coincidenza senza significato. Tuttavia Urano era stato scoperto quasi alla distanza esatta predetta dalla legge. Poich\u00e9 la legge di Bode prevedeva che esistesse un pianeta tra Marte e Giove che non era stato mai osservato, numerosi astronomi rivolsero la loro attenzione a quella regione nella speranza di poter individuare l'oggetto mancante. Nel 1801, l'astronomo italiano Giuseppe Piazzi scopr\u00ec un minuscolo nuovo mondo, Cerere, proprio alla distanza giusta dal Sole per soddisfare la legge di Bode e l'oggetto fu classificato tra i pianeti. Nel 1802 Heinrich Olbers scopr\u00ec Pallade, un secondo \"pianeta\" a quasi la medesima distanza dal Sole di Cerere. Che due pianeti potessero occupare la stessa orbita era un affronto a secoli di pensiero; anche William Shakespeare aveva ridicolizzato l'idea (\u00abDue stelle non conservano il loro moto in una sfera\u00bb). Nel 1804 e nel 1807, altri due oggetti, Giunone e Vesta rispettivamente, furono scoperti su distanze orbitali simili alle precedenti.\nHerschel sugger\u00ec che questi quattro mondi non fossero classificati tra i pianeti, ma seguissero una loro classificazione e sugger\u00ec il termine \"asteroide\", ovvero \"di aspetto stellare\", riferendosi al fatto che sono oggetti troppo piccoli perch\u00e9 possa essere risolto il loro disco e, di conseguenza, osservati con un telescopio appaiono come le stelle. La maggior parte degli astronomi, comunque, prefer\u00ec continuare ad utilizzare il termine pianeta, concezione che fu radicata anche dal fatto che quei quattro asteroidi rimasero gli unici conosciuti fino al 1845 per la difficolt\u00e0 di distinguere gli asteroidi dalle stelle ancora non cartografate. I libri di testo scientifici nel 1828, dopo la morte di Herschel, ancora numeravano gli asteroidi tra i pianeti.\nLa scoperta di nuovi asteroidi riprese grazie a carte stellari pi\u00f9 precise e nel 1845 e nel 1847 due nuovi asteroidi furono individuati da Karl Ludwig Hencke. Nel 1851 il numero degli asteroidi era salito a 15 e veniva adottato un nuovo metodo di classificazione, ponendo un numero a precedere il nome seguendo l'ordine di scoperta. Di fatto, gli asteroidi erano stati distinti dai pianeti. Negli anni sessanta dell'Ottocento, il numero degli asteroidi conosciuti aveva superato le cento unit\u00e0 e diversi osservatori in Europa e negli Stati Uniti iniziarono a riferirsi loro collettivamente come a \"pianeti minori\", sebbene ci volle pi\u00f9 tempo perch\u00e9 anche i primi quattro asteroidi scoperti fossero raggruppati in questa categoria.\nPlutone.\nIl percorso travagliato seguito da Cerere \u00e8 rispecchiato nella storia di Plutone, che fu classificato tra i pianeti subito dopo la sua scoperta da parte di Clyde Tombaugh nel 1930. Urano e Nettuno furono dichiarati pianeti per le loro orbite circolari, gli elevati valori della massa e la prossimit\u00e0 al piano dell'eclittica; nessuna di queste caratteristiche \u00e8 condivisa anche da Plutone: un minuscolo mondo ghiacciato in una regione di giganti gassosi, con un'orbita che lo porta ad elevarsi alto sul piano dell'eclittica ed a entrare in quella di Nettuno. Nel 1978, gli astronomi scoprirono la sua luna pi\u00f9 grande, Caronte, e ci\u00f2 permise loro di determinare la massa del pianeta, trovando un valore molto inferiore alle aspettative, pari ad un sesto della massa della Luna. Tuttavia Plutone rimaneva, per quanto chiunque potesse dire, unico.\nNel 1992, diversi astronomi hanno iniziato ad individuare un gran numero di corpi ghiacciati oltre l'orbita di Nettuno, simili per composizione e dimensioni a Plutone, scoprendo la Fascia di Edgeworth-Kuiper, la cui esistenza era stata suggerita nella prima met\u00e0 del XX secolo come la zona di origine delle comete a corto periodo. L'orbita di Plutone giace all'interno di questa fascia e cos\u00ec il suo \"status\" planetario fu posto in discussione. Il precedente di Cerere, che aveva dimostrato che un oggetto pu\u00f2 essere riclassificato perch\u00e9 condivide la sua orbita con altri corpi di analoghe dimensioni, induceva molti a sostenere che anche Plutone dovesse essere riclassificato tra gli asteroidi. Mike Brown del \" California Institute of Technology \" propose di ridefinire \"pianeta\" \u00abogni oggetto del Sistema solare che ha una massa superiore alla somma della massa di tutti gli altri oggetti che occupano un'orbita simile\u00bb. Quegli oggetti che non avrebbero rispettato questo vincolo, sarebbero diventati pianeti minori. Nel 1999, Brian Marsden del \"Minor Planet Center\" dell\"Harvard University\" propose di assegnare a Plutone il numero 10000 (nell'elenco degli asteroidi) mantenendo tuttavia la posizione di pianeta. La prospettiva che Plutone potesse essere rimosso dalla lista dei pianeti gener\u00f2 un'ondata di protesta a cui l'Unione Astronomica Internazionale rispose chiarendo che al momento tale possibilit\u00e0 non veniva considerata.\nTuttavia, la scoperta di diversi altri oggetti transnettuniani prossimi alle dimensioni di Plutone, come Quaoar e Sedna, erose ulteriormente le argomentazioni a favore dell'eccezionalit\u00e0 di Plutone rispetto agli altri oggetti appartenenti alla popolazione trans-nettuniana. Il 29 luglio 2005, infine, Mike Brown ed il suo gruppo di ricerca annunciarono la scoperta, poi confermata, di un oggetto transnettuniano pi\u00f9 grande di Plutone, chiamato Eris.\nNel periodo immediatamente seguente tale scoperta, si svilupp\u00f2 una estesa discussione sull'opportunit\u00e0 di classificarlo come il \"decimo pianeta\". Anche la NASA rilasci\u00f2 un comunicato in cui lo descriveva come tale. Tuttavia, riconoscere Eris come il decimo pianeta richiedeva implicitamente di accogliere una definizione di pianeta che avrebbe assunto le dimensioni di Plutone quale arbitrario limite inferiore. Molti astronomi, affermando che la definizione di pianeta avesse un'importanza scientifica ridotta e che piuttosto derivasse principalmente da considerazioni storiche e culturali, avrebbero invece preferito conservare Plutone tra i pianeti.\nLa nuova definizione di Pianeta del Sistema solare.\nNell'ottobre del 2005, un gruppo di 19 membri dell'Unione Astronomica Internazionale (\"International Astronomy Union\" o IAU), presieduto dall'astronomo britannico Iwan Williams, e che lavorava sul tema gi\u00e0 dalla scoperta di Sedna nel 2003, defin\u00ec i tre criteri principali che potevano essere alla base della nuova definizione, e li mise ai voti con il sistema del voto per approvazione.\nQuesta definizione implicava il mantenimento dei nove pianeti conosciuti, tuttavia permetteva anche la definizione di Eris come decimo pianeta, considerando che era pi\u00f9 grande di Plutone. Questa opzione ricevette 11 voti favorevoli.\nQuesta definizione legava lo status di pianeta alla presenza di una forza di gravit\u00e0 tale da far s\u00ec che la forma della superficie fosse modellata dall'equilibrio idrostatico: al gruppo dei pianeti in tal caso si sarebbero aggiunti almeno Eris e Cerere. Questa opzione ricevette 8 voti favorevoli.\nQuesto criterio legava lo status di pianeta al concetto di dominanza orbitale, introdotto da Alan Stern e Harold Levison nel 2000: i pianeti si sarebbero ridotti ad otto, con l'esclusione di Plutone ed Eris. Questa opzione ricevette sei voti favorevoli.\nConstatata la mancanza di un chiaro consenso, il comitato decise di sottoporre i tre criteri ad un voto pi\u00f9 ampio, nell'ambito della XXVI Assemblea Generale dell'Unione Astronomica Internazionale, che si sarebbe tenuta tra il 14 e il 25 agosto del 2006, a Praga. Inoltre fu formato un altro comitato, presieduto da Owen Gingerich, storico e astronomo emerito all'Universit\u00e0 di Harvard e costituito da cinque scienziati pi\u00f9 la divulgatrice scientifica Dava Sobel.\nIl dibattito, anche fuori dell'ambito scientifico, vide sorgere spontaneamente due schieramenti opposti: coloro che nell'ambito della nuova definizione avrebbero voluto difendere lo status di Plutone, e coloro che ne accettavano il \"declassamento\".\nAll'assemblea generale la prima bozza di proposta fu presentata il 18 agosto dal gruppo di lavoro istituito dall'UAI; era largamente basata sul secondo criterio individuato e proponeva di considerare come pianeta qualunque corpo con una forza di gravit\u00e0 tale da fargli raggiungere la forma di equilibrio idrostatico (ovvero quasi sferica). Secondo la definizione sarebbero stati aggiunti Eris e Cerere alla lista dei pianeti, pi\u00f9 Caronte, considerando il suo sistema come un sistema doppio. Fu inoltre individuata una lista di 12 potenziali oggetti candidabili come pianeti, qualora si fosse dimostrata una forma modellata dall'equilibrio idrostatico. Tuttavia, secondo Mike Brown almeno 53 corpi del sistema solare, se non oltre 200, sarebbero potuti rientrare pienamente in tale definizione.\nData l'opposizione di numerosi astronomi a tale risoluzione, l'astronomo uruguayano Julio \u00c1ngel Fern\u00e1ndez avanz\u00f2 una proposta alternativa, in cui si creava una classificazione intermedia per quegli oggetti sufficientemente grandi da aver assunto una forma sferica, ma non abbastanza da aver ripulito la propria fascia orbitale dalla maggior parte dei planetesimi che vi avevano orbitato dalla formazione del Sistema solare a oggi. Escludendo Caronte dalla lista, la nuova proposta assegnava Plutone, Cerere ed Eris alla nuova categoria.\nIl voto finale si ebbe il 24 agosto e vi presero parte 424 astronomi presenti all'assemblea, con approvazione a larga maggioranza. La definizione ridefin\u00ec la classificazione di pianeta, creando inoltre la nuova classe dei pianeti nani, in cui veniva, tra l'altro \"declassato\" Plutone.\nA favore della definizione.\nTra i principali promotori della definizione approvata dalla IAU ci sono Mike Brown, lo scopritore di Eris, e Steven Soter, professore di astrofisica al \"American museum of natural history\", New York.\nIn un articolo nel fascicolo del mese di gennaio del 2007 di \"Scientific American\", Soter ha indicato che la definizione adottata incorpora le correnti teorie sull'origine ed evoluzione del sistema solare. Mentre i primi protopianeti emergevano dal turbinio di polveri del disco protoplanetario, alcuni corpi \"vinsero\" la competizione iniziale per il materiale limitato. All'aumentare della massa corrispose un incremento nella forza gravitazionale, che permise l'accumulo di altro materiale, finch\u00e9 infine superarono gli altri corpi presenti nel Sistema solare con un ampio margine. Questo processo di accrescimento non fu efficace nella fascia principale degli asteroidi, perch\u00e9 disturbato dall'azione gravitazionale del vicino Giove, e nella fascia di Kuiper, troppo ampia perch\u00e9 gli oggetti l\u00ec presenti potessero raccogliersi in un unico grande corpo prima della fine del periodo di formazione iniziale.\nQuando i numeri degli oggetti vincenti sono confrontati con quelli di chi non ce l'ha fatta, il contrasto \u00e8 piuttosto schiacciante; se si accetta il concetto di Soter che ogni pianeta occupa una \"zona orbitale\", allora il pianeta meno orbitalmente dominante, Marte, \u00e8 molto pi\u00f9 grande di tutti gli altri agglomerati di materia nella sua zone per un fattore di 5100. Cerere, il pi\u00f9 grande degli asteroidi, lo \u00e8 solo per un fattore 0,33; per Plutone, il rapporto \u00e8 anche pi\u00f9 basso, essendo pari a 0,07. Mike Brown afferma che tale massiccia differenza nella dominanza orbitale non lascia \u00abalcuno spazio a dubbi su quali oggetti appartengono o meno\u00bb [alla categoria dei pianeti].\nControversie in corso.\nA dispetto della dichiarazione della IAU, un certo numero di oppositori rimane scettico. La definizione \u00e8 vista da alcuni come arbitraria e confusa e numerosi sostenitori di Plutone, in particolare Alan Stern, a capo della squadra che dirige la missione New Horizons della NASA verso Plutone, ha proposto una petizione tra gli astronomi per alterare la definizione ufficiale. Inoltre, poich\u00e9 la decisione \u00e8 stata votata da meno del 5% degli astronomi, Stern ritiene che non sia rappresentativa dell'intera comunit\u00e0 astronomica. Anche tralasciando questa controversia, restano alcune ambiguit\u00e0 nella definizione.\nDominanza orbitale.\nUno dei principali punti oggetto di discussione \u00e8 il preciso significato di \u00abripulire le vicinanze intorno ad un'orbita\u00bb. Alan Stern ha recentemente obiettato che \u00ab\u00e8 impossibile e forzato porre un discriminante tra i pianeti nani ed i pianeti\u00bb e poich\u00e9 n\u00e9 la Terra, n\u00e9 Marte, n\u00e9 Giove, n\u00e9 Nettuno hanno interamente ripulito le rispettive regioni di detriti, nessuno di loro potrebbe essere considerato propriamente un pianeta, secondo la definizione dell'Unione Astronomica Internazionale.\nMike Brown si oppone a queste rivendicazioni dicendo che i pianeti maggiori, oltre che aver abbondantemente ripulito le proprie orbite, controllano completamente le orbite degli altri corpi all'interno delle rispettive zone orbitali. Giove coesiste con un gran numero di corpi minori sulla sua orbita (gli asteroidi troiani), ma questi corpi si mantengono sull'orbita di Giove solo perch\u00e9 sono sotto l'influenza dell'enorme gravit\u00e0 del pianeta. Similmente, Plutone attraversa l'orbita di Nettuno, ma Nettuno ha bloccato molto tempo fa Plutone ed i suoi attendenti della fascia di Kuiper, chiamati plutini, in una risonanza 3:2, cio\u00e8, completano due orbite intorno al Sole ogni tre orbite di Nettuno. Le orbite di questi oggetti sono interamente soggette alla gravit\u00e0 di Nettuno, ed in tal modo Nettuno \u00e8 gravitazionalmente dominante.\nQualunque specificazione fosse adottata per \u00abripulire le vicinanze intorno all'orbita\u00bb, resterebbe una certa ambiguit\u00e0, poich\u00e9 la definizione non categorizza un pianeta dalla sua composizione o formazione, ma, in effetti, dalla sua posizione. Un oggetto delle dimensioni di Marte oltre l'orbita di Plutone sarebbe considerato un pianeta nano, perch\u00e9 non avrebbe avuto il tempo per ripulire la sua orbita e sarebbe circondato da oggetti di massa confrontabile, mentre un oggetto pi\u00f9 piccolo di Plutone posto su un'orbita isolata sarebbe considerato un pianeta.\nEquilibrio idrostatico.\nLa definizione dell'Unione Astronomica Internazionale richiede che i pianeti abbiano sufficiente massa da sviluppare una forza di gravit\u00e0 adeguata a portarli ad assumere una forma di equilibrio idrostatico, il che significa che dovrebbero raggiungere una forma se non sferica, almeno sferoidale. Esiste un limite inferiore per la massa, al di sotto del quale un corpo pu\u00f2 presentare una forma irregolare; un oggetto di massa superiore invece collasser\u00e0 sotto il proprio peso in una sfera. Poich\u00e9 molti oggetti di grandi dimensioni del Sistema solare, come i pianeti Giove e Saturno, le lune Mimas, Encelado e Miranda, e l'oggetto della fascia di Kuiper Haumea, appaiono distorti in sferoidi oblati da una rapida rotazione o da forze mareali, \u00e8 stata avanzata la richiesta di indebolire la pretesa di una rigorosa sfericit\u00e0.\nTuttavia, non c'\u00e8 un limite univoco rispetto al quale si pu\u00f2 dire che un oggetto ha raggiunto l'equilibrio idrostatico. Come Soter ha notato nel suo articolo: \u00abCome possiamo quantificare il grado di sfericit\u00e0 che distingue un pianeta? La gravit\u00e0 domina un tale corpo se la sua forma si allontana da uno sferoide per il 10% o per l'1%? La Natura non lascia intervalli non occupati tra la forma di una sfera e quelle irregolari, cos\u00ec ogni confine sarebbe una scelta arbitraria\u00bb.\nSoprattutto, il limite a cui la massa di un oggetto lo comprime in una sfera dipende dalla composizione chimica dell'oggetto. Oggetti fatti di ghiaccio, come Encelado e Miranda, raggiungono la forma sferica molto pi\u00f9 facilmente di quelli fatti di roccia, come Vesta e Pallade. Il calore generato dal collasso gravitazionale, dalle forze mareali o dal decadimento radioattivo contribuisce al processo che conduce al raggiungimento dell'equilibrio idrostatico. Mimas, la luna di Saturno, \u00e8 sferoidale, mentre il pi\u00f9 grande Proteo, una luna di Nettuno, non lo \u00e8 nonostante la composizione dei due oggetti sia simile. Proteo \u00e8 per\u00f2 pi\u00f9 freddo, perch\u00e9 molto pi\u00f9 distante dal Sole.\nPianeti doppi e lune.\nSebbene gi\u00e0 nella bozza preliminare presentata alla XXVI Assemblea Generale della IAU era stata avanzata la proposta di considerare il sistema Plutone-Caronte un pianeta doppio (e quindi elevare a rango di pianeta Caronte), la risoluzione accolta dall'Assemblea ha riconosciuto lo \"status\" di \"pianeta nano\" solo per Plutone. Inoltre, le definizioni accolte specificatamente escludono che dei satelliti possano essere considerati pianeti o pianeti nani.\nNumerose lune esibiscono caratteristiche che permettono di confrontarle con i pianeti per dimensioni, attivit\u00e0 geologica o attivit\u00e0 atmosferica: ad esempio Ganimede \u00e8 pi\u00f9 grande di Mercurio e possiede un campo magnetico; Titano, anch'esso pi\u00f9 grande di Mercurio, possiede un'atmosfera sviluppata che potrebbe permettere un completo ciclo del metano che provvederebbe ad alimentare i laghi che si trovano sulla superficie; Io, Encelado e Tritone presentano attivit\u00e0 geologica in corso. Alcuni astronomi argomentano che cos\u00ec come ci si riferisce a stelle in orbita attorno ad altre stelle adottando il termine stella, cos\u00ec oggetti in orbita intorno ad un pianeta che posseggono caratteristiche planetarie dovrebbero essere chiamati pianeti.\nQueste argomentazioni sono coerenti con la proposta di voler riconoscere un pianeta come tale per caratteristiche intrinseche e non anche in conseguenza dell'orbita percorsa e si ricollegano in questo alla controversia relativa alla dominanza orbitale.\nA chi obietta che si dovrebbe attribuire il rango planetario ad oggetti oggi definiti pianeti nani (soprattutto per il raggiungimento dell'equilibrio idrostatico), Brown risponde che:\nTuttavia, continua:\nPianeti extrasolari e nane brune.\nLa definizione di pianeta approvata dalla IAU si applica soltanto agli oggetti del Sistema solare. Durante il congresso si \u00e8 deciso di non affrontare la catalogazione dei pi\u00f9 di 300 pianeti extrasolari (oggetti di dimensione planetaria in orbita attorno ad altre stelle) per la mancanza del tempo necessario a dirimere la questione. Purtuttavia, una qualunque futura definizione dovr\u00e0 includerli, dal momento che la loro scoperta ha ampliato la conoscenza sui pianeti in modo inatteso. Molti di loro sono di dimensioni considerevoli, avvicinandosi alla massa delle stelle pi\u00f9 piccole, mentre molte nane brune di recente scoperta sono di contro sufficientemente piccole da poter essere considerate pianeti.\nTradizionalmente, la caratteristica determinante l'appartenenza alla classe stellare \u00e8 stata la capacit\u00e0 di un oggetto di generare luce attraverso processi di fusione dell'idrogeno. A stelle come le nane brune, che hanno sempre sfidato questa distinzione essendo troppo piccole per cominciare la fusione dell'idrogeno a ritmo sostenuto, \u00e8 stato garantito lo \"status\" stellare per la loro capacit\u00e0 di fondere il deuterio. Tuttavia, data la relativa scarsit\u00e0 di questo isotopo, questo processo dura solo per una minuscola frazione della vita della stella e, conseguentemente, nella maggior parte delle nane brune la generazione di energia attraverso reazioni di fusione nel nucleo sar\u00e0 cessata molto prima della loro scoperta. I sistemi stellari, binari o multipli, sono comuni, e molte nane brune orbitano intorno ad altre stelle e poich\u00e9 non producono energia attraverso processi di fusione nucleare, possono essere descritte come pianeti. Infatti, l'astronomo Adam Burrows dell'Universit\u00e0 dell'Arizona afferma che \u00abda un punto di vista teorico, per quanto differenti nella modalit\u00e0 di formazione, i giganti gassosi extrasolari e le nane brune sono essenzialmente la stessa cosa\u00bb. Burrows inoltre afferma che resti stellari come le nane bianche non dovrebbero essere considerate stelle, una posizione che implicherebbe che una nana bianca \"compagna\", ovvero in orbita intorno ad un'altra stella, come Sirio B, dovrebbe essere considerata un pianeta. Ad ogni modo, la convenzione oggi comunemente adottata tra gli astronomi \u00e8 di considerare una stella qualsiasi oggetto sufficientemente massiccio da generare o aver generato energia nel proprio nucleo attraverso processi di fusione nucleare.\nLa confusione non finisce con le nane brune. Maria Rosa Zapatario-Osorio et al. hanno scoperto diversi oggetti in ammassi stellari giovani di massa inferiore al limite richiesto per sostenere il processo di fusione di protoni in deuterio (oggi calcolato essere all'incirca di 13 masse gioviane). Questi oggetti sono stati descritti come \u201cpianeti vaganti\u201d perch\u00e9 la teoria corrente sulla formazione dei sistemi planetari prevede che dei pianeti possano essere espulsi dal sistema in conseguenza di instabilit\u00e0 orbitali.\nComunque \u00e8 anche possibile che questi \"pianeti vaganti\" si siano formati con lo stesso processo che porta alla formazione delle stelle. La differenza tra una stella di piccola massa ed un grande gigante gassoso non \u00e8 netta; a parte per le dimensioni e per le relative temperature, non c'\u00e8 molto altro che permette di separare un gigante gassoso come Giove dalla stella che l'ospita. Entrambi hanno una composizione complessivamente analoga: idrogeno ed elio, con tracce di elementi pi\u00f9 pesanti nelle loro atmosfere. La differenza generalmente accettata \u00e8 riconosciuta nelle modalit\u00e0 di formazione: le stelle si formano in seguito al collasso gravitazionale di una nube interstellare e sono composte quasi interamente di idrogeno ed elio, mentre i pianeti si formano dall'accrezione di polvere e gas in orbita attorno ad una giovane stella e cos\u00ec dovrebbero avere nuclei di silicati o ghiaccio. Ancora non \u00e8 chiaro se i giganti gassosi posseggano tali nuclei. Se infatti fosse possibile che un gigante gassoso possa formarsi come una stella, allora nascerebbe il dilemma di dover considerare tali oggetti, anche se familiari come Giove e Saturno, stelle compagne di piccola massa piuttosto che pianeti.\nNel 2003, l'Unione Astronomica Internazionale ha rilasciato una dichiarazione in cui indica le caratteristiche da adottare per distinguere i pianeti extrasolari dalle stelle compagne. Ad oggi, rimane l'unica decisione ufficiale raggiunta dalla IAU su quest'argomento. La dichiarazione recita:\nCome la definizione di pianeta approvata nel 2006, anche questa individua nella posizione, piuttosto che nella composizione o nella modalit\u00e0 di formazione, una caratteristica fondamentale nel determinare l'appartenenza o meno alla classe dei pianeti. Un oggetto \"vagante\" con una massa inferiore a 13 masse gioviane \u00e8 indicato come sub-nana bruna, mentre lo stesso oggetto, se fosse in orbita intorno ad una stella, sarebbe considerato un pianeta.\nI limiti di questa definizione sono stati raggiunti nel dicembre del 2005, quando il Telescopio spaziale Spitzer ha individuato la nana bruna meno massiccia ad oggi conosciuta, Cha 110913-773444, solo otto masse gioviane, circondata da un disco protoplanetario, l'inizio di un sistema planetario. Se questo oggetto fosse stato individuato in orbita intorno ad un'altra stella, sarebbe stato classificato come un pianeta. Ed ancora nel settembre del 2006, quando il Telescopio spaziale Hubble ha fotografato CHXR 73 b, un oggetto in orbita intorno ad una giovane stella compagna alla distanza di circa 200 UA. Con una massa di 12 masse gioviane, CHXR 73 b \u00e8 appena sotto la soglia per la fusione del deuterio e cos\u00ec \u00e8, tecnicamente, un pianeta. Tuttavia, la grande distanza suggerisce che non possa essersi formato all'interno del piccolo disco protoplanetario della stella, ma dovrebbe essersi formato per collasso gravitazionale, cos\u00ec come \u00e8 accaduto per la stella.\nSemantica.\nInfine, da un puro punto di vista del linguaggio, c'\u00e8 la dicotomia creata tra \"pianeta\" e \"pianeta nano\". Il termine \"pianeta nano\" contiene due parole, un nome (pianeta) ed un aggettivo (nano). Cos\u00ec, il termine potrebbe suggerire che un pianeta nano \u00e8 un tipo di pianeta, anche se l'Unione Astronomica Internazionale ha esplicitamente indicato che non lo \u00e8. Secondo questa accezione \"pianeta nano\" dovrebbe essere considerato un nome composto. Come ha notato Dava Sobel, storica e divulgatrice scientifica che ha contribuito a stendere la prima proposta avanzata dalla IAU nel 2006, \u00abun pianeta nano non \u00e8 un pianeta, ma in astronomia, ci sono stelle nane che sono stelle e galassie nane che sono galassie. Pianeta nano \u00e8 un termine che nessuno pu\u00f2 amare\u00bb. In una intervista, Mike Brown ha detto che \u00abLa maggior parte degli studiosi di [astro]dinamica non avrebbero voluto il termine \"pianeta nano\", ma fu una forzatura imposta dai sostenitori di Plutone. Cos\u00ec siamo rimasti con questo ridicolo bagaglio di pianeti nani che non sono pianeti\u00bb.\nViceversa, l'astronomo Robert Cumming dell'Osservatorio di Stoccolma nota che: \u00abIl termine \"pianeta minore\" \u00e8 stato pi\u00f9 o meno sinonimo di \"asteroide\" per molto tempo. Quindi a me sembra piuttosto insensato lamentarsi dell'ambiguit\u00e0 o dei rischi di confusione derivanti dall'introduzione di \"pianeta nano\"\u00bb."}
{"id": "663819", "revid": "1610576", "url": "https://it.wikipedia.org/wiki?curid=663819", "title": "Luca Vitali", "text": "Biografia.\n\u00c8 fratello maggiore di Michele, anch'egli cestista.\nCarriera.\nAlto 201\u00a0cm per 85\u00a0kg, in campo gioca come play/guardia. \u00c8 cresciuto nelle giovanili della Virtus Bologna dove \u00e8 stato compagno di squadra di Marco Belinelli. Il 14 novembre 2011 si \u00e8 accordato - con un contratto biennale - proprio con la Virtus Bologna.\nDurante la stagione 2003-2004 si divide tra la FuturVirtus, con cui colleziona un paio di presenze in Campionato di Legadue, e la Montepaschi Siena, partecipando formalmente al primo scudetto della societ\u00e0 toscana con 6 brevi apparizioni in regular season e 3 nei play-off. Vince inoltre gli scudetti juniores e Under-20.\nNel 2004-2005 milita invece stabilmente nella Virtus 1934, societ\u00e0 bolognese di Serie B d'Eccellenza che aveva cercato (senza successo) di raccogliere l'eredit\u00e0 sportiva della vecchia Virtus Bologna. Qui gioca 30 partite a 11 punti di media.\nIn vista dell'annata 2005-2006 viene ingaggiato dalla Sutor Montegranaro. Nelle Marche Vitali si ferma tre stagioni, conquistando una storica promozione in Serie A al suo primo anno in gialloblu (9,1 punti di media in 30 partite) e un'altrettanto storica partecipazione ai play-off nella stagione 2007-2008 (da lui chiusa con 39 presenze e 10,3 punti di media). Per Luca e la Sutor arrivano anche due partecipazioni alle Final Eight di Coppa Italia.\nNell'estate 2008 approda all'Olimpia Milano (anche se la Sutor Montegranaro aveva provato invano a trattenerlo) firmando un contratto di tre anni. Il playmaker bolognese ha scelto la maglia numero 10. Luca ha anche scritto una lettera pubblica sul Corriere Adriatico per ringraziare tutti quelli che lo hanno aiutato a crescere e a superare le difficolt\u00e0\nNell'Armani ritrova Jobey Thomas. All'Olimpia Milano gioca 39 partite in campionato (7.4 punti a partita) e 13 in Eurolega (10.9 punti a partita).\nIl 14 gennaio 2009 si impone alla ribalta dell'Eurolega, massima competizione europea per club, realizzando 32 punti nella partita decisiva ai fini della qualificazione alla fase successiva vinta dall'Olimpia Milano ad Atene contro il Panionios.\nL'8 settembre 2009, al termine di un'estate travagliata, l'Olimpia Milano rescinde consensualmente il contratto, per firmare il giorno dopo un contratto quadriennale, con formula di due anni pi\u00f9 due anni, con la Virtus Roma.\nNella stagione 2009-10 realizza 5.7 punti per incontro in 18 minuti di utilizzo. La Virtus Roma arriva 7\u00ba a fine stagione regolare e ai play-off viene eliminata con un secco 3-0 dalla Juvecaserta Basket.\nNel corso della stagione 2011-12, iniziata senza un contratto, viene ingaggiato dalla Virtus Bologna, che prova ad impiegare il playmaker prevalentemente nel ruolo di guardia.\nIl 15 settembre 2012 firma per la Vanoli Cremona. Dopo un inizio difficile, Vitali diventa il leader della squadra e con una serie di grandi prestazioni guida la compagine lombarda alla salvezza, ottenuta con parecchie giornate d'anticipo.\nL'ottima stagione attira su Vitali l'attenzione di importanti squadre italiane, cos\u00ec il 13 luglio 2013 viene ufficializzato il suo passaggio all'ambiziosa Reyer Venezia per la stagione 2013-14..\nDopo una stagione caratterizzata da alti e bassi, Vitali torna alla Vanoli Cremona.. Il 18 maggio 2015 firma con il Gran Canaria fino al termine della stagione.\nDopo l'esperienza in Spagna, nell'estate 2015 torna alla Vanoli Cremona firmando un biennale. Il 10 giugno 2016 la societ\u00e0 biancoblu comunica l'uscita dal contratto con il playmaker bolognese e con Marco Cusin.\nIl 31 luglio 2016 si accorda per la stagione 2016-2017 con la Leonessa Brescia. L'11 dicembre seguente, nella partita di campionato tra Leonessa Brescia e Vanoli Cremona (sua ex squadra), stabilisce il nuovo record di assist nel campionato italiano in una singola partita (18). Il 22 gennaio 2017, nella partita contro Pesaro, eguaglia il suo precedente primato. Il 20 giugno 2018 rinnova con la squadra lombarda fino al 2022. Nonostante ci\u00f2, la sua ultima partita disputata con i bresciani \u00e8 quella del 14 aprile 2021, valida per la 27\u00aa giornata. Per alcuni mesi rimane fuori rosa, poi nel gennaio 2022 rescinde con il club e si accasa a Napoli.\nNazionale.\nHa fatto parte della Nazionale Under-18 (Europei a Saragozza, in Spagna nel 2004) e Under-20 (Europei a Mosca nel 2005 e a Izmir, in Turchia nel 2006).\nEsordisce in Nazionale il 23 dicembre 2006 nell\u00b4All Star Game a Torino, in un incontro amichevole tra la nazionale italiana e una selezione dei migliori stranieri della Lega A, incontro che vedr\u00e0 una netta affermazione dell'Italia. Pur avendo preso parte alla fase preparatoria agli Europei 2007, essendo stato convocato per varie amichevoli a Cagliari e Bormio, non ha fatto parte della squadra che poi li ha effettivamente disputati, ed \u00e8 stato nuovamente chiamato da Recalcati nel 2008. Anche con Pianigiani viene convocato in Nazionale e nel 2010 disputa il Qualifying Round per la qualificazione all'Eurobasket di Lituania. Nell'estate 2011 svolge tutta la preparazione per l'Europeo. Luca sar\u00e0 l'ultimo taglio del coach prima della partenza per la Lituania. Nel 2012 partecipa alle qualificazioni per l'Europeo 2013.\nL'estate seguente fa parte dei 12 componenti della Nazionale italiana all'EuroBasket 2013: partecipa cos\u00ec per la prima volta alla fase finale di una competizione europea senior. La miglior partita del torneo per Vitali \u00e8 l'ultima del girone eliminatorio contro la Svezia, nella quale mette a segno 7 punti. L'Italia chiuder\u00e0 la manifestazione ottava. Anche nell'estate 2014 si conferma uno dei fedelissimi di coach Pianigiani e partecipa a tutte le partite di qualificazione per Euro2015. Il 25 luglio 2014, in occasione dell'amichevole contro il Montenegro nel torneo di Skopje, taglia il traguardo delle 100 presenze con la Nazionale maggiore. Nel novembre 2019 annuncia il suo ritiro dalla nazionale..\nStatistiche.\nStatistiche Campionato Italiano.\n\"Dati aggiornati al 21 settembre 2021\""}
{"id": "663820", "revid": "33689", "url": "https://it.wikipedia.org/wiki?curid=663820", "title": "Binary digit", "text": ""}
{"id": "663821", "revid": "1776051", "url": "https://it.wikipedia.org/wiki?curid=663821", "title": "Hell on Wheels (album)", "text": "Hell on Wheels \u00e8 un live album della band heavy metal Manowar. Esso \u00e8 stato pubblicato la prima volta nel 1997 dall'etichetta BMG International e poi ristampato nel 1999 dalla Metal Blade con 3 tracce aggiuntive."}
{"id": "663827", "revid": "90227", "url": "https://it.wikipedia.org/wiki?curid=663827", "title": "Radio-londra", "text": ""}
{"id": "663828", "revid": "287204", "url": "https://it.wikipedia.org/wiki?curid=663828", "title": "Romaji", "text": ""}
{"id": "663829", "revid": "125524979", "url": "https://it.wikipedia.org/wiki?curid=663829", "title": "Sistema maggioritario", "text": "Il sistema maggioritario \u00e8 un qualunque sistema elettorale che limiti fortemente o escluda completamente la rappresentanza della minoranza. Si basa solitamente sul collegio uninominale (ovvero un collegio che esprime un solo seggio), ma pu\u00f2 anche basarsi su collegi plurinominali.\nIn ogni caso il criterio \u00e8 \u201cil primo prende tutto\u201d (\"first past the post system\"), ossia in ogni collegio chi riceve pi\u00f9 voti viene eletto, mentre tutti gli altri, anche se ricevono percentuali di voto significative, vengono esclusi.\nIl sistema uninominale.\nIn molte democrazie anglosassoni e in molti Paesi francofoni, tra cui Gran Bretagna, Stati Uniti, India e Francia, viene utilizzato un sistema elettorale maggioritario basato su un collegio uninominale. In ciascun collegio elettorale \u00e8 in palio un unico seggio, che viene assegnato al candidato che ottiene il maggior numero di voti, eliminando tutti gli altri. In alcuni sistemi \u00e8 sufficiente ottenere la maggioranza relativa dei voti, in altri \u00e8 necessario ottenere la maggioranza assoluta. Nei sistemi del secondo tipo, nel caso in cui nessun candidato raggiunga la maggioranza assoluta dei voti al primo turno di votazioni, \u00e8 previsto un secondo turno, usualmente ma non sempre nella forma del ballottaggio. Per ovviare alla necessit\u00e0 di scomodare gli elettori una seconda volta, ma volendo preservare il principio della maggioranza assoluta, in alcuni sistemi l'elettore pu\u00f2 indicare una classificazione dei candidati e permettere cos\u00ec di redistribuire istantaneamente i voti dei candidati meno votati fino a che un candidato non ottenga la maggioranza assoluta.\nSul piano macroelettorale della determinazione del numero di seggi spettanti alle singole forze politiche, le formule maggioritarie uninominali tendono a produrre maggioranze parlamentari dotate di un numero di seggi pi\u00f9 elevato rispetto alla percentuale di voti ottenuti dal partito o dalla coalizione che le compongono. Queste formule regolano per\u00f2 soltanto l'aspetto microelettorale, in quanto l'elettore \u00e8 chiamato unicamente a esprimere il voto per uno dei candidati presenti nel suo collegio. Siccome i partiti indicano prima delle elezioni la persona che proporranno come capo del governo, gli elettori possono indirettamente scegliere anche quest'ultimo.\nCon i sistemi maggioritari uninominali sono avvantaggiati i partiti che vincono di misura in molti collegi, mentre sono generalmente svantaggiati quelli che vincono in pochi collegi con grandi maggioranze. I partiti al governo possono talvolta modificare il disegno dei collegi in modo da aumentare il numero di collegi in cui sono favoriti, diminuendo eventualmente il margine di maggioranza su cui possono contare. Il fenomeno si chiama tecnicamente \"gerrymandering\". I sistemi uninominali favoriscono inoltre i partiti localistici o con forte base locale, mentre sfavoriscono i partiti che hanno una base elettorale fortemente delocalizzata e sparsa in modo piuttosto uniforme.\nSistema uninominale a un turno (uninominale secco).\nIl sistema uninominale a un turno con maggioranza relativa, denominato \"first-past-the-post\", prevede la vittoria del candidato che ha riportato il maggior numero di voti. \u00c8 il sistema in vigore nel Regno Unito e nella stragrande maggioranza dei Paesi anglosassoni. \nSistema uninominale a doppio turno (con ballottaggio).\nCon il sistema elettorale a doppio turno, detto anche \"majority\", un candidato deve raggiungere o superare la maggioranza assoluta (50% + 1) per essere eletto al primo turno. Se nessun candidato ci riesce, si ricorre a un secondo turno di votazioni.\nIl numero di candidati ammessi a questo secondo turno divide questo tipo di scrutinio in due sottosistemi. Sono ammessi al secondo turno solo i due candidati pi\u00f9 votati al primo turno: in questo caso, il secondo turno assume il nome di ballottaggio. Questo sistema veniva utilizzato in Italia prima della Grande Guerra. Nei sistemi del secondo tipo, sono ammessi al secondo turno tutti i candidati che hanno superato una determinata percentuale di voti al primo turno; per essere eletti al secondo turno \u00e8 sufficiente ottenere la maggioranza relativa dei voti. Questo sistema \u00e8 utilizzato in Francia ed \u00e8 conosciuto come sistema uninominale \"alla francese\".\nIl sistema a doppio turno tende a incoraggiare gli elettori a esprimere un voto sincero al primo turno e un voto strategico al secondo turno. Rispetto agli altri sistemi uninominali, quelli a doppio turno tendono a premiare i partiti di centro. Nel secondo turno di votazioni i candidati di centro sono infatti in genere meglio collocati per attirare voti sia da destra che da sinistra.\nSistema uninominale a voto alternativo (a ballottaggio istantaneo).\nIl sistema uninominale a voto alternativo con maggioranza assoluta o \"instant runoff\" \u00e8 la versione a turno unico del sistema \"majority\". Gli elettori non votano un singolo candidato, ma possono classificare un numero a scelta di candidati secondo il proprio ordine di gradimento. Se nessun candidato raggiunge la maggioranza assoluta di \"prime preferenze\", il candidato meno votato viene eliminato e i suoi voti vengono redistribuiti fra i candidati rimanenti secondo le \"seconde preferenze\" espresse da chi lo aveva votato come prima preferenza. Se nessun candidato raggiunge ancora la maggioranza assoluta, il meccanismo viene applicato nuovamente, finch\u00e9 uno dei candidati non raggiunge la maggioranza assoluta. Il sistema uninominale a voto alternativo con maggioranza assoluta \u00e8 utilizzato in Australia.\nIl sistema alternativo consente di riprodurre in maniera sincera e fedele le intenzioni degli elettori, che non sono spinti al voto strategico e che possono limitarsi a esprimere le loro preferenze in maniera sincera. Questo sistema consente di evitare i problemi di eccessivo frazionamento politico e i problemi posti dagli accordi di desistenza.\nIl sistema plurinominale.\nAncor pi\u00f9 antico del sistema uninominale, e per questo oggi largamente in declino, \u00e8 il sistema maggioritario plurinominale, che permette agli elettori di votare per una molteplicit\u00e0 di candidati, svantaggiando ancora di pi\u00f9 i partiti minori privandoli della possibilit\u00e0 di vincere almeno in alcuni collegi uninominali. Base di questo meccanismo \u00e8 il collegio plurinominale, che nell'estremizzazione del sistema assume la forma del collegio unico.\nIl voto illimitato.\nIl voto illimitato era tipico delle prime forme di rappresentanza. In questo sistema l'elettore ha tanti voti quanti sono i seggi da coprire, e i candidati eletti sono semplicemente i pi\u00f9 votati. Pur formalmente apartitico, se usato in un collegio unico questo sistema tende in realt\u00e0 a creare un'oligarchia a partito unico, dato che tendenzialmente i candidati tenderanno ad aggregarsi in coalizioni pi\u00f9 o meno esplicite che schiaccino ogni forma di opposizione. Le elezioni locali nell'Ottocento si svolgevano in questo modo, cristallizzando appunto le oligarchie liberali.\nUna variante di questo sistema formalmente ancor pi\u00f9 estremista \u00e8 quella del listino, in cui i candidati sono anche formalmente legati fra loro in blocco, escludendo la possibilit\u00e0 di voto disgiunto.\nSe in passato questo sistema fu usato da palesi dittature come il fascismo negli anni trenta, in realt\u00e0 oggigiorno viene usato in forma assolutamente democratica purch\u00e9 ne sia limitato l'ambito di applicazione geografica o politica. Cos\u00ec, i Grandi elettori del Presidente degli Stati Uniti vengono eletti in listini ma separati ciascuno per ogni Stato, mentre il listino previsto dalla legge Tatarella per le regioni italiane copre solo il 20% dei seggi, giustapponendosi ai collegi provinciali proporzionali.\nIl voto cumulativo.\nIl voto cumulativo fu la prima variante al voto illimitato per permettere l'elezione di qualche candidato della minoranza. In questo sistema l'elettore ha ancora tanti voti quanti sono i candidati da eleggere, ma pu\u00f2 condensarli su un unico candidato o su un gruppetto di essi, permettendone la vittoria anche se non appartenenti al partito egemone.\nIl voto limitato.\nIl metodo pi\u00f9 ovvio per limare gli effetti distorsivi del sistema plurinominale fu quello di limitare il voto di preferenza degli elettori. Nella misura in cui ci\u00f2 accada, si offre spazio alle opposizioni, specialmente nel caso in cui si arrivi alla preferenza unica. In Italia fu la Sinistra storica ad introdurre questo principio nelle elezioni comunali e nella misura di un voto in meno ogni cinque seggi, stabilendo di fatto un rapporto di forza di quattro quinti contro un quinto fra maggioranza e minoranza nei consigli comunali."}
{"id": "663830", "revid": "2014155", "url": "https://it.wikipedia.org/wiki?curid=663830", "title": "Maria Anna d'Asburgo (1718-1744)", "text": "Biografia.\nInfanzia.\nInsieme alla sorella Maria Teresa crebbe nel Kaiserhof (\"Corte imperiale\") a Vienna.\nFiducioso di poter avere altri figli maschi dopo la morte del primogenito Leopoldo Giovanni, Carlo non fece allevare le figlie come probabili imperatrici. Era un padre premuroso e affettuoso che appena poteva cercava di passare del tempo in compagnia delle figlie e dell'amata moglie.\nMaria Anna e la sorella crebbero quindi in un ambiente familiare pi\u00f9 simile a quello borghese che a quello aristocratico.\nMatrimonio.\nMaria Anna si innamor\u00f2 del principe Carlo Alessandro di Lorena, il fratello pi\u00f9 giovane del marito di Maria Teresa, Francesco I. Ci fu molta resistenza contro il matrimonio, in quanto suo padre avrebbe desiderato un marito di rango pi\u00f9 consono alla figlia dell'imperatore.\nFu solo dopo la morte del padre che Maria Teresa dette la sua approvazione per il matrimonio, che si celebr\u00f2 nella Chiesa degli Agostiniani a Vienna il 7 gennaio 1744.\nLa coppia fu nominata governatrice dei Paesi Bassi austriaci come successione della zia di Maria Anna, Maria Elisabetta, che mor\u00ec nel 1741.\nMorte.\nCarlo Alessandro si mise in guerra contro la Prussia, mentre Maria Anna, incinta del loro primo figlio, rimase a Bruxelles per sostituire il marito nell'attivit\u00e0 di governo.\nIl 3 ottobre 1744 l'arciduchessa diede alla luce un bambino morto e mor\u00ec lei stessa il 16 dicembre 1744 per le conseguenze del parto. Entrambi furono sepolti nella Cripta Imperiale a Vienna.\nCarlo Alessandro non si rispos\u00f2 pi\u00f9."}
{"id": "663832", "revid": "31886", "url": "https://it.wikipedia.org/wiki?curid=663832", "title": "Abbazia di Sant'Ilario", "text": "Labbazia dei Santi Ilario e Benedetto fu un importante monastero benedettino collocato ai margini occidentali della laguna di Venezia, tra le attuali Malcontenta e Gambarare (localit\u00e0 Dogaletto).\nFior\u00ec tra l'IX e il XIV secolo come diretta dipendenza del doge.\nStoria.\nSant'Ilario fu fondata nell'819 dai monaci di San Servolo (uno dei primi cenacoli lagunari) che si erano insediati presso un'antica cappella grazie a una concessione del doge Angelo Partecipazio e di suo figlio Giustiniano. L'istituzione veniva a localizzarsi in una zona strategica, posizionandosi tra la terraferma e la Laguna lungo alcune importanti vie d'acqua che collegavano la terraferma al Ducato. Il luogo presentava per\u00f2 anche alcuni svantaggi, perch\u00e9 si trovava al confine con i comuni rivali di Padova e Treviso ed era esposto alle mire delle locali famiglie feudali.\n\"Nel IX secolo l\u2019isola veneziana di San Servolo non garantiva pi\u00f9 le condizioni minime di vivibilit\u00e0 e cos\u00ec i monaci Benedettini che vi risiedevano furono trasferiti, per volont\u00e0 del Doge Agnello Partecipazio, sulla terraferma lungo la laguna dove un tempo sorgeva l\u2019antico villaggio romano. Con l\u2019atto di donazione firmato da Carlo Magno nell\u2019819, i monaci ricevettero l\u2019uso perpetuo della Cappella Ducale di S. Ilario e i diritti su un gran numero di terreni esenti dalle \u201cgabelle\u201d. Nell\u2019829 il Doge Giustiniano stese il suo testamento, nel quale dichiar\u00f2 la volont\u00e0 di lasciare i marmi e le pietre provenienti da Equilio per la costruzione del nuovo monastero e di ben 15 masserie. Da quel momento il nuovo monastero sar\u00e0 intitolato ai Ss. Ilario e Benedetto. Gli abati acquistarono subito forza e potere lungo il territorio lagunare, al punto di essere considerati dei \u201cprincipi feudali\u201d. In breve tempo il monastero divenne il fulcro della vita sociale ed economica, favorendo lo scalo merci lungo i canali navigabili e agevolando le comunicazioni via terra. Ad accrescere ulteriormente il potere furono anche i lasciti di alcune famiglie nobili di cui i monaci benedettini beneficiarono. La scelta del ducato di trasferire il monastero sulla terraferma si rivel\u00f2 strategica per consolidare il controllo politico ed economico.\"\n\"Tuttavia, la vita del monastero fu sempre condizionata da quella del dogado, e per questo travagliata a causa delle lotte di potere fra le citt\u00e0 di Venezia, Padova e Treviso. Inoltre le invasioni dei popoli barbarici lasciarono scie di distruzione anche lungo la laguna: in pi\u00f9 di un'occasione il monastero fu preso d\u2019assalto, distrutto e riedificato\"... (tratto da La storia di Mira, scritto da Genny)\nL'abbazia ebbe modo di ampliare i propri possedimenti nelle valli dei fiumi Brenta (o val D'Agredo) e del canaletto Tergola (tergola, termine di roggia presente anche nel vicentino est e trevigiano ovest) avvantaggiandosi della prossimit\u00e0 con le due importanti vie di comunicazione fluviali e con i territori di Padova e di Treviso.\nIl doge Vitale Candiano, dopo aver abdicato, si ritir\u00f2 nell'abbazia di Sant'Ilario.\nSotto il dogado di Domenico Contarini, in un momento di grave tensione con il Sacro Romano Impero, Enrico III sottometteva Sant'Ilario e due sue corti al vescovo di Treviso. Il monastero, di fatto, rimase sempre sottoposto al doge, ma restava aperta la questione dei diritti sulle decime e le corti. Qualche tempo dopo, il patriarca di Aquileia Goteboldo sentenziava ancora a favore del vescovo di Treviso e, in risposta, il Contarini decise di appellarsi direttamente all'imperatore. Nel 1052, durante un placito tenuto ad Altino, veniva ristabilita la situazione originale riconfermando al monastero privilegi e giurisdizioni, decisione ribadita poco dopo a Domenico Selvo e Bono Dandolo (due personalit\u00e0 legate al doge) e, nel successivo dogado di Ordelaffo Faliero, da Enrico V.\nLo stesso doge Contarini nel 1064 favor\u00ec ulteriormente il monastero assegnandogli un avvocato per la gestione dei suoi beni. Tale carica fu ricoperta dai membri della famiglia Fontaniva (il primo fu Ubertino di Ariprando) e pi\u00f9 tardi dai Peraga, loro ramo collaterale.\nCiononostante i Trevigiani continuarono a rivendicare l'abbazia, talvolta ricorrendo alla violenza: nel 1107, per esempio, veniva devastata dal vescovo Gumboldo.\nQuesta situazione di incertezza spinse il monastero alla compilazione di documenti falsi per avvalorare una situazione patrimoniale non sempre molto chiara.\nNel 1117 avvenne un grossissimo Terremoto che, dopo esser attivato in Baviera, fece scattare 1 altro ad Isola della Scala, che distrusse molti edifici del Veneto centrale, oltre che veronese, ma attiv\u00f2 sismi minori a Cremona e in Laguna, con la formazione di un \"LagunaMoto\", che distrusse \"Metamauco\"/Malamocco antica e dalla parte opposta un'onda che entr\u00f2 nei ghebi (canali di marea fra le lagune e la terraferma) verso la terraferma, fatto registrato dagli amanuensi dell'Abazia di S. Ilario, che si vide \"entrare dell'acqua salsa lagunare e di pesce di laguna\", che forse rimase nei campi vicino alle rive del ghebo del convento.\nNel 1143, durante le ostilit\u00e0 contro Venezia, i padovani deviarono uno dei rami del Brenta, all'altezza dell'attuale Fiesso d'Artico, riformando delle zone acquitrinose e malariche, sui terreni gi\u00e0 bonificati, senza ruspe e scavatori, ma cose sempre nella storia, a suon di braccia, badile e carriola. Ma non fu sufficiente, per le continue alluvioni che depositavano notevoli quantit\u00e0 di sedimenti, occludendo il canale, come fu per il Tergola. Bisognava scavare un canale molto pi\u00f9 grosso e munutenerlo, cosa molto impegnativa, vista la mancanza decisionale politica e di denaro per pagare gli operai.\nA partire da questo momento, la situazione ambientale, ormai compromessa di impaludamento, costrinse i monaci trasferirsi progressivamente presso la chiesa di San Gregorio, a Dorsoduro, che era loro dipendenza sin dal 989. Nel 1214 quest'ultima divenne la sede principale della comunit\u00e0.\nSolo molto dopo furono scavati il Canale di Malcontenta e altre rettifiche di canalizzazione di ghebi, e solo con il Canale Brenta Cunetta la risoluzione del problema del deflusso della Brenta a fine 1800.\nNel 1250 l'abbazia fu occupata da Ezzelino III da Romano.\nLa morte degli ultimi rappresentanti maschili dei Peraga, avvenuta verso la met\u00e0 del Duecento, provoc\u00f2 lo smembramento dei feudi di Sant'Ilario che cominciarono ad essere ceduti a terzi. Vennero ricomposti poco dopo da Marino Badoer, marito di Balzanella da Peraga, ultima esponente della casata, che inizi\u00f2 una lunga trattativa con l'abate: nel 1257, infatti, la coppia si trovava nel monastero di San Gregorio dove Marino giurava fedelt\u00e0 all'abate Prando che, poco prima, aveva investito Balzanella dei feudi che gi\u00e0 erano appartenuti ai suoi antenati. I beni riguardavano in particolare Fiesso Maggiore e Minore (attuale Fiesso d'Artico), Perarolo, Fossolovara (attuale Stra), Caselle, Bagnoli, Pionca e Mirano.\nNel 1375 il monastero sub\u00ec l'occupazione dei Carraresi.\nDopo la Guerra di Chioggia tra Venezia e Genova, nel 1379, l'abbazia cominci\u00f2 a decadere e fu invasa dalle acque. I monaci si erano progressivamente trasferiti nel monastero di San Gregorio a Venezia gi\u00e0 dall'XI secolo; la sede di Sant'Ilario fu definitivamente abbandonata nel corso del XV secolo.\nNel XVII secolo dell'abbazia restava unicamente una cappella nella localit\u00e0 di Dogaletto, presso la Malcontenta.\nA Sant'Ilario erano sepolti i dogi Angelo e Giustiniano Partecipazio, fondatori del monastero. Vi riposavano anche il doge Pietro IV Candiano e suo figlio Pietro, uccisi durante una rivolta nel 976 e qui sepolti forse perch\u00e9 nella zona si trovavano propriet\u00e0 della loro famiglia.\nDal 1919 l'intitolazione a sant'Ilario \u00e8 oggi portata dalla chiesa della Malcontenta, gi\u00e0 filiale di Gambarare e dal 1924 parrocchiale. Nel 1949 la stessa \u00e8 stata dichiarata chiesa abbaziale.\nIl territorio.\nIl territorio dell'abbazia di Sant'Ilario aveva un'importanza fondamentale dal punto di vista economico, comprendendo numerosi beni sparsi tra la Laguna occidentale e la retrostante terraferma.\nAttorno ad essa gravitavano le corti di \"Ceresarea\" (oggi Zianigo, Campocroce (Mirano)) e \"Pladano\" (oggi Ball\u00f2, Scaltenigo, Vetrego) A queste si aggiunsero pi\u00f9 tardi \"Aureliaco\" (l'odierna Oriago), \"Tresegoli\" (l'attuale Tresievoli, nei pressi di Marano Veneziano), e \"Santa Maria di Peraga\", come risulta nei diplomi a partire dal 1008. Altri beni si contavano a Fossolovara (oggi Stra), Fiesso e Perarolo.\nL'abbazia possedeva inoltre un porto sul ghebo che gli passava di fianco, da identificare con l'attuale Porto Menai, localit\u00e0 a ponente di Gambarare. Si ipotizza ci fosse un ponte romano sull'Annia, e che fosse romano anche il porto; e per questo motivo nacque l'abbazia.\nPer quanto riguarda i possedimenti in laguna, si ricordano le paludi Cornio (ex alveo del Medoacus in epoca venetico-grecoide) e Settemorti e, a Venezia, la chiesa di San Gregorio presso la quale, nel XII secolo, fu fondato un altro cenacolo. A quest'ultima erano annessi alcune saline e i mulini sul canale Vigano, antico corso d'acqua che scorreva a Dorsoduro.\nSant'Ilario aveva importanza strategica anche dal punto di vista geografico. Il suo territorio rappresentava infatti una sorta di appendice del Ducato in terraferma, circondata quasi completamente dalla diocesi di Treviso. In prossimit\u00e0 del complesso, inoltre, si snodavano alcune vie fluviali fondamentali per collegare il Padovano e il Trevigiano agli scali lagunari.\nCome gi\u00e0 accennato, nel 1143 i Padovani deviarono le acque del Brenta in un paleoalveo le quali, attraverso l'Una e il Clarino, finirono per sconvolgere tutta l'idrografia della zona. Documenti del 1174 e del 1177 testimoniano di una lite contro l'abate che aveva cercato di rimediare alla situazione realizzando un argine che, tuttavia, sbarrava la strada ai naviganti di Noventa diretti a Venezia (erano costretti a portare le imbarcazioni fuori dall'acqua). In ogni caso, gli effetti della deviazione continuarono inesorabilmente fino alla formazione di un lago-palude, alla foce del canale di Vigo (toponimo latino italianizzato da \"vicus\", indicante villaggio romano) e, dall'altra parte, all'interramento di vaste aree lagunari."}
{"id": "663835", "revid": "61051", "url": "https://it.wikipedia.org/wiki?curid=663835", "title": "Isolatore elettrico", "text": "Gli isolatori elettrici in elettrotecnica sono dei componenti installativi costituiti da materiale isolante che ostacola il flusso delle cariche elettriche. Gli isolanti hanno una scarsa conduttivit\u00e0 elettrica, e pertanto risultano idonei per l'isolamento elettrico. Quanto pi\u00f9 elevata \u00e8 la loro resistenza specifica tanto migliore \u00e8 la loro propriet\u00e0 di isolare. Cos\u00ec il vetro, in qualit\u00e0 di isolante, ha una resistenza specifica di\nformula_1\nmentre, per confronto, il rame, in quanto buon conduttore, ha una resistenza specifica di\nformula_2\nLe caratteristiche degli isolanti possono venire condizionate da variabili ambientali quali la temperature e l'umidit\u00e0. Normalmente la conduttivit\u00e0 di un isolante si altera limitatamente col variare della temperatura. L'umidit\u00e0 invece pu\u00f2 ridurre l'efficienza di un isolante a tale punto da annullarne la sua prerogativa. L'aria come isolante ne \u00e8 un esempio. Con un cavo ad alta tensione a 380\u00a0kV l'aria asciutta isola in modo efficace fino ad una distanza di 50 centimetri. Con l'aumentare dell'umidit\u00e0 questa distanza pu\u00f2 diventare di parecchi metri (vedasi rigidit\u00e0 dielettrica). Isolanti e semiconduttori devono essere fondamentalmente distinti. Anche i semiconduttori hanno sovente una modesta conduttivit\u00e0. Per\u00f2 questa aumenta rapidamente quando il semiconduttore si riscalda.\nApplicazioni.\nGli isolatori trovano molteplici applicazioni nella tecnica. Per esempio vengono impiegati per evitare i cortocircuiti, che il pi\u00f9 delle volte possono danneggiare i macchinari. Gli isolatori vengono pure utilizzati altrettanto frequentemente per separare le macchine elettriche da quelle elettroniche. Un ampio settore d'applicazione abbraccia la tecnologia degli interruttori, che senza gli isolatori non sarebbero possibili. Ogni pilone degli impianti di trasmissione dell'energia elettrica \u00e8 isolato dai cavi conduttori tramite isolatori, e non ultimo per importanza \u00e8 il loro impiego nelle ferrovie, nelle tranvie e nelle filovie.\nScelta installativa.\nPer le linee aeree telefoniche e per le linee aeree di alimentazione a bassa tensione (220-380 V) gli isolatori sono il pi\u00f9 delle volte scelti di ceramica attorno alla cui cappa \u00e8 fissato il cavo conduttore con un cappio specifico. Sono di regola installati verticalmente sui supporti dei piloni o pali.\nPer i potenziali medi (nell'ambito 1\u00a0kV / 30 kV) vengono utilizzati isolatori di vetro o ceramica profilati per aumentare la lunghezza del percorso superficiale delle correnti di conduzione. Le correnti di dispersione \"serpeggiano\" sugli isolatori o sui materiali isolanti se contaminati. Qualora questo stato di contaminazione persista da molto tempo si pu\u00f2 giungere ad una scarica elettrica esterna o cortocircuito. I cavi elettrici sono fissati con dei morsetti o mediante legature, la cui configurazione \u00e8 diversa a seconda della destinazione. In questa gamma di potenziali elettrici sui supporti dei tralicci sono montati sia isolatori rigidi sia a sospensione. Gli isolatori rigidi (isolatori a campana profilati) rendono praticabili pali di altezze contenute e per il loro sistema si installazione offrono una certa sicurezza nella caduta dei cavi, mentre gli isolatori a sospensione sono in grado di sopportare sollecitazioni meccaniche maggiori.\nPer esigenze statiche particolari possono anche essere raddoppiati (disposti uno accanto all'altro, formando coi conduttori la cosiddetta LOSANGA, oppure posti su doppia mensola, come nel caso delle linee telefoniche in conduttore nudo) In questo caso un isolatore pu\u00f2 ancora reggere il cavo elettrico nella evenienza di rottura dell'altro. Nelle applicazioni ferroviarie gli isolatori di installazione dei cavi aerei di contatto non si differenziano sostanzialmente da quelli per le linee aeree di trasporto dell'energia elettrica, tuttavia devono essere dimensionati per le particolari sollecitazioni meccaniche dovute al contatto col pantografo. Di frequente tornano utili anche delle coperture di protezione di materiale isolante per l'isolamento delle connessioni quali quelle messe in opera nella metropolitana di Berlino. Per la media e l'alta tensione (15\u00a0kV a 150 kV) sono impiegati prevalentemente isolatori a sospensione, che vengono usati in catena singola o multipla, in sospensione o in amarro. La tecnica di fissaggio del cavo non si differenzia dalla tecnica utilizzata nell'ambito delle medie tensioni. Con frequenza sono utilizzati doppi isolatori. Per l'isolamento dei cavi di alimentazione ferroviaria sono impiegati tipi simili a quelli per le linee di alimentazione trifase. Gli isolatori per le altissime tensioni (&gt;150 kV) sono costituiti di frequente da una serie di due o pi\u00f9 isolatori a sospensione (catena di isolatori). Inoltre si sono impiegati in Germania anche isolatori a bastone. Sono impiegati sempre pi\u00f9 frequentemente anche materiali sintetici oltre al vetro e alla ceramica. In Germania per le linee aeree a 380\u00a0kV sono utilizzati sostanzialmente doppi isolatori. Per gravi esigenze statiche possono anche essere usati tre o quattro catene di isolatori a sospensione in parallelo (la vecchia linea AT di attraversamento dello Stretto di Messina aveva catene multiple a 7). Gli isolatori per il trasporto della corrente continua ad alta tensione non si differenziano in fondo dal tipo usato per il trasporto della corrente alternata. Tuttavia a tensioni di esercizio uguali devono essere di regola pi\u00f9 lunghi di quelli impiegati in corrente alternata poich\u00e9 si contaminano con pi\u00f9 facilit\u00e0. Per l'impiego nell'alta frequenza sono utilizzati il pi\u00f9 delle volte isolatori levigati per evitare le correnti parassite. Particolari esigenze sono poste sugli isolatori dalle antenne a torre autoirradiante, poich\u00e9 con potenze di trasmissione elevate devono poter essere capaci di sopportare tensioni fino a 300 kV, e sollecitazioni meccaniche fino a 1000 ton. Per l'isolamento dei cavi di ancoraggio si usano isolatori a nastro di steatite che sono intervallati lungo i cavi medesimi ad una distanza minore di un quarto della lunghezza d'onda trasmessa per evitare che entrino in oscillazione. La torre viene isolata dal suolo montandola su un basamento di sostegno, massiccio o cavo, pure di steatite. Per l'installazione sul basamento la torre viene sollevata idraulicamente e poi fatta scendere lentamente in sede.\nIsolatori nella tecnica dell'alta frequenza.\nNella tecnica dell'alta frequenza l'isolatore \u00e8 un elemento elettronico a due porte, che consente il passaggio dell'energia elettromagnetica in una sola direzione, mentre nell'altra il passaggio \u00e8 negato. In generale un isolatore \u00e8 realizzato con un circolatore del quale una delle tre porte \u00e8 dotata di una resistenza di terminazione. In questo modo l'energia viene trasmessa fra le due porte libere solo in una direzione, in quanto quella trasmessa nella direzione opposta viene instradata sulla resistenza di terminazione e trasformata in calore. Una applicazione comune del circolatore \u00e8 di permettere la connessione di un trasmettitore e di un ricevitore alla stessa antenna."}
{"id": "663842", "revid": "242434", "url": "https://it.wikipedia.org/wiki?curid=663842", "title": "Rotto (araldica)", "text": ""}
{"id": "663847", "revid": "15756", "url": "https://it.wikipedia.org/wiki?curid=663847", "title": "Melina (wrestler)", "text": "Nel 2000, P\u00e9rez ha iniziato ad allenarsi per diventare una wrestler professionista alla School of Hard Knocks di Jesse Hernandez e ha compiuto il suo debutto nel 2002. Verso la fine del 2002, P\u00e9rez ha partecipato al reality show della WWE, Tough Enough, ma \u00e8 stata eliminata al primo turno, ed \u00e8 stata ispirata da Al Snow a proseguire la sua carriera nel wrestling. Nel marzo 2004, P\u00e9rez ha firmato un contratto con la WWE ed \u00e8 stata assegnata al suo territorio di sviluppo, l'Ohio Valley Wrestling (OVW), dove ha svolto il ruolo di \"manager\" degli MNM (Johnny Nitro e Joey Mercury). P\u00e9rez ha conquistato per tre volte il Women's Championship e due volte il Divas Championship. P\u00e9rez \u00e8 conosciuta anche per la sua flessibilit\u00e0 durante le sue entrate e i suoi match, ed \u00e8 stata definita da Bret Hart come \"una delle migliori wrestler al mondo\" e della WWE per avere \"il repertorio pi\u00f9 impressionante di mosse offensive nella storia della federazione\".\nBiografia.\nMelina P\u00e9rez nacque a High Desert, ma crebbe a Los Angeles.\nCarriera nel wrestling.\nPrimi anni (2001\u20132004).\nP\u00e9rez inizi\u00f2 ad allenarsi alla School of Hard Knocks di Jesse Hernandez a San Bernardino e fece il suo debutto nel ring nell'aprile 2002. Verso la fine del 2002 partecip\u00f2 al \"reality show\" della WWE, Tough Enough, ma fu eliminata alla prima puntata. Dopo essere stata eliminata, Al Snow la incoraggi\u00f2 a perseguire il suo sogno di diventare una wrestler.\nWorld Wrestling Entertainment (2004\u20132011).\nOhio Valley Wrestling (2004).\nP\u00e9rez fece il suo debutto nel territorio di sviluppo della WWE, l'Ohio Valley Wrestling (OVW) nel marzo 2004 come ex fidanzata di John Hennigan in cui secondo la \"storyline\" Matt Cappotelli la portava a bordo ring per distrarre Hennigan. Tuttavia, Melina volt\u00f2 le spalle a Cappotelli e si alle\u00f2 con Hennigan, che in seguito cambi\u00f2 il nome in Johnny Nitro. Il duo si alle\u00f2 presto con Joey Matthews, in seguito conosciuto con il nome di Joey Mercury formando gli MNM. Il 10 novembre, Melina assistette alla conquista dell'OVW Southern Tag Team Championship da parte di Mercury e Nitro, che mantennero per oltre due mesi.\nMelina apparve a \"Raw\" il 29 novembre quando Randy Orton era il \"general manager\" speciale e ospit\u00f2 il Diva lingerie show, e anche il 6 dicembre partecipando a un concorso di limbo quando Chris Jericho era il general manager della serata.\nMNM (2005\u20132006).\nNel 2005, Melina debutt\u00f2 come \"heel\" insieme agli MNM nella puntata di \"SmackDown!\" del 14 aprile. Il team interruppe la prima intervista del \"Carlito's Cabana\" dove l'ospite era il detentore del WWE Tag Team Championship, Rey Mysterio; Melina insult\u00f2 Mysterio e permise a Mercury e Nitro di attaccarlo. Ci\u00f2 port\u00f2 a un match valevole per il WWE Tag Team Championship la settimana successiva, dove Mercury e Nitro sconfissero Mysterio e Eddie Guerrero conquistando il titolo per la prima volta.\nNonostante fosse la manager degli MNM, Melina svilupp\u00f2 un personaggio egoista definendosi la \"Diva pi\u00f9 dominante della WWE\". Il suo debutto sul ring avvenne nella puntata di \"SmackDown!\" del 30 giugno in cui sconfisse Michelle McCool, mentre il suo debutto in pay-per-view avvenne il 24 luglio a The Great American Bash, dove sconfisse Torrie Wilson in un bra and panties match. Nella stessa sera, gli MNM persero il WWE Tag Team Championship contro i Legion of Doom e ci\u00f2 port\u00f2 Melina ad assumere Jillian Hall come consulente d'immagine per aiutarli. Gli MNM riconquistarono il titolo di coppia nella puntata di \"SmackDown!\" del 28 ottobre in un fatal four-way tag team match. Dopo aver vinto una battle royal, Melina divenne prima sfidante al Women's Championship di Trish Stratus che si concluse con la vittoria di Stratus alle Survivor Series.\nIn quel periodo, gli MNM difesero il titolo di coppia contro Rey Mysterio e il detentore del World Heavyweight Championship Batista. Melina inizi\u00f2 una \"storyline\" con Batista nella quale cerc\u00f2 di revocare il match tentando di sedurlo. Tuttavia, dopo aver avuto un rapporto, Batista la ringrazi\u00f2 affermando di essersi \"riscaldato\" per il match, dove insieme a Mysterio sconfisse gli MNM conquistando il titolo. La storia continu\u00f2 la settimana successiva quando Melina tenne una conferenza stampa nel ring nella quale accus\u00f2 Batista di aver abusato sessualmente di lei. Durante la rivincita valevole per il WWE Tag Team Championship, Mark Henry aiut\u00f2 gli MNM a riconquistare il titolo. Nella prima puntata di \"SmackDown!\" del 2006, Melina assunse Mark Henry come guardia del corpo per contrastare Batista.\nGli MNM persero il titolo di categoria contro Paul London e Brian Kendrick il 21 maggio a Judgment Day: dopo il match, Melina e Nitro attaccarono Mercury incolpandolo per la sconfitta. La stessa sera, Melina perse contro Jillian Hall e dopo aver dato uno schiaffo al general manager Theodore Long, venne licenziata insieme a Nitro dal roster di \"SmackDown!\". Melina e Nitro furono spostati nel roster di \"Raw\" e fecero il loro debutto il 29 maggio, dove Nitro perse contro il detentore del WWE Championship John Cena. Melina inizi\u00f2 una rivalit\u00e0 con Trish Stratus che culmin\u00f2 in un mixed tag team match che includeva anche Nitro e Carlito il 15 luglio a Saturday Night's Main Event con la vittoria di Stratus e Carlito.\nWomen's Champion e varie faide (2006\u20132011).\nDopo il suo arrivo a \"Raw\", Melina fu menzionata da Mick Foley in alcuni promo. A SummerSlam durante l'\"I quit\" match tra Mick Foley e Ric Flair, quest'ultimo tent\u00f2 di colpire Melina con una mazza da baseball avvolta in un filo spinato e costrinse Foley a cedere per salvarla. La sera successiva a \"Raw\", Vince McMahon ordin\u00f2 a Foley di unirsi al Kiss My Ass Club. Foley accett\u00f2 per salvare Melina dal licenziamento, la quale gli volt\u00f2 le spalle colpendolo con un colpo basso e Foley fu licenziato da McMahon. In quel periodo Melina aggiunse delle caratteristiche al suo personaggio: gridare ad alta voce a bordo ring nei match, che divenne noto come \"urlo primordiale\".\nDopo aver sconfitto Maria il 29 gennaio a \"Raw\", Melina divenne la prima sfidante al Women's Championship di Mickie James contro la quale perse il 5 febbraio a \"Raw\". Nella puntata di \"Raw\" del 19 febbraio Melina sconfisse James conquistando il Women's Championship, per poi sconfiggerla nella rivincita due settimane pi\u00f9 tardi a \"Raw\" nel primo Falls Count Anywhere match femminile di sempre.\nSuccessivamente, Melina inizi\u00f2 una rivalit\u00e0 con Ashley Massaro quando divenne gelosa delle attenzioni che Massaro stava ricevendo per essere apparsa su \"Playboy\". Il 1\u00ba aprile a WrestleMania 23, Melina difese con successo il titolo sconfiggendo Massaro in un lumberjill match. Dopo WrestleMania 23, Melina ebbe un servizio fotografico con il Women's Championship, che fu interrotto da Mickie James. Melina perse il titolo il 24 aprile in un \"house show\" a Parigi durante un triple threat match quando Mickie James schien\u00f2 Victoria; tuttavia Melina riconquist\u00f2 il titolo in una rivincita quella stessa sera dopo aver schienato James.\nLa rivincita tra le due avvenne a Backlash 2007, dove Melina vinse nuovamente, mantenendo il titolo.\nMelina perse il Women's Championship contro Candice Michelle il 24 giugno a e non riusc\u00ec a riconquistare il titolo nella rivincita a The Great American Bash.\nNel 2008, Melina e Beth Phoenix sconfissero Ashley e Maria il 30 marzo a WrestleMania XXIV. In seguito, inizi\u00f2 una rivalit\u00e0 con Beth Phoenix dopo averla colpita involontariamente durante un lumberjill match contro Mickie James e divenne una \"face\" dopo essere stata attaccata dalla Phoenix. La rivalit\u00e0 si concluse il 1\u00ba giugno a One Night Stand, dove perse contro Phoenix in un \"I quit\" match. Nella puntata di \"Raw\" del 23 giugno, sub\u00ec un infortunio al tallone dopo essere caduta dal paletto del ring durante un tag team match.\nMelina torn\u00f2 il 24 novembre a \"Raw\", dove insieme a Mickie James e Candice Michelle sconfisse Beth Phoenix, Jillian Hall e Katie Lea Burchill. Dopo aver vinto una battle royal che avrebbe decretato la prima sfidante al Women's Championship, Melina conquist\u00f2 il titolo per la terza volta sconfiggendo Beth Phoenix il 25 gennaio alla Royal Rumble e lo mantenne sconfiggendola in un \"dark match\" a No Way Out e il 16 febbraio a \"Raw\".\nIl 13 aprile con la \"draft lottery\" Melina pass\u00f2 a \"SmackDown!\", portando con s\u00e9 il Women's Championship, titolo che perse contro Michelle McCool a The Bash e nella rivincita il 26 luglio a Night of Champions.\nDurante la puntata di \"Raw\" del 12 ottobre Melina torn\u00f2 nell'omonimo roster, dove vinse il Divas Championship contro Jillian Hall. Detenne il titolo per due mesi, poich\u00e9 il 29 dicembre sub\u00ec un infortunio al legamento crociato anteriore e fu costretta renderlo vacante il 4 gennaio 2010.\nMelina torn\u00f2 a \"Raw\" il 2 agosto attaccando Alicia Fox. A SummerSlam, sconfisse Fox conquistando il Divas Championship; dopo il match venne attaccata da Michelle McCool e Layla. Nella puntata di \"Raw\" dedicata al 900\u00ba episodio Melina venne sfidata da Layla e McCool in un lumberjill match per unificare i titoli: il 19 settembre a Night of Champions perse il Divas Championship contro McCool che lo unific\u00f2 al Women's Championship.\nDiventata heel alla fine del 2010, Melina cominci\u00f2 una rivalit\u00e0 con Natalya per il Divas Championship, ma non riusc\u00ec a conquistarlo. Nella puntata di \"Raw\" del 1\u00ba agosto 2011, Melina partecip\u00f2 alla battle royal per decretare la sfidante al Divas Championship detenuto da Kelly Kelly, venendo eliminata per prima dalla vincitrice Beth Phoenix.\nIl 5 agosto, fu licenziata dalla federazione.\nApparizioni sporadiche in WWE (2019\u20132022).\nIl 22 luglio 2019, dopo 8 anni di assenza sugli schermi della WWE, Melina \u00e8 nuovamente apparsa nella federazione, partecipando alla puntata speciale \"Raw Reunion\" in un segment insieme a Candice Michelle, Kelly Kelly, Alundra Blayze e Naomi.\nIl 4 gennaio 2021 riappare in WWE durante la speciale edizione \"Raw Legend Night\".\nIl 30 gennaio 2022, in occasione della Royal Rumble, Melina torna a sorpresa partecipando per la prima volta all\u2019omonimo match entrando con il numero 2, ma venendo eliminata subito dopo da Sasha Banks.\nNational Wrestling Alliance (2019\u2013presente).\nIl 19 novembre 2019 Melina ha debuttato nella National Wrestling Alliance durante l'episodio di \"Powerrr\" (registrato il 1\u00ba ottobre), alleandosi con Marti Belle e Thunder Rosa dopo averle aiutate a sconfiggere la NWA World Women's Champion Allysin Kay e Ashley Vox, schierandosi tra gli heel. Il suo vero debutto sul ring \u00e8 avvenuto il 14 dicembre al pay-per-view \"Into the Fire\" in un match in coppia con Marti Belle contro Kay e ODB, vinto da queste ultime.\nNel 2021 ha avuto una faida con l'Impact Knockouts Champion Deonna Purrazzo, che le ha garantito alcune partecipazioni negli show di Impact Wrestling. La rivalit\u00e0 si \u00e8 conclusa nell'agosto di quell'anno al termine del match che vedeva le due wrestler sfidarsi per il titolo al pay-per-view \"NWA EmPowerrr\", dove Purrazzo ha mantenuto la cintura.\nVita privata.\nMelina \u00e8 di origini messicane, ed \u00e8 bilingue, infatti parla l'inglese e lo spagnolo fluentemente.\nHa avuto una lunga relazione con John Hennigan (Johnny Nitro / John Morrison) fino al loro divorzio nel 2012. I due si sono incontrati durante le loro audizioni per \"Tough Enough III\". Alla fine della storia con Morrison, Melina incomincia a frequentare Dave Batista (che aveva appena divorziato dalla moglie), e i due avranno una breve relazione.\nA differenza di alcune delle sue colleghe, Melina \u00e8 stata chiara, circa la sua mancanza di interesse nel posare nuda per servizi come \"Playboy\". Melina infatti ha affermato di non essere interessata a posare nuda durante la sua carriera, poich\u00e9 vuole che i fan la ammirino di pi\u00f9 per le sue abilit\u00e0 sul ring e non solo per il suo corpo.\nIl 13 aprile 2008, \u00e8 comparsa in un episodio di \"\" con Mickie James, Layla e Kelly Kelly.\nA novembre 2009, in un'intervista radiodiofonica, Bret Hart, ha citato Melina come, \"in molti sensi, la miglior donna lottatrice\", presente ora nel mondo del wrestling.\nIl 2 maggio 2010, ha preso parte in una puntata dello show su VH1 \"Undatable\".\nI primi di giugno Melina sul suo twitter personale ha fatto sapere che \u00e8 stata scelta per entrare a far parte del cast di un film in produzione chiamato \"Serial Buddies\", insieme a Maria Menounos."}
{"id": "663850", "revid": "123353366", "url": "https://it.wikipedia.org/wiki?curid=663850", "title": "Eleonora Gonzaga", "text": "Biografia.\nPrimi anni.\nNascita.\nNata a Mantova, nella cui corte trascorse l'infanzia, era figlia di Vincenzo I Gonzaga, e di sua moglie, Eleonora de' Medici. Da parte di padre i suoi nonni erano Guglielmo Gonzaga, duca di Mantova e Montferrato, e l'arciduchessa Eleonora d'Austria, e da parte di sua madre i suoi nonni erano Francesco I de' Medici e l'arciduchessa Giovanna d'Austria.\nBattesimo.\nDue mesi dopo la sua nascita, il 22 novembre, la principessa fu battezzata nella Basilica Palatina di Santa Barbara con i nomi \"Eleonora Anna Maria\", in onore di sua madre e delle sue due sorelle maggiori superstiti, Anna de 'Medici e Maria de' Medici, futura regina consorte di Francia e Navarra. La cerimonia fu condotta da Francesco, vescovo di Mantova, e i suoi padrini erano Ferdinando III (il suo futuro marito e imperatore del Sacro Romano Impero) - che era rappresentato da Jakob Prandtner - e Margherita d'Austria, regina di Spagna.\nEducazione.\nEleonora trascorse la sua infanzia presso la corte ducale di Mantova, che fu uno dei maggiori centri culturali e scientifici d'Europa. Quando aveva dieci anni, la sua educazione fu affidata alla zia paterna Margherita Gonzaga, duchessa di Ferrara e Modena, che visse nella Chiesa di Sant'Orsola, fondata da lei stessa (anche se non prese mai il velo). La Duchessa vedova fece s\u00ec che sua nipote ricevesse una buona educazione, che comprendeva lo studio delle lingue straniere, la storia, la musica e la pittura. L'ambiente religioso in cui \u00e8 cresciuta ha influenzato molto Eleonora.\nTrattative matrimoniali.\nAll'inizio del 1610, il duca Vincenzo negozi\u00f2 un matrimonio tra la figlia dodicenne e Marcantonio IV Colonna, duca e principe di Paliano, e nel marzo di quell'anno fu firmato un contratto in base al quale veniva stipulata una dote per Eleonora di 130.000 scudi. Tuttavia, i negoziati si conclusero rapidamente a causa di un precedente accordo matrimoniale dei Colonna con la famiglia Doria. Quindi, iniziarono le trattative per il matrimonio di Eleonora con Vittorio Amedeo, principe di Piemonte ed erede del ducato di Savoia. Il duca Vincenzo mor\u00ec nel 1612, prima che potesse organizzare il matrimonio della figlia pi\u00f9 giovane.\nMatrimonio.\nNel luglio 1621 l'imperatore Ferdinando II mand\u00f2 a Mantova il suo consigliere privato, il barone Johann Ulrich von Eggenberg, per negoziare il suo matrimonio con Eleonora. Dopo aver ottenuto la dispensa dalla Santa Sede, il 21 novembre fu firmato il contratto, e nello stesso giorno nella basilica palatina di Santa Barbara presso il palazzo ducale di Mantova si svolse il matrimonio per procura.\nLa cerimonia ufficiale ebbe luogo a Innsbruck il 2 febbraio 1622 e le celebrazioni furono piuttosto modeste. Ferdinando II ed Eleonora, accompagnati da parenti, si sposarono nella cappella del palazzo imperiale. Come regalo di nozze dello sposo, la sposa ricevette un gioiello di diamanti e perle del valore di 30.000 ducati; inoltre, 18.000 fiorini furono presentati ad Eleonora dai sudditi tirolesi di suo marito. Due giorni dopo, i parenti di Eleonora ricevettero doni dall'Imperatore e partirono per Mantova, e il giorno dopo la coppia imperiale viaggi\u00f2 per raggiungere Vienna.\nNonostante la grande differenza d'et\u00e0 tra loro, Eleonora e Ferdinando II ebbero un matrimonio felice. Non avendo avuto figli, Eleonora riusc\u00ec a creare uno stretto rapporto con tutti i suoi figliastri, in particolare con il pi\u00f9 giovane, l'arciduca Leopoldo Guglielmo, con il quale condivideva la passione per l'arte e la letteratura. Come suo marito, era profondamente religiosa e una forte sostenitrice della Controriforma. I confessori dell'imperatore e dell'imperatrice erano gesuiti. Eleonora e suo marito condividevano anche l'amore per la caccia e la musica; qualche tempo dopo, l'imperatore modific\u00f2 il contratto di matrimonio in favore di sua moglie.\nImperatrice e regina di Germania.\nSubito dopo il suo arrivo a Vienna, Eleonora impar\u00f2 la lingua tedesca. Ha assunto servitori della precedente imperatrice, rimandando la maggior parte dei suoi servitori nativi a Mantova. Ferdinando II diede a sua moglie il palazzo della \"Favorita\", che in precedenza era appartenuto alla sua defunta moglie. Successivamente, ha anche ricevuto il possesso dei palazzi di Laxenburg e Sch\u00f6nbrunn.\nA Pressburg il 26 luglio 1622 Eleonora fu incoronata regina d'Ungheria, il 7 novembre 1627 nella cattedrale di Ratisbona fu incoronata Sacra Imperatrice romana e regina di Germania, e il 21 novembre di quell'anno a Praga fu incoronata regina di Boemia.\nEleonora non era interessata alla politica, ma cerc\u00f2 di essere una buona imperatrice per i suoi sudditi. Spesso accompagnava il marito alle riunioni con gli elettori imperiali e i capi degli stati dell'impero. Tra i molti contributi fatti da lei, fu la costruzione della cappella della Madonna di Loreto nella chiesa degli Agostiniani. Santificata il 9 settembre 1627, la cappella divenne la seconda utilizzata dalla corte imperiale. Dietro la cappella fu costruito l'Herzgruft, che in seguito conterr\u00e0 i cuori dei membri della casa d'Asburgo. Con la benedizione di Papa Urbano VIII, l'imperatrice costru\u00ec a Vienna un monastero di Carmelitani Scalzi e lasci\u00f2 in eredit\u00e0 80.000 fiorini per la salvezza della sua anima dopo la sua morte. Insieme a suo marito fond\u00f2 un altro monastero di Carmelitani Scalzi a Vienna e fu benefattrice della confraternita che organizz\u00f2 la sepoltura dei senzatetto. L'imperatrice sostenne anche i Carmelitani Scalzi a Graz.\nNonostante la sua attenzione alle sue materie tedesche, Eleonora non ha negato il suo sostegno ai suoi compatrioti italiani che erano venuti alla sua corte. L'imperatrice diede il patrocinio ai musicisti e ballerini italiani. Grazie a lei, la corte imperiale di Vienna divenne un centro della musica barocca europea. Inizi\u00f2 la tradizione di assistere alle rappresentazioni di opere e balletti durante le celebrazioni speciali nella famiglia imperiale; il primo ebbe luogo durante il compleanno di Ferdinando II nel 1625 e, a tal fine, fu costruita la grande sala di legno dell'Hofburg.\nUna fonte di profonda preoccupazione per Eleonora fu la Guerra di successione di Mantova (1628-1631), che inizi\u00f2 dopo la morte dei suoi fratelli Francesco IV (1612), Ferdinando (1626) e Vincenzo II (1627) senza legittimi eredi maschi sopravvissuti. Durante la guerra tra l'imperatore, il re Filippo IV di Spagna e il duca Carlo Emanuele I di Savoia da una parte (che sostenevano Ferrante II Gonzaga, duca di Guastalla) e il re Luigi XIII di Francia e la Repubblica di Venezia (che sostenne Carlo Gonzaga, duca di Nevers) dall'altra, l'esercito imperiale conquist\u00f2 e saccheggi\u00f2 Mantova, la terra natia dell'imperatrice.\nUltimi anni e morte.\nL'imperatore Ferdinando II mor\u00ec il 15 febbraio 1637. Vedova, Eleonora si stabil\u00ec nel castello di Graz, vicino al mausoleo del marito. Nello stesso anno si trasfer\u00ec a Vienna e si stabil\u00ec nel Monastero dei Carmelitani Scalzi che aveva fondato in precedenza. Secondo i contemporanei, l'imperatrice vedova conduceva una vita pia. Trascorreva parte del suo tempo nei suoi palazzi fuori citt\u00e0, ad esempio a Sch\u00f6nbrunn, che \u00e8 stata architettata da lei nello stile del barocco italiano.\nIl 18 aprile 1637 l'importo monetario che le apparteneva come imperatrice vedova fu cambiato ripetutamente. I gioielli che ricevette da suo marito durante il loro matrimonio, compreso quello di diamanti con perle, donatogli il giorno del loro matrimonio, furono restituiti al tesoro della casa d'Asburgo. \nCome prima, l'imperatrice vedova conduceva un'attiva corrispondenza con i suoi parenti italiani e austriaci. Fu autorizzata da Carlo II di Gonzaga-Nevers, a essere la sua intermediaria nelle trattative sul contratto di matrimonio tra sua sorella Eleonora e il figliastro dell'imperatore, Ferdinando III, che fu finalmente firmato l'8 febbraio 1651.\nNel suo testamento, che fu redatto nel 1651 e modificato da poco poco prima della sua morte, l'imperatrice vedova nomin\u00f2 sua nipote, l'imperatrice Eleonora, come sua erede. Inoltre, ha lasciato notevoli somme per i servizi commemorativi e beneficenza. Eleonora mor\u00ec a Vienna il 27 giugno 1655, all'et\u00e0 di 56 anni e fu sepolta nel monastero dei Carmelitani Scalzi. Il cuore dell'imperatrice \u00e8 stato posto in un'urna, che \u00e8 posta accanto alla tomba di suo marito nel suo mausoleo. Nel 1782, i suoi resti furono trasferiti alla Cattedrale di Santo Stefano a Vienna."}
{"id": "663851", "revid": "110026804", "url": "https://it.wikipedia.org/wiki?curid=663851", "title": "Bolzone", "text": "Bolzone - o bolcione - deriva dal latino medioevale \"bultio\", che a sua volta prende origine dal termine longobardo \"bultjio\", con significato di \u00abtesta\u00bb, \u00abcapocchia\u00bb. Esso trova diverse applicazioni nell'oplologia e nell'architettura.\nIl termine bolzone indica una sorta di dardo munito all'estremit\u00e0 di capocchia al posto della punta, lanciato con una grossa balestra chiamata appunto \u00abbalestra a bolzoni\u00bb. Cos\u00ec era anche definito un tipo di ariete impiegato negli assedi come macchina da guerra per lo sfondamento delle difese.\nIl bolzone trovava applicazione nel designare la trave predisposta nei fortilizi tardomedioevali e moderni alla manovra di passerelle e ponti levatoi, tramite un sistema di contrappesi. \u00c8 anche impiegato per indicare l'elemento in ferro utilizzato per l'ancoraggio di una catena a un muro."}
{"id": "663852", "revid": "767487", "url": "https://it.wikipedia.org/wiki?curid=663852", "title": "Vocinbl\u00f9", "text": "Vocinbl\u00f9 \u00e8 un gruppo vocale femminile \"a cappella\" nato nel 1994 a Bologna sotto la guida di Luisa Cottifogli.\nBiografia.\nLe componenti del gruppo bolognese Vocinbl\u00f9 provengono da espressioni artistiche e musicali diverse: musica classica e antica, teatro musicale e di prosa, jazz, musica etnica e leggera.\nIl percorso delle Vocinbl\u00f9 passa da arrangiamenti per voce di brani strumentali classici al rock, dal song americano e dal jazz fino al repertorio antico, utilizzando la voce come strumenti di una piccola orchestra, riprendendo l'antica tradizione del canto a cappella che trova le sue origini nel canto madrigalistico, nell'emissione popolare e liturgica, nel canto gregoriano o anche nelle pi\u00f9 recenti esperienze di gruppi come i \"Take 6\", le \"Sweet Honey on the Rock\", le \"Zap Mama\" o i \"Swingle Singers\". Gli arrangiamenti sono delle Vocinbl\u00f9, di Marco Biscarini e Aurelio Zarrelli.\nIl gruppo ha partecipato a numerose rassegne musicali e teatrali in diverse localit\u00e0 italiane e straniere presentando \"Dal Rinascimento al Rock tutto d'un fiato\". In particolare ha presentato concerti presso:\n\"Bologna Sogna Open Festival\", \"NostraDea-Workshop di scrittura scenica al femminile\" (Bologna), \"Restate\" (Reggio Emilia), \"Estate musicale\" (Sulmona), \"Girovagando in musica\" (Brescia), \"Corti Chiese e Cortili\" (provincia di Bologna), \"Agosto musica\" (Riva del Garda), \"Concorso internazionale A.GI.MUs\" (Istituto Pontificio di Musica Sacra in Roma), \"Istituto di Cultura Italiana\" (Innsbruck), \"Vinitaly\" (Verona), Teatro Valli (Reggio Emilia), Teatro Testoni (Bologna), \"Cesena Estate\", Accademia Filarmonica di Bologna.\nIl gruppo ha inoltre partecipato alla trasmissione televisiva \"Taxi\" di Rai 3, curata da Lucio Dalla.\nNel 1995 ha collaborato con la compagnia di Glauco Mauri nell'allestimento e presentazione de \"La tempesta\" di William Shakespeare presso il Teatro Romano di Verona. \nLe musiche composte da Arturo Annechino ed eseguite dalle Vocinbl\u00f9 sono state poi utilizzate dalla Compagnia Glauco Mauri nell'allestimento 1997/98 de \"La Tempesta\" presso il Teatro Ariosto di Reggio Emilia e il Teatro Arena del Sole di Bologna.\nVocinbl\u00f9 ha collaborato al disco di Monsignor Emmanuel Milingo \"Gubudu Gubudu\" (Pressing, 1995) e a \"Macram\u00e8\", di Ivano Fossati (Columbia-Sony, 1996).\nDiscografia.\nCollaborazione ai dischi:"}
{"id": "663855", "revid": "1926649", "url": "https://it.wikipedia.org/wiki?curid=663855", "title": "Roberto Guana", "text": "Caratteristiche tecniche.\nGiocava a centrocampo in posizione centrale sia come interditore che come mediano di impostazione davanti alla difesa. All'inizio della carriera prediligeva il ruolo di trequartista, mentre nella stagione successiva viene spostato nel ruolo di regista arretrato. Durante la parte finale della propria carriera calcistica si dimostra pi\u00f9 abile nel fermare le azioni avversarie che nella costruzione del gioco.\nCarriera.\nBrescia, Cagliari e Ascoli.\nCresciuto calcisticamente nel Brescia, esordisce con le rondinelle in Serie B nella stagione 1998-1999 ed in Serie A nel 2000-2001.\nAl Brescia sono legati i suoi primi passi nel professionismo calcistico, ma anche un brutto episodio avvenuto nella stagione 2004-2005: il Brescia, infatti, orfano della sua guida Roberto Baggio, ritiratosi dal calcio l'anno prima, navigava in cattive acque rischiando seriamente la retrocessione nella serie inferiore. I tifosi e la societ\u00e0 accusarono Adani e Guana di scarso impegno, incolpandoli di non fare il bene della squadra dividendo lo spogliatoio. Ma mentre la societ\u00e0 si limit\u00f2 a metterli fuori rosa, i tifosi passarono alle vie di fatto minacciando Guana ed aggredendo Adani. I due giocatori, accomunati nelle accuse e nelle aggressioni, decisero in una conferenza stampa dell'11 marzo 2005 di dare l'addio al club lombardo, leggendo una lettera nella quale, sintetizzando, accusavano tifosi e societ\u00e0, comunicando loro che se il problema della cattiva posizione della squadra erano loro, sarebbero andati via.\nFirma un contratto con l'Ascoli diventando immediatamente titolare. Dopo un solo campionato con l' nel quale ha collezionato 33 presenze ed un gol in -Ascoli, lascia la squadra bianconera.\nPalermo e Bologna.\nArriva al Palermo nella stagione 2006-2007 per 3,5 milioni di euro; coi rosanero firma un contratto da 400.000 euro a stagione. Sigla una rete in tutta la stagione, nella gara di Coppa Italia persa in casa per 3-2 contro la . Conclude la sua stagione in malo modo nella penultima gara di campionato fratturandosi la clavicola della spalla sinistra a causa di un fallo commesso dall'attaccante del Siena Mario Frick. Guana riuscir\u00e0 ad essere pronto per il ritiro pre-campionato della stagione 2007-2008, annata nella quale avr\u00e0 qualche problema in pi\u00f9 visto l'ingaggio di Giulio Migliaccio da parte della societ\u00e0, giocatore che gli contender\u00e0 pi\u00f9 volte il posto da titolare. Ma i veri problemi sorgono nella stagione 2008-2009, poich\u00e9 la societ\u00e0 acquista centrocampisti potenzialmente pi\u00f9 titolari di lui quali Fabio Liverani o Antonio Nocerino: gioca difatti molto poco, quasi sempre partendo dalla panchina, e la sua stagione \u00e8 anche segnata da infortuni, soprattutto quello che lo tiene lontano dai campi di gioco da marzo a maggio. Tornato disponibile gioca da titolare le ultime partite della stagione.\nDopo tre stagioni in rosanero, il 7 luglio 2009 si trasferisce al Bologna in prestito oneroso (480.000 euro) con diritto di riscatto. In rosanero ha collezionato 92 presenze cos\u00ec suddivise: 83 in campionato, 3 in Coppa Italia (nella quale ha segnato il suo unico gol con la maglia del Palermo contro la ) e 6 in Coppa UEFA.\nL'11 aprile 2010, realizza al 12', ancora contro la Lazio, il primo gol con la maglia del Bologna; tale marcatura sblocca la partita poi finita 3-2 per i biancocelesti. Termina il campionato con 30 presenze. A fine stagione non viene riscattato dal Bologna tornando cos\u00ec al Palermo per fine prestito.\nChievoVerona, Cesena e Pescara.\nIl 5 agosto 2010 passa al ChievoVerona in prestito con diritto di riscatto, fissato a circa 1-1,5 milioni di euro, firmando un contratto triennale. Il motivo principale del trasferimento \u00e8 stata la volont\u00e0 del giocatore di avvicinarsi ai familiari.\nHa esordito con la nuova maglia in Chievo Verona- (2-1), nella prima giornata di campionato, subentrando all'80' a Michele Marcolini. Chiude la stagione con 19 partite in campionato e 2 in Coppa Italia.\nFinito il prestito, ritorna al Palermo che non lo convoca per il ritiro estivo. Il 22 luglio 2011 viene cos\u00ec ceduto a titolo definitivo al firmando un contratto biennale da 400.000 euro a stagione. Esordisce in maglia bianconera il 21 agosto in Cesena- (1-0 d.t.s.) del terzo turno di Coppa Italia, entrando in campo al 96' al posto di Giuseppe Colucci. Segna la prima rete in maglia bianconera il 10 settembre in Cesena- (1-3) della seconda giornata di campionato (la prima \u00e8 stata rinviata). Chiude la stagione con 31 presenze in campionato quasi tutte da titolare, 2 in Coppa Italia e quel gol gi\u00e0 citato.\nIl 6 luglio torna al ChievoVerona a titolo definitivo, scambiato con Manuel Iori che va al Cesena in prestito con diritto di riscatto. Conclude la stagione con 23 gare disputate in campionato ed una in Coppa Italia. Il 14 luglio 2013, durante il ritiro estivo del ChievoVerona a San Zeno di Montagna viene messo fuori rosa, per poi essere reintegrato il 5 febbraio 2014.\nIl 27 giugno 2014 rinnova il contratto per un altro anno ma il 1\u00ba settembre rescinde il contratto con i giallobl\u00f9 e si trasferisce al .\nDebutta in campionato contro la ma dopo sole otto presenze decide di terminare il rapporto con la societ\u00e0 abruzzese e di lasciare il calcio per motivi personali.\nStatistiche.\nPresenze e reti nei club.\n\"Statistiche aggiornate al 23 ottobre 2014.\""}
{"id": "663862", "revid": "10372", "url": "https://it.wikipedia.org/wiki?curid=663862", "title": "Bullet-time", "text": ""}
{"id": "663863", "revid": "46291", "url": "https://it.wikipedia.org/wiki?curid=663863", "title": "Limonium flagellare", "text": "Il limonio flagellare (\"Limonium flagellare\" ) \u00e8 una pianta appartenente alla famiglia delle Plumbaginaceae, endemica della Sicilia.\nMorfologia.\n\u00c8 una pianta perenne camefita suffruticosa, con fusti alti sino a 1 m che si ramificano dicotomicamente.\nLe foglie sono disposte a formare una rosetta basale. I fiori hanno una corolla color lilla.\nDistribuzione e habitat.\nSpecie endemica del tratto di costa tra lo Zingaro e Balestrate (Sicilia nord-occidentale).\n\u00c8 una specie adattata a condizioni di alta salinit\u00e0 che predilige le scogliere calcaree."}
{"id": "663865", "revid": "10372", "url": "https://it.wikipedia.org/wiki?curid=663865", "title": "Dolby System", "text": ""}
{"id": "663871", "revid": "838137", "url": "https://it.wikipedia.org/wiki?curid=663871", "title": "Ray Wilkins", "text": "Biografia.\nSposato con Jackie, aveva due figli, Ross e Jade. Nel febbraio 2014 rivel\u00f2 di soffrire di depressione e colite ulcerosa. Nel luglio 2016 gli venne sospesa la patente di guida per quattro anni causa guida in stato di ebbrezza. Il 30 marzo 2018, dopo essere stato colpito da infarto, viene ricoverato in coma al St George's Hospital di Tooting, Londra, dove muore il successivo 4 aprile.\nCaratteristiche tecniche.\nGiocatore.\nImpiegato inizialmente anche come esterno di centrocampo, indifferentemente su entrambe le fasce, nel prosieguo di carriera si stabilizz\u00f2 nel ruolo di regista, mostrando eleganza nei movimenti e una grande abilit\u00e0 nei passaggi \u2014 con \u00ablanci lunghi, tesi, precisi, taglienti\u00bb che gli valsero il soprannome di \"Razor\" (\"Rasoio\") \u2014, ma palesando anche una certa e talvolta eccessiva compassatezza in campo, perdendo via via quel dinamismo che al contrario l'aveva contraddistinto agli esordi.\nCarriera.\nGiocatore.\nClub.\nChelsea e Manchester Utd.\nEsord\u00ec con la prima squadra del a diciassette anni appena compiuti, diventandone addirittura il capitano nel 1975, a soli diciannove anni, e mantenendo la fascia fino al 1979. In questo periodo anche i suoi fratelli Graham e Stephen giocarono nella stessa squadra.\nNell'agosto 1979 pass\u00f2 al per la cifra di 800.000 sterline. Alla terza stagione con i \"Red Devils\" di Ron Atkinson, segn\u00f2 il suo primo gol con la nuova maglia, di grande fattura: si tratt\u00f2 del gol del momentaneo vantaggio (2-1) nella finale di FA Cup 1982-1983 contro il ; la gara fin\u00ec in pareggio (2-2) e solo nella ripetizione i mancuniani s'imposero per 4-0.\nMilan, Paris Saint-Germain e Rangers.\nNell'estate 1984 si trasfer\u00ec in Italia, al , dove gioc\u00f2 per le successive tre stagioni, insieme tra gli altri al connazionale Mark Hateley. La sua esperienza a Milano coincise con uno dei periodi meno gloriosi della squadra rossonera, tra l'epilogo della negativa presidenza Farina, dove pure l'inglese fu autore di due positivi campionati sul piano personale, e l'interlocutorio avvio dell'era Berlusconi che di fatto lo tagli\u00f2 fuori dai piani della societ\u00e0; ci\u00f2 nonostante Wilkins divenne in breve uno dei beniamini della curva milanista del tempo, e ricordato con affetto anche negli anni seguenti.\nTrasferitosi inizialmente al nel 1987, rimase in Francia per soli quattro mesi poich\u00e9 il 28 novembre dello stesso anno pass\u00f2 per 250.000 sterline agli scozzesi dei , con cui vinse due titoli nazionali e una Coppa di Lega.\nRitorno in Inghilterra e gli ultimi anni.\nNel 1989 torn\u00f2 a Londra, nelle file del , rimanendovi per un lustro e facendovi successivamente ritorno a met\u00e0 anni 1990 dopo un breve periodo al , stavolta in qualit\u00e0 di giocatore-allenatore. Dopo due giorni firma con i , club di in seconda divisione allenato dall'amico Alan Smith.\nWilkins lasci\u00f2 i \"Chairboys\" all'inizio della stagione 1996-1997, inanellando nei mesi seguenti brevi esperienze con formazioni quali , e prima di ritirarsi.\nNazionale.\nNella seconda met\u00e0 degli anni 1970 Wilkins fu tra i giovani a cui il commissario tecnico dell', Don Revie, si affid\u00f2 per ricostruire una nazionale reduce dalla mancata qualificazione al . Convocato per la prima volta nel 1976, debutt\u00f2 a New York contro l' in occasione della sfida valevole per il Torneo del Bicentenario negli Stati Uniti d'America.\nCon la maglia dell'Inghilterra disput\u00f2 il e il , prendendo infine parte alla spedizione dei \"Tre Leoni\" al , Lasci\u00f2 la nazionale proprio in quell'anno, dopo 84 partite (di cui 10 da capitano) e 3 reti.\nFu inoltre tra i convocati della Selezione Europea nella gara del 25 febbraio 1981 all'Olimpico di Roma contro la nazionale italiana, volta a raccogliere fondi per le vittime del terremoto dell'Irpinia dell'anno precedente: la gara si concluse con la vittoria per 3-0 della Selezione Europea, con Wilkins in campo nel primo tempo.\nAllenatore.\nIl 15 novembre 1994 diventa allenatore-giocatore del , lasciando la squadra il 4 settembre 1996. Il 25 settembre 1997 diventa allenatore del , da cui viene esonerato il 7 maggio 1998 dal presidente Mohamed Al-Fayed, e sostituito da Kevin Keegan, prima della prima gara di play-off della Second Division.\nIl 1\u00ba luglio 1998 viene chiamato da Gianluca Vialli, allora tecnico del , nel ruolo di vice. Il 12 settembre 2000, con l'esonero del tecnico italiano, assume \"ad interim\" la guida tecnica della squadra insieme all'altro vice Graham Rix: la coppia guida i \"Blues\" nella vittoria interna in Coppa UEFA contro il e nella sconfitta casalinga contro il , prima di lasciare la panchina il 18 settembre al nuovo allenatore Claudio Ranieri.\nIl 4 maggio 2001 lo stesso Vialli lo vuole come suo vice, insieme a Steve Coppell, al . Il 12 giugno 2002 viene esonerato per i problemi finanziari del club, quindi il 1\u00ba luglio seguente viene chiamato da Peter Taylor come suo vice alla guida dell'Inghilterra Under-21. Il 10 novembre 2003 diventa vice del , sotto alla guida di Dennis Wise. Il 31 maggio 2005 viene esonerato dal club, mentre il 28 gennaio 2006 viene sollevato anche dal suo ruolo nella FA insieme a Taylor.\nIl 18 settembre 2008 ritorna nello staff del Chelsea nel ruolo di vice, voluto da Luiz Felipe Scolari. Il 9 febbraio 2009, con l'esonero del tecnico brasiliano, per la seconda volta in carriera assume l\"interim\" della panchina londinese; dopo due giorni lascia tuttavia la guida a Guus Hiddink e ritorna nel ruolo di vice. Nell'annata successiva rimane ai \"Blues\" come vice anche con il nuovo tecnico Carlo Ancelotti. L'11 novembre 2010, dopo che trapela la notizia del suo mancato rinnovo contrattuale a fine stagione, decide di dimettersi.\nIl 30 dicembre 2013 torna al Fulham in veste di vice di Ren\u00e9 Meulensteen. In seguito all'esonero di questi avvenuto il 14 febbraio 2014, e dall'arrivo in panchina di Felix Magath, dopo quattro giorni Wilkins viene a sua volta sollevato dall'incarico insieme al direttore tecnico Alan Curbishley.\nIl 3 settembre 2014 viene nominato commissario tecnico della nazionale giordana, che guida alla fase finale della Coppa d'Asia, in cui la formazione non supera la fase a gironi; in seguito all'eliminazione, il 28 febbraio 2015 viene esonerato dalla federazione giordana e sostituito dal belga Paul Put.\nIl 29 giugno 2015 viene ingaggiato dall' come assistente tecnico di Tim Sherwood.\nDopo il ritiro.\n\u00c8 stato commentatore televisivo per Sky."}
{"id": "663876", "revid": "26891", "url": "https://it.wikipedia.org/wiki?curid=663876", "title": "Classe Yushio (sottomarino)", "text": ""}
{"id": "663877", "revid": "7082", "url": "https://it.wikipedia.org/wiki?curid=663877", "title": "Turoldus", "text": ""}
{"id": "663878", "revid": "1543377", "url": "https://it.wikipedia.org/wiki?curid=663878", "title": "Classe Harushio", "text": "La classe Harushio \u00e8 una classe di sottomarini diesel-elettrici entrati in servizio con la Marina militare giapponese (JNSDF) a partire dal 1990. Ha fatto seguito ai precedenti classe Yushio. Questa classe di sottomarini era prevista originariamente in 14 esemplari, ma la costruzione, avvenuta al ritmo lento ma regolare di 1 esemplare l'anno, ha fatto s\u00ec che vi fosse il tempo di sviluppare un nuovo tipo di vascello, che verso la fine degli anni '80 ha preso il posto negli scali. A met\u00e0 del 1995 erano gi\u00e0 state realizzate 6 delle 7 navi ordinate, mentre gli sviluppi continuavano verso nuove tecnologie.\nStruttura.\nLa loro struttura \u00e8 sostanzialmente simile a quella dei battelli precedenti, e pu\u00f2 essere sintetizzata in questi termini: doppio scafo, struttura \u2018a goccia allungata\u2019, timoni di profondit\u00e0 sulla vela e di direzione, cruciformi, a poppa. Apparato motore dato da 2 diesel e 1 motore elettrico calettati su di un unico asse portaelica, siluri e missili antinave presenti in una ventina di esemplari a centronave, assieme ai tubi di lancio. La dotazione elettronica e elettro-acustica \u00e8 simile ai battelli precedenti, con prestazioni di elevato livello (il sonar principale occupa praticamente tutta la prua), ma si \u00e8 curata la silenziosit\u00e0 in maniera ancora pi\u00f9 efficiente, inclusa l'adozione di strisce di materiale fonoassorbente sulla superficie del battello. L'automazione, assai spinta, ha permesso nell'ultima unit\u00e0 la riduzione dell'equipaggio, molto numeroso per un battello diesel-elettrico, da 75 a 71 uomini (si tratta dell'SS 589). \nSviluppo.\nLo sviluppo ha comportato un nuovo tipo di sottomarino ancora pi\u00f9 sofisticato e potente, l'Harushio modificato, probabilmente dotato di sistemi AIP sperimentati su di un classe Uzushio. Si tratta infatti di una classe di battelli da ben 3000 tonnellate immersi, con un sonar di nuovo tipo, con trasduttori integrati sulla superficie dei fianchi. Il varo \u00e8 partito nel 1996, con l'entrata in servizio dal 1998. Almeno 3 navi vennero ordinate inizialmente nel 1993, ma gli ordinativi hanno continuato ad essere posti anche negli anni successivi, per mantenere la flotta subacquea giapponese alla sua forza di circa 18 navi subacquee, con una et\u00e0 media di appena una decina d'anni. Si tratta senza dubbio della flotta diesel-elettrica pi\u00f9 moderna del mondo ed in continua evoluzione, ed a tutto il 2013, tutti i battelli di questa classe sono stati ritirati e rimpiazzati, con solo due, \"Fuyushio\" e \"Asashio\", sono stati convertiti in unit\u00e0 di addestramento, poi il secondo nell'aprile del 2002 \u00e8 stato convertito in unit\u00e0 di prova per un sistema AIP (Air-independent propulsion) basato su motore Stirling con l'aiuto dell'azienda svedese Kochums, analogamente alla classe V\u00e4sterg\u00f6tland di sottomarini svedesi."}
{"id": "663879", "revid": "1516566", "url": "https://it.wikipedia.org/wiki?curid=663879", "title": "Classe Sjoormen", "text": "I 5 sottomarini Classe Sjoormen sono stati costruiti per le esigenze della Marina svedese. Essi sono stati progettati dalla Kockums di Malm\u00f6, che ne ha realizzati 3, mentre altri 2 sono stati prodotti dai cantieri Karlskrona Valvet.\nProgetto.\nLe loro caratteristiche sono state pensate per le basse acque del Baltico, quindi si tratta di battelli assai piccoli, soprattutto molto compatti. Essi non adottano uno scafo oceanico per le alte andature, ma una struttura del tipo 'Albacore', compatta, con piani di coda a X, e una sola elica, mentre la struttura \u00e8 a doppio scafo. La maneggevolezza \u00e8 tale da riuscire a eseguire una virata di 360 gradi in 5 minuti, con un diametro descritto nel cerchio di 230 metri, mentre a 15 nodi riescono a fare la manovra i 2,5 minuti, superando buona parte delle navi di superficie.\nLo scafo resistente ha una ripartizione con 5 paratie verticali e 2 ponti.\nIl motore elettrico \u00e8 a poppa, calettato sull'unico asse, controllato da una sala di controllo, sistemata verso proravia, sul ponte superiore, sopra i motori diesel. Pi\u00f9 avanti, le batterie dei motori sono sistemate nella parte bassa centrale dello scafo, sistemate in 2 grandi gruppi.Sopra di esse vi \u00e8 la centrale di comando e controllo, mentre avanti ad essa vi \u00e8 la centrale di combattimento. Una serie di sistemi sono installati nella struttura della tozza torretta, con, a partire da poppa, uno snorkel, un'antenna radiogoniometrica, una antenna ESM, un periscopio di ricerca e uno di attacco.Infine a prua vi sono gli alloggi dell'equipaggio, nella parte superiore, mentre le armi sono sotto, nel ponte inferiore, 4 tubi da 533 e 2 da 400mm, con una dotazione di siluri per 2 ricariche, 8 Typ 61 antinave (portata 20\u201330\u00a0km a 45 nodi) e 4 Typ 42 doppio ruolo da 400mm. I sonar di ricerca sono alloggiati sopra i tubi di lancio siluri e davanti al locale alloggi. Il combustibile \u00e8 a centro nave, in casse apposite, mentre le casse di compenso sono sia a centro che a prua.\nServizio.\nLe 5 unit\u00e0, HMS \"Sj\u00f6ormen II\", HMS \"Sj\u00f6lejonet II\", HMS \"Sj\u00f6hunden II\", HMS \"Sj\u00f6bj\u00f6rnen II\", HMS \"Sj\u00f6h\u00e4sten\", sono entrate in servizio negli anni '60 e sono rimaste a lungo, almeno per 20 anni, come i principali sottomarini svedesi, fino all'ingresso delle V\u00e4sterg\u00f6tland dai tardi anni '70.\nBibliografia.\nEnciclopedia Armi da guerra"}
{"id": "663880", "revid": "1543377", "url": "https://it.wikipedia.org/wiki?curid=663880", "title": "Classe V\u00e4sterg\u00f6tland", "text": "I 4 sottomarini diesel-elettrici Classe V\u00e4sterg\u00f6tland sono stati progettati dalla svedese Kockums, che nel 1978 ne present\u00f2 il progetto definitivo.Essi sono entrati in servizio dalla met\u00e0 degli anni ottanta, con lo scafo realizzato in sezioni, la prua e la poppa ai cantieri Karlskrona e la parte di mezza nave ai cantieri Kockums (una societ\u00e0 del gruppo ThyssenKrupp Marine), che hanno provveduto all'assemblaggio finale. I nomi sono stati assegnati come \"V\u00e4sterg\u00f6tland\" (Vgd), \"Hanslingland\" (Hdg), \"S\u00f6dermanland\" (Sod), e \"\u00d6sterg\u00f6tland\" (Odg). La classe \u00e8 anche nota come 'A-17', ed \u00e8 stata ordinata 3 anni dopo la presentazione del progetto, nel 1981. La prima unit\u00e0 \u00e8 stata varata nel 1987.\nProgetto.\nStrutturalmente seguono molto da vicino il progetto della precedente classe Sjoormen, di oltre un decennio precedente, e hanno nella loro configurazione iniziale un aspetto assai tozzo, con un rapporto lunghezza-larghezza di 8 a 1 circa. Lo scafo \u00e8 doppio, con quello interno resistente alla pressione, dotato di una serie di compartimenti verticali e suddiviso in due ponti. \nLe superfici di controllo sono a 'X', che consente una maggiore maneggevolezza rispetto alla struttura a croce, sistemate attorno all'elica a 6 pale. La disposizione di questo tipo \u00e8 tale che possono bastare solo 2 dei 4 timoni di coda per far manovrare il battello, cosa che aiuta in caso di danneggiamenti gravi. I comandi sono basati su 2 circuiti idraulici separati, mentre i timoni principali di profondit\u00e0 sono sulla tozza torre, che porta anche le varie antenne periscopiche, radar, snorkel ed ESM.\nLo scafo del battello \u00e8 leggermente pi\u00f9 piccolo di quello dei Sjoormen, come anche il dislocamento. Nondimeno, non sono battelli propriamente 'piccoli', quanto 'compatti', dato un dislocamento assai congruo per le loro dimensioni. La resistenza dello scafo resistente, nondimeno, \u00e8 molto maggiore di quella dei battelli precedenti, che avevano come requisito di operare a profondit\u00e0 tipiche del Baltico, mentre con queste nuove unit\u00e0 si possono raggiungere quote comparabili a quelle di tipici sottomarini d'alto mare.\nMotore.\nL'apparato propulsore, con 2 Diesel e 1 motore elettrico, \u00e8 sistemato a poppa, con la relativa centrale di controllo, con un layout simile a quello della classe precedente. La parte centrale dello scafo ha le batterie e la centrale di comando (ponte superiore), mentre a prua vi sono gli alloggi, i sensori e sotto di essi il comparto armi, con i 4 tubi di lancio da 533\u00a0mm sistemati sopra i due da 400\u00a0mm, tutti con 2 ricariche complete. A parte questo, il sonar principale \u00e8 a bassa frequenza, a lunga portata, e nondimeno \u00e8 certamente utile per le acque poco profonde del Baltico, che presentano caratteristiche molto difficili in termini di propagazione del suono.\nArmamento.\nPer quello che riguarda l'armamento, i siluri Typ 61 o Typ 613 sono armi antinave da 45 nodi e 20-30\u00a0km di corsa, con una propulsione energica data dal perossido d'idrogeno, che consente una disponibilit\u00e0 di energia da 3 a 5 volte maggiore di quella possibile con una normale dotazione di batterie elettriche di tipo non particolarmente avanzato (e costoso), ma ha richiesto decenni per essere reso un sistema affidabile e non pericoloso per la nave, cosa che gli svedesi hanno ottenuto per primi. La guida \u00e8 filoguidata con sonar attivo terminale. I piccoli siluri elettrici da 400\u00a0mm, sono indicativi delle scarse portate utili che si possono realizzare nel Baltico contro altri sottomarini. L'impiego di missili RBS-17, la versione sublanciabile degli RBS-15, sistemata dietro la poppa, non ha prodotto risultati sufficientemente convincenti per il problema della localizzazione del bersaglio.\nI sottomarini hanno infine due accessi per il salvataggio da quote profonde, sistemati sopra i due compartimenti stagni della sezione centrale della nave.\nServizio.\nSvezia.\nI battelli hanno prestato servizio fino all'inizio degli anni duemila. Successivamente i due battelli pi\u00f9 recenti sono stati sottoposti ad un estensivo rimodernamento nel 2003 e 2004, con lo scafo allungato di 12 metri per ospitare un sistema di propulsione AIP basato sul motore Stirling, e la classe \u00e8 stata ridenominata classe S\u00f6dermanland.\nSingapore.\n. Il progetto della classe \"V\u00e4sterg\u00f6tland\" \u00e8 stato ingrandito per creare la proposta Type 471\u00a0 della Kockums\nI due primi battelli, il capoclasse \"V\u00e4sterg\u00f6tland\" e lo \"H\u00e4lsingland\", sono stati tenuti in riserva fino al 2005, quando sono stati acquistati dalla Marina di Singapore e ridenominati \"Archer\" (ex-\"H\u00e4lsingland\") e \"Swordsman\" (ex-\"V\u00e4sterg\u00f6tland\") dopo essere stati portati allo standard degli altri due battelli e con una climatizzazione aggiuntiva per le acque tropicali nelle quali erano destinati ad operare."}
{"id": "663881", "revid": "339392", "url": "https://it.wikipedia.org/wiki?curid=663881", "title": "Gli isolatori in elettrotecnica", "text": ""}
{"id": "663882", "revid": "648716", "url": "https://it.wikipedia.org/wiki?curid=663882", "title": "Classe Zwaardvis", "text": "La classe Zwaardvis era una classe di sottomarini diesel-elettrici di progettazione olandese ordinati negli anni sessanta ed entrati in servizio negli anni settanta. Derivanti dalla classe di sottomarini statunitensi classe Barbel gli ultimi sottomarini a propulsione convenzionale della US Navy.\nAi due battelli in servizio con la Koninklijke Marine, \"Zwaardvis\" (S 860) e \"Tijgerhaai\" (S 807), negli anni ottanta si sono aggiunte altre due unit\u00e0 ordinate dalla Repubblica di Cina (Taiwan). I due battelli taiwanesi, \"Hai Lung\" (793) e \"Hai Hu\" (794), entrati in servizio rispettivamente nel 1987 ed il 1988 sono un'evoluzione dei precedenti classe Zwaardvis, pertanto sono in genere indicati come \"Zwaardvis migliorati\" o come classe Chien Lung/Hai Lung. \nProgetto.\nSi tratta di grandi sottomarini oceanici, diesel elettrici, con un dislocamento elevato e una struttura convenzionale: superfici di controllo cruciformi, elica unica, scafo a 'goccia allungata' con diametro costante per almeno i due terzi della lunghezza, torre alta con i timoni di profondit\u00e0 laterali ad essa. Infine, i tubi di lancio e il comparto armi sono a prua, cosa che lascia nondimeno spazio per un sonar a bassa frequenza, ovvero a lunga portata, ma certamente meno prestante delle apparecchiature delle navi del tipo americane e giapponesi. Le possibilit\u00e0 di impiegare armamenti vedono sia i siluri Mk 37C antisommergibile, che i pi\u00f9 potenti Mk 48 a doppio ruolo antinave, di prestazioni molto elevate rispetto ai siluri elettrici coetanei (portata oltre 30km a circa 48 nodi). \nSono altres\u00ec presenti mine, se necessario in ragione di 2 al posto di ciascun siluro.\nNel 1981 Repubblica di Cina (Taiwan) ha rotto l'embargo non ufficiale che la Cina gli ha stretto attorno ordinando e ricevendo 2 sottomarini classe Chien Lung/Hai Lung (\"Zwaardvis migliorata\"). \nEssi, in assenza dei siluri Mk 48, potendo solo contare sugli mk 37 di vecchio tipo, sono stati equipaggiati, pare, anche con gli A184 italiani. Questa \u00e8 stata l'unica occasione che i taiwanesi hanno avuto per possedere una pur limitatissima flotta di sottomarini moderni, perch\u00e9 tutti gli altri tentativi sono stati bloccati (i sottomarini, specie se moderni e silenziosi, sono tipi di navi particolarmente \"sensibili\" in termini politici) dalla Cina."}
{"id": "663884", "revid": "287204", "url": "https://it.wikipedia.org/wiki?curid=663884", "title": "Classe Walrus", "text": "La classe Walrus \u00e8 una classe di sottomarini diesel-elettrici di progettazione olandese ordinati alla fine degli anni settanta ed entrati in servizio nei primi anni novanta. Hanno via via rimpiazzato i battelli delle vecchie classi di sottomarini della Koninklijke Marine: classe Dolfijn, classe Potvis e classe Zwaardvis\nRealizzati con una struttura relativamente convenzionale, comprendente per\u00f2 i piani di coda a \"X\", che sono stati mutuati dalla esperienza svedese, la loro forma per il resto \u00e8 convenzionale, con scafo doppio, torre alta e slanciata, con i sensori alle antenne superiori e timoni di profondit\u00e0 ai lati. Infine il compartimento lanciasiluri \u00e8 a prua, con 4 tubi di lancio, ma anche cos\u00ec si \u00e8 riusciti a ricavare lo spazio per un sonar a bassa frequenza, e senza sistemarlo fuori dello scafo stesso. Questi battelli oceanici di grandi dimensioni hanno una struttura a doppio scafo con l'uso dell'acciaio tipo MAREI ad alto coefficiente di elasticit\u00e0 e resistenza. Essi possono pertanto compiere delle immersioni a profondit\u00e0 tra le maggiori mai raggiunte da un sottomarino convenzionale. In termini di elettronica e automazione, i risultati raggiunti, con appena 50 uomini, sono stati talmente validi da costituire un metro di paragone con altri sottomarini realizzati nel resto del mondo. Sempre in termini di elettronica, essi hanno avuto anche il vantaggio di un sonar rimorchiato a poppa, uno dei pochissimi casi in cui tale apparecchio ha trovato applicazione in un sottomarino diesel-elettrico.\nArmi di bordo e considerazioni operative.\nLa dotazione di armi comprende i vecchi siluri Mk 37C, oramai verosimilmente radiati, per ruoli ASW, ma soprattutto gli Mk 48, che possiedono una portata e una velocit\u00e0 dell'ordine dei 30 km per 48 nodi, oltre a una testata da 259 kg, filoguida e sonar attivo per l'acquisizione finale del bersaglio. Questo con gli Mk 48 mod.4 ma i mod. 5 ADCAP sono ancora pi\u00f9 prestanti, anche come quota operativa, per riuscire a inseguire la fantomatica minaccia dei sottomarini da 40 nodi e 1000 metri di profondit\u00e0 massima del tipo dei classe \"Alfa\" - Progetto 705 sovietici (realizzati in appena 6-7 esemplari). \nTra le dotazioni possibili dato l'ampio comparto armi disponibile, fino a 40 mine di fondo o, per esempio, 10 siluri e 20 mine, ma non vanno dimenticati anche i missili UGM-84 Harpoon da 90 - 110 km di gittata. Essi, malgrado quello che si potrebbe pensare, sono comunque poco popolari tra gli equipaggi dei sottomarini, anche perch\u00e9 la designazione dei bersagli a grande distanza con i sistemi di bordo \u00e8 praticamente impossibile, come anche l'attacco di sorpresa e i danni sotto la chiglia ottenibili accettando di serrare le distanze e usare i siluri. Inoltre la versione \"subacquea\" dell'Harpoon necessita di salire fino a 500-600 metri prima di ridiscendere a pelo d'acqua, e quindi pu\u00f2 essere avvistato, teoricamente, a decine di km. \nL'SM.39 Exocet francese, invece, riesce a completare la manovra, grazie soprattutto al motore a razzo, in appena 25-30 metri dal livello del mare. In tal caso il razzo, che d\u00e0, portata molto minore, una traccia termica e visiva maggiori, del turbogetto del UGM-84 Harpoon, \u00e8 un sistema vantaggioso, tanto pi\u00f9 che la capsula protettiva del missile, una volta abbandonata dopo il lancio, affonda (quella del UGM-84 Harpoon ha galleggiabilit\u00e0 positiva). \nInoltre, la portata minima, se esiste per i siluri, non \u00e8 meno reale per i missili antinave, e nel caso degli Harpoon essa \u00e8 di almeno 5-6 km cosa non trascurabile. Infine, mentre i siluri possono essere utilizzati in maniera economica come armi addestrative, i missili sono sempre e comunque oggetti da usare 'una sola volta', e oltre che disturbabili (come in teoria anche i siluri) sono anche abbattibili dai numerosi sistemi CIWS e da difesa aerea che le navi hanno a disposizione. Nel caso dei siluri, \u00e8 invece facile che una nave di superficie nemmeno si accorga di essere sotto attacco fino a quando \u00e8 colpita da armi che possono esplodere sotto la chiglia e spaccarla in due. Questo scenario non \u00e8 teorico, come dimostrano operazioni reali. Durante la guerra delle Falklands il cacciatorpediniere \"Sheffield\" britannico, dopo essere stato colpito da un Exocet, and\u00f2 s\u00ec fuori uso, ma affond\u00f2 solo 5 giorni dopo. Per quello che riguarda i siluri va invece citata la fine di una fregata indiana nella guerra del 1971, la \"Khukri\", affondata in 3 minuti dopo essere stata colpita dall\"Hangor\", un sommergibile pakistano della classe francese \"Daphn\u00e9\"."}
{"id": "663885", "revid": "10372", "url": "https://it.wikipedia.org/wiki?curid=663885", "title": "Teaser (cinema)", "text": ""}
{"id": "663886", "revid": "79086", "url": "https://it.wikipedia.org/wiki?curid=663886", "title": "Vocinblue", "text": ""}
{"id": "663887", "revid": "298055", "url": "https://it.wikipedia.org/wiki?curid=663887", "title": "Paranor", "text": ""}
{"id": "663889", "revid": "447535", "url": "https://it.wikipedia.org/wiki?curid=663889", "title": "Teaser trailer", "text": ""}
{"id": "663890", "revid": "119456106", "url": "https://it.wikipedia.org/wiki?curid=663890", "title": "Maid caf\u00e9", "text": "Un \u00e8 un particolare tipo di caffetteria a tema nata agli inizi del XXI secolo in Giappone.\nStoria.\nIl primo \"maid caf\u00e9\" \u00e8 stato probabilmente il \"Cure Maid Caf\u00e9\", aperto nel quartiere di Akihabara nel maggio 2001. Pensati inizialmente per la clientela di appassionati di manga e anime che frequenta il quartiere, questi locali hanno riscosso crescente successo e notoriet\u00e0, allargandosi ad un pubblico pi\u00f9 vasto e travalicando i confini nazionali. Sulla scia della popolarit\u00e0 del fenomeno, sono stati trasmessi show televisivi, pubblicati manga e avviate intere linee di prodotti.\nCaratteristiche.\nCaratteristica fondamentale di un \"maid caf\u00e9\" \u00e8 la \"maid\", una ragazza in un particolare tipo di divisa da cameriera di foggia vittoriana o francese, riccamente decorata con pizzi e l'immancabile grembiule. Al costume si accompagna la cura dell'ambiente e l'istruzione delle cameriere, che accolgono i clienti con la frase. e possono intrattenerli con giochi ed esibizioni canore. Il fenomeno \u00e8 affine al cosplay, e spesso \u00e8 vissuto come tale dalle stesse \"maid\". Uno dei principali esempi di questa tendenza \u00e8 il \"Pretty Guardian Caf\u00e8\" (il primo maid caf\u00e8 europeo a tema Sailor Moon).\nButler's Caf\u00e9.\nPer la clientela femminile sono nati i \"Butler's Caf\u00e9\", in cui \u00e8 il personale maschile (\"butler\") a servire ai tavoli: specularmente alle \"maid\", il \"butler\" segue un canovaccio che riprende gli stereotipi del domestico inglese. Il primo \"Butler's Caf\u00e9\" \u00e8 lo \"Swallowtail Caf\u00e9\", aperto dall'imprenditrice venticinquenne Emiko Sakamaki in collaborazione con una famosa fumetteria. Sakamaki sostiene l'importanza della cura esteriore del \"butler\", \u00abriconoscibile dalle belle mani\u00bb. In seguito anche i maid caf\u00e9 pi\u00f9 famosi, come il \"Team Nyan Maidolls\", il \"Maid Okaeri Caf\u00e9\", il \"Pretty Guardian Caf\u00e8\", l'\"Honey caf\u00e8 \", il \"Kiseki Maid Caf\u00e8\" e il \"Tanoshimi Maid Caf\u00e9\" si sono orientati all'utilizzo di uno staff misto.\nNell'ultimo periodo sono apparsi anche i primi Butler's Caf\u00e9 italiani: il primo ad adottare un personale misto fin dalla sua nascita \u00e8 stato il \"Chocorose Maid And Butler Caf\u00e8\" con sede a Torino.\nI \"maid caf\u00e9\" in manga e anime.\nI \"maid caf\u00e9\" compaiono nelle seguenti opere (in ordine cronologico):"}
{"id": "663892", "revid": "31886", "url": "https://it.wikipedia.org/wiki?curid=663892", "title": "Henri Poincar\u00e9 (nave misurazioni)", "text": "La Henri Poincar\u00e9 (dal nome del matematico francese Henri Poincar\u00e9), unica unit\u00e0 della sua classe, era una nave per misurazioni (\"B\u00e2timent d'Essais et de Mesures\" - BEM) della marina francese, che ha svolto un ruolo importantissimo nello sviluppo del programma missilistico francese relativo ai missili a medio raggio sia terrestri che imbarcati.\nLa sua origine \u00e8 stata molto inusuale per una nave militare, infatti venne completata come petroliera in un cantiere navale italiano, ma venne ricostruita nel periodo 1965-1967 a Brest, dopo di che venne allestita come unit\u00e0 per il supporto delle sperimentazioni della forza di dissuasione nucleare francese.\nLa sua propulsione, una sola turbina ad ingranaggi su un asse, \u00e8 tipica delle costruzioni navali dell'epoca in campo civile, con limiti non indifferenti nella manovrabilit\u00e0 e resistenza ai danni, ma il suo scopo \u00e8 di operare in ruoli ben distanti dalla prima linea.\nLa sua dotazione di sensori riguarda alcuni radar di navigazione, ma soprattutto un set di sistemi elettronici che, dopo l'aggiornamento del 1979-1980, riguardava: 1 radar di inseguimento \"Savoie\", 2 radar di inseguimento \"Gascogne\", tutti sistemati, con le loro grandi antenne, sul ponte di prua. Una stazione di telerilevamenti, apparecchiature per il calcolo del punto nave astronomiche (all'epoca non esisteva il GPS), un teodolite con macchina da presa, un set di rilevamento ad infrarossi, un sistema \"Syracuse\" di comunicazione satellitare (standard della marina francese), un sistema di navigazione \"Transit\", una stazione meteorologica, un sistema di elaborazione dati, un sonar a scafo. Per compiti di collegamento e rifornimento esiste a poppa un hangar e un ponte di volo per 2 elicotteri.\nLa Poincar\u00e9 \u00e8 divenuta la nave di bandiera della \"Forza M\", incaricata di studiare le traiettorie di rientro dei missili balistici nell'atmosfera, fase notoriamente critica per le testate missilistiche. Essa ha la possibilit\u00e0 di farlo, grazie alla sofisticata strumentazione di bordo di cui sopra.\nL'Hull classification symbol, sarebbe \"AGM - Missile Range Instrumentation Ship\" o \"tracking ship\", una particolare tipo di nave che rientra nella pi\u00f9 generica classificazione di \"nave spia\".\nLa nave \u00e8 stata sostituita dalla Monge nel 1992."}
{"id": "663894", "revid": "852396", "url": "https://it.wikipedia.org/wiki?curid=663894", "title": "Classe Yuan Wang", "text": "Le navi cinesi classe Yuan Wang (), osservate la prima volta durante i test con lanci di ICBM effettuati nella met\u00e0 del 1980, sono unit\u00e0 per monitorare i test missilistici, costruite specificatamente per questo ed entrate in servizio l'anno precedente. Le prime unit\u00e0 di questa classe hanno avuto assegnati i nomi \"Yuan Wang 1\" e \"Yuan Wang 2\". Per le varie navi destinate a questo servizio non esiste un progetto comune, ma vari progetti accomunati dalla destinazione d'uso e dalle apparecchiature di controllo installate a bordo.\nLe sovrastrutture di queste grandi unit\u00e0 sono progettate in maniera idonea a sostenere condizioni di mare critiche, con uno scafo che nell'insieme sembra quello di una nave passeggeri di dimensioni medio-grandi.\nLa nave \u00e8 mossa da un unico motore diesel con un fumaiolo assai piccolo, posizionato proprio all'estrema poppa, appena davanti al ponte di volo per un elicottero. La mancanza di un hangar \u00e8 l'unica deficienza della nave, perch\u00e9 per il resto, tra il ponte anteriore e il fumaiolo vi sono almeno 10 alberi e radome per sensori e radar.\nA mezzanave si trovano un grande radar con antenna parabolica, due radar missilistici di inseguimento, stazioni ottiche con teodoliti e altri sensori. Infine, il movimento \u00e8 meglio controllato, in termini di precisione, grazie ad un'elica prodiera aggiuntiva, e un impianto di stabilizzazione con pinne laterali per ridurre il roll\u00eco con mare grosso.\nTipo 718.\nLa nave da sorveglianza elettronica Tipo 718 \u00e8 il primo modello della serie Yuanwang, e consiste di due navi, Yuan Wang 1 e Yuan Wang 2, entrambe ritirate dal servizio intorno al 2010. La Tipo 718 pu\u00f2 raggiungere velocit\u00e0 dell'ordine dei 20 n.\nYuan Wang 3.\nYuan Wang 3 \u00e8 la seconda generazione di navi da tracciamento della serie Yuan Wang, e pu\u00f2 raggiungere velocit\u00e0 fino a 20 n, Con una autonomia di 18.000 miglia nautica e velocit\u00e0 di crociera di 18 n.\nYuan Wang 5.\nYuan Wang 5 \u00e8 la terza generazione di nave da tracciamento della serie Yuan Wang, entrata in servizio il 29 settembre 2007. Costruita dai Cantieri Jiangnan, la Yuan Wang 5 ha un dislocamento di 25.000 tonnellate e pu\u00f2 affrontare venti fino a forza 12 della Scala Beaufort, ed eserue i suoi compiti fino a mare forza 6. Il progettista di entrambe le Yuan Wang 5 e 6 \u00e8 Huang Wei (\u9ec4\u851a), il progettista capo del 701\u00b0 Istituto della China Shipbuilding Industry Corporation (CSIC)."}
{"id": "663895", "revid": "42311968", "url": "https://it.wikipedia.org/wiki?curid=663895", "title": "Classe Kondor Mod.", "text": ""}
{"id": "663897", "revid": "729019", "url": "https://it.wikipedia.org/wiki?curid=663897", "title": "Classe Nawigator", "text": "Le due unit\u00e0 della Classe Nawigator sono state realizzate per la marina polacca sul progetto delle unit\u00e0 sovietiche della classe Moma.\nSebbene classificate come \"navi addestrative\", sono state in realt\u00e0 impiegate durante la Guerra Fredda per compiti di raccolta informazioni elettroniche e radio. Erano dotate di un paio di cupole per apparati elettronici, una a poppa, dietro il fumaiolo, e l'altra sopra la plancia. Vi erano anche due grandi tralicci radio, uno a prua e l'altro sulla parte centrale delle sovrastrutture, quest'ultimo con un radar di navigazione e altri sensori. L'armamento era solo predisposto, con quattro piazzole per mitragliere binate da 25\u00a0mm.\nUna nave simile, la \"Baltyk\" (264), di simile dislocamento, 1200 t, \u00e8 stata derivata dalla trasformazione di un grosso motopeschereccio oceanico. Le due navi polacche classe Nawigator erano la omonima capoclasse (matricola 262), e la \"Hydrograf\" (263)."}
{"id": "663898", "revid": "287204", "url": "https://it.wikipedia.org/wiki?curid=663898", "title": "Classe Okean", "text": "Le AGI classe Okean, derivate dalla trasformazione, tra il 1959 e il 1960, di 15 motopescherecci d'altura tedesco-orientali, sono state le unit\u00e0 pi\u00f9 piccole e pi\u00f9 numerose della marina sovietica. Ufficialmente classificate come navi d'addestramento, esse sono state in realt\u00e0 usate in compiti di raccolta informazioni elettroniche. \nLa struttura \u00e8 la solita per le navi peschereccio oceanico, con un blocco di sovrastrutture all'estrema poppa, un lungo ponte di prua, una coppia di alberi che portano uno dei due radar \"Don Kay\" (l'altro \u00e8 a poppa), radiogoniometri, ricevitori radar, e altro ancora.\nAnche lo scafo contribuiva al buon esito delle missioni, perch\u00e9 molto adatto alla navigazione in alto mare, anche se per i 70 uomini dell'equipaggio la vita a bordo doveva essere assai disagevole.\nLa velocit\u00e0 massima di queste unit\u00e0, nonostante la modesta potenza, era sufficiente per ombreggiare le navi della NATO che si esercitavano in mare, come anche per la sorveglianza delle basi navali del potenziale avversario.\nUna delle unit\u00e0, la \"Barograf\", aveva anche due mitragliere binate KPV da 14,5, ma in generale vi erano solo armi leggere e missili contraerei SA-7. I vari sottogruppi delle navi vennero realizzati con differenti allestimenti, come alloggi supplementari, e ovviamente una serie di arrangiamenti per le strumentazioni elettroniche. Una caratteristica che rimase costante era invece la presenza di due scialuppe di salvataggio, appena dietro a lato del piccolo fumaiolo."}
{"id": "663899", "revid": "767487", "url": "https://it.wikipedia.org/wiki?curid=663899", "title": "Kosmonavt Jurij Gagarin", "text": "La Kosmonavt Jurij Gagarin (progetto 1909 secondo la classificazione russa) \u00e8 una grande nave sovietica, derivata dalla trasformazione di una petroliera classe \"Sofija\", con un motore a vapore di tipo convenzionale, che venne trasformata in una nave da ricerche spaziali e per l'alta atmosfera. Prende il nome dal cosmonauta Jurij Gagarin.\nTecnica.\nAll'epoca del suo ingresso in servizio, la Kosmonavt Yurij Gagarin era la pi\u00f9 grande nave per comunicazione al mondo.\nL'apparato propulsivo era di tipo turboelettrico, e questo la rese la pi\u00f9 grande nave moderna motorizzata in tal modo. La turbina a ingranaggi azionava un enorme generatore per un motore elettrico su un asse.\nLe sovrastrutture erano state costruite in due blocchi, con altrettanti ponti lungo tutto lo scafo. La plancia anteriore \u00e8 alla sommit\u00e0 di un blocco con cinque ponti complessivi, mentre il blocco poppiero \u00e8 molto pi\u00f9 piccolo, e ospita anche l'alto fumaiolo. Ma le parti pi\u00f9 interessanti sono al centro nave, con quattro immense strutture tronco-piramidali che supportano altrettante antenne di telerilevamento e comunicazioni a paraboloide, stabilizzate, di cui due \"Ship Shell\" a poppa (del diametro di ben 27 metri), e due apparati \"Ship Bowl\" a prua (da 12,5m di diametro). Quando tutte sono orientate a prua, la velocit\u00e0 della nave era ridotta di 2 nodi.\nPensata per l'impiego in alto mare e in missioni prolungate, la Gagarin era caratterizzata da una lunga autonomia e grandi spazi disponibili. Pur non avendo un hangar n\u00e9 un ponte di volo per elicotteri, vi era molto spazio sia per apparati elettronici, sia per l'equipaggio. Infatti, era disponibile una palestra e 3 piscine, mentre la passione russa per il teatro era soddisfatta da una struttura da 300 posti, sufficiente per quasi tutto l'equipaggio a bordo.\nGrazie alla sua sofisticatissima dotazione elettronica, era in grado di supportare le missioni spaziali (con o senza equipaggio umano) sia sovietiche, sia di altri Paesi.\nIl servizio.\nLa Gagarin \u00e8 entrata in servizio nel dicembre 1971 come nave per ricerche scientifiche, prevalentemente civili. La nave era basata nel Mar Nero, nel porto di Odessa (oggi in Ucraina), e faceva parte della componente navale dell'Accademia delle scienze sovietica. Durante la Guerra fredda, ebbe modo di operare nell'ambito del programma spaziale sovietico, oltre che negli esperimenti per le comunicazioni a lungo raggio. In particolare, nel 1975, la nave prese parte al programma sovietico-americano Apollo-Soyuz.\nAl crollo dell'Unione Sovietica, la nave (insieme con la Akademik Sergej Korol\u00ebv) venne trasferita all'Ucraina. Fu venduta per la demolizione nel 1997."}
{"id": "663900", "revid": "727854", "url": "https://it.wikipedia.org/wiki?curid=663900", "title": "Reoforo", "text": "Un reoforo in elettronica indica il filo conduttore terminale dei componenti elettrici ed elettronici previsti per essere saldati sul circuito stampato con la tecnologia through-hole, ovvero infilando i due o pi\u00f9 reofori del componente nei fori previsti sullo stampato e saldandoli con una lega a base di stagno sulla piccola piazzola in rame, presente intorno al foro.\nCaratteristiche.\nSolitamente, la loro lunghezza \u00e8 maggiore di quella necessaria al posizionamento ottimale del componente sullo stampato, pertanto, la parte in eccesso del reoforo viene recisa. In casi particolari, l'attrezzo che tronca il reoforo ha i taglienti conformati in modo tale da effettuare lo schiacciamento del reoforo prima del taglio: in questo modo, si ha la certezza che il componente non si sfili dalla piastra prima della saldatura. Nel caso di resistori o diodi, quando il valore di temperatura di lavoro previsto \u00e8 molto elevato, in alcuni casi si sfrutta tutta la lunghezza dei reofori per mantenere pi\u00f9 bassa la temperatura della saldatura; attorcigliandoli entrambi a formare una o due spire, la temperatura risulter\u00e0 minore sul lato saldato. Le operazioni di inserimento, saldatura e taglio possono essere eseguite manualmente o con macchine automatiche; per conferire maggior ordine e pulizia visiva sul lato saldatura della scheda, a volte viene eseguita un'ulteriore lavorazione su questo lato, consistente nella fresatura sull'intera superficie, uniformando allo stesso livello tutte le saldature.\nMateriali.\nIl materiale del reoforo \u00e8 costituito da leghe di rame trattate in superficie per facilitarne la saldatura. Possono essere a sezione rotonda, ricavate da un filo continuo, oppure a sezione quadra, ricavate per tranciatura di una lamina, possono essere ricoperte di stagno (prestagnate) o, nei casi di componenti di qualit\u00e0, dorate. Il trattamento superficiale \u00e8 molto importante per l'affidabilit\u00e0 della saldatura nel tempo; negli anni '60, quando i reofori dei resistori erano trattati in superficie con lega ad alto tenore di piombo, questi potevano provocare, dopo qualche anno di lavoro del circuito, uno dei guasti pi\u00f9 difficili da individuare, ovvero intermittenza casuale del funzionamento per \"falso contatto\". La natura del malfunzionamento del circuito era dovuta alla progressiva ossidazione del piombo presente tra la superficie del reoforo e la lega di stagno della saldatura, perfetta ad un'analisi visiva, ma non pi\u00f9 a resistenza zero, bens\u00ec variabile con la temperatura e flessione anche minima dello stampato.\nIn alcuni casi, il componente provvisto di reofori non viene saldato sullo stampato, bens\u00ec inserito in uno zoccolo appropriato: l'operazione comporta preventivamente il taglio uniforme dei reofori alla distanza di pochi millimetri dal package, da cui fuoriescono; in tal modo, acquisiscono la rigidit\u00e0 necessaria a conferire al componente la stessa maneggevolezza della tipologia dotata di pin, ovvero rapidit\u00e0 di sostituzione. Questa tecnica era molto in uso negli anni '70; centinaia di transistor, facenti parte dei vari blocchi circuitali di strumenti di misura, avevano i singoli reofori tranciati molto corti, inseriti in un minizoccolo brevettato, caratterizzato dall'avere altezza zero sullo stampato, soluzione che riduceva anche le capacit\u00e0 parassite in prossimit\u00e0 dei reofori del componente; tipici, i circuiti della serie 7000 del costruttore Tektronix."}
{"id": "663901", "revid": "767487", "url": "https://it.wikipedia.org/wiki?curid=663901", "title": "Classe Bal'zam", "text": "Le unit\u00e0 appartenenti alla classe Bal'zam o classe Lira (Progetto 1826 secondo la designazione russa) sono grandi navi attrezzate per compiti di sorveglianza elettronica. La classificazione russa probabilmente \u00e8 \"BRK\" (Bol'shoy Razvedyatel'niye Korabl': grande nave da intelligence). Si \u00e8 trattato delle prime e pi\u00f9 grandi unit\u00e0 navali costruite per svolgere questo tipo di compiti.\nDescrizione tecnica.\nLe unit\u00e0 appartenenti alla classe Bal'zam sono state costruite presso i cantieri navali Jantar' di Kaliningrad. Hanno la sigla \"SSV\", tipica delle navi con hanno compiti di comunicazione.\nSono equipaggiate con apparecchiature elettroniche, che le mettono in grado di svolgere compiti di spionaggio, sorveglianza elettronica e guerra elettronica. Inoltre, sono equipaggiate anche per il rifornimento in mare, in caso di operazioni prolungate.\nMotorizzate da due motori diesel su due assi per una velocit\u00e0 superiore ai 20 nodi, esse sono caratterizzate da due antenne di comunicazione via satellite di grandi dimensioni, utilizzate per spedire al comando sovietico le informazioni raccolte, sistemate sopra la plancia e dietro l'albero di prua, che \u00e8 il primo di 3 esistenti sopra le lunghe soprastrutture che si estendono per quasi tutta la nave. Oltre alle 2 antenne satellitari, esse hanno anche una serie di altri sensori, sonar, ELINT o da guerra elettronica.\nL'armamento imbarcato su consiste in un cannone da AK-630 da 30 mm e due postazioni per missili SA-N-5 \"Grail\" o SA-N-8 \"Gremlin\".\nUtilizzo operativo.\nIn tutto sono state costruite quattro unit\u00e0 della classe. Oggi ne rimane in servizio una, la \"SSV-571 Belomor'ye\": entrata in servizio nel 1986, \u00e8 operativa con la Flotta del Nord, inquadrata nella 159\u00aa Brigata Navale ELINT.\nPer quanto riguarda le altre tre, la \"Lira\" \u00e8 stata demolita nel 1998 mentre le \"SSV-80 Pribaltika\" ed \"Aziya\" sono in riserva."}
{"id": "663902", "revid": "767487", "url": "https://it.wikipedia.org/wiki?curid=663902", "title": "Classe Primor'ye", "text": "Classe Primor'ye \u00e8 il nome in codice NATO con le quali sono conosciute in Occidente le navi sovietiche Progetto 394B. Si tratta di unit\u00e0 progettate per svolgere operazioni AGI (Auxiliary General Intelligence).\nLa classificazione russa dell'unit\u00e0 nell'ambito dei compiti di intelligence, \u00e8 BRK, ovvero Bol'shoy Razvedyatel'niye Korabl' (grande nave per intelligence) e, come per i vascelli che si occupano di comunicazioni, adottano la sigla identificativa SSV (Sudno Svyazey - Vascello per comunicazioni).\nSviluppo e tecnica.\nEsteticamente, sono piuttosto simili a navi passeggeri. Infatti, la sovrastruttura \u00e8 molto simile a quella di una nave di questo tipo, ma lo scafo ed il sistema propulsivo \u00e8 quello delle classe Mayakovskiy, pescherecci d'altura del tipo conosciuto come \"navi officina\" (in pratica, industrie galleggianti che \"lavorano\" il pescato prima dell'arrivo in porto).\nLa loro sagoma era riconoscibile per la presenza di due grandi strutture \"a scatola\", contenenti le apparecchiature per la raccolta dei dati, principalmente misurazioni radiogoniometriche e analisi segnali radar. Tra gli elementi caratteristici, anche la presenza di tre alberi con numerose antenne di vario genere, che costituivano le \"orecchie\" necessarie per la missione.\nTali unit\u00e0 risultavano sprovviste sia di piattaforme per elicotteri, sia di apparati per la trasmissione dei dati via satellite.\nIl servizio.\nLa costruzione di queste navi \u00e8 avvenuta a Mykola\u00efv, e sono entrate in servizio tra il 1969 ed il 1973. Complessivamente, ne sono state costruite sei.\nQueste navi AGI hanno avuto un ruolo importante nella flotta sovietica: infatti, sono state frequentemente avvistate durante le esercitazioni della NATO e le attivit\u00e0 delle portaerei, nonch\u00e9 i lanci di missili balistici da parte dei sottomarini occidentali.\nOggi ne rimangono due, \"SSV-590 Krym\" ed \"SSV-591 Kavkaz\", entrambe operative nel Mar Nero.\nLe rimanenti quattro unit\u00e0 sono state demolite tra il 1993 ed il 1996."}
{"id": "663904", "revid": "392684", "url": "https://it.wikipedia.org/wiki?curid=663904", "title": "USNS Observation Island (T-AGM-23)", "text": "La USNS \"Observation Island\" (T-AGM-23), ex-MA-28, ex-YAG-57, ex-E-AG-154, ex-\"Empire State Mariner\", \u00e8 la storica unit\u00e0 della United States Navy che nel 1969 lanci\u00f2 il primo missile balistico Poseidon, il primo di questo tipo ad essere lanciato da una nave in navigazione, conseguendo il riconoscimento \"Meritorious Unit Commendation\", conferito alla nave e all'equipaggio. La nave \u00e8 al 2012 una delle due \"Missile Range Instrumentation Ships\" (navi con strumentazione per la misura della portata dei missili) impiegata dal Military Sealift Command. Uno dei radar che trasporta \u00e8 il AN/SPQ-11 Cobra Judy Passive Electronically Scanned Array.\nL'unit\u00e0 opera tipicamente nell'Oceano Pacifico, facilmente riconoscibile essendo verniciata totalmente di bianco, apparati elettronici inclusi. Un piccolo ponte da volo \u00e8 a poppa, ma senza hangar.\nTra i sistemi elettronici di bordo, il pi\u00f9 notevole \u00e8 il radar SPG-11 \"Cobra Judy\", costituito da una antenna piana a dipoli in fase (Phased Array), capace di seguire a lungo raggio bersagli multipli ad altissime velocit\u00e0, come per l'appunto le testate multiple dei missili in fase di rientro nell'atmosfera. La struttura entro cui \u00e8 sistemato il radar ha forma tronco-piramidale e pesa in tutto oltre 250 tonnellate. La dotazione di sistemi elettronici di comunicazione comprende un paio di grandi antenne satellitari per la comunicazione in tempo reale dei dati ottenuti, sistemate sul grande blocco di sovrastrutture a centro nave, davanti al fumaiolo."}
{"id": "663905", "revid": "1543377", "url": "https://it.wikipedia.org/wiki?curid=663905", "title": "Classe Stalwart", "text": "Le 18 navi classe Stalwart sono state concepite dalla marina militare statunitense come un sistema mobile per integrare il \"SOSUS\" (la rete di apparati di ascolto subacqueo installata durante la Guerra Fredda per tenere sotto controllo i sottomarini sovietici). Dal momento che nemmeno tale rete riusciva a coprire totalmente le vastit\u00e0 oceaniche, con un controllo deficitario o inesistente su parte di queste, venne ordinata la costruzione di questi vascelli, simili a grossi rimorchiatori d'altura.\nStruttura.\nEssi hanno una struttura adatta per affrontare il mare grosso, un apparato propulsivo su quattro motori diesel in due assi, con due piccoli fumaioli appaiati, ciascuno con un tubo per lo sfogo dei gas. La loro pitturazione \u00e8 bianca, e le immatricolazioni sono T-AGOS1-18. La dotazione caratteristica \u00e8 quella di un sonar passivo (idrofono) rimorchiato di grandi dimensioni, il \"SURTASS\" (Surveillance Towed Array Sensor System), con una serie di sensori sistemati su un cavo da 1829 metri, collegato ad un grosso argano, come fosse una rete a strascico. I segnali acustici non vengono processati a bordo ma inviati ai comandi americani di base a terra tramite il canale satellitare.\nLa loro funzione di navi non combattenti \u00e8 testimoniata sia dalle immatricolazioni, infatti portano la sigla USNS - United States Naval Service e non USS come prefisso, che dal fatto che su 30 uomini d'equipaggio vi sono 6 specialisti del SURTASS e il resto fa parte del comando trasporti dell'US Navy. La loro funzione \u00e8 stata estremamente importante per sorvegliare gli oceani, specie ai tempi della Guerra fredda, quando i sottomarini nemici erano il principale motivo di preoccupazione della Nato, e continua ad esserlo ancora oggi."}
{"id": "663906", "revid": "1442080", "url": "https://it.wikipedia.org/wiki?curid=663906", "title": "USS Sherburne", "text": "La USS \"Sherburne\" (Pennant number APA-205) era una nave trasporto d'assalto della United States Navy, appartenente alla classe Haskell; dopo aver partecipato alle fasi finali della seconda guerra mondiale sul fronte del Pacifico, fu ritirata dal servizio attivo il 3 agosto 1946.\nIl 22 ottobre 1969 la nave fu riportata in servizio e pesantemente modificata perch\u00e9 fungesse da nave controllo per le ricerche sui missili Poseidon e Trident dei sottomarini americani, ricevendo il 26 aprile 1971 il nuovo nome di USS \"Range Sentinel\" (Pennant number AGM-22). Dopo la ricostruzione la nave era caratterizzata dalla presenza di una sola grande sovrastruttura centrale, a forma di \"palazzo\", in quanto ciascuno dei 5 ponti aveva una propria passerella esterna e tutti, come su di un edificio, della stessa larghezza; un unico fumaiolo era presente sulla sommit\u00e0, inclinato in maniera assai particolare verso poppa. Questa nave aveva ovviamente una ragion d'essere nelle numerose apparecchiature presenti a bordo, soprattutto sul ponte di coperta a prua: queste comprendevano, ad un certo punto della sua vita operativa, 4 radar, 3 parabolici scoperti e un SPQ-7 con radome per l'inseguimento dei missili balistici. Altre apparecchiature erano sulle sovrastrutture e a poppa, con una grande antenna su di un albero poppiero.\nLa nave fu definitivamente ritirata dal servizio il 12 giugno 1997 e posta alle dipendenze della National Defense Reserve Fleet, finendo stoccata presso il deposito navale del fiume James in Virginia."}
{"id": "663907", "revid": "2091899", "url": "https://it.wikipedia.org/wiki?curid=663907", "title": "Classe Vanguard (sottomarino)", "text": "La classe Vanguard \u00e8 l'odierna classe di SSBN (Ship Submersible Ballistic Nuclear) della Royal Navy; ognuno di essi \u00e8 armato con 16 missili balistici UGM-133A Trident II (SLBM).\nI Vanguard sono stati introdotti nel 1994 come parte integrante del programma governativo inglese, riguardante l'armamento nucleare Trident.\nLa classe \u00e8 composta da 4 vascelli: il capoclasse \"Vanguard\" (S28), il \"Victorious\" (S29), il \"Vigilant\" (S30) ed il \"Vengeance\" (S31), tutti costruiti nei cantieri di Barrow-in-Furness di propriet\u00e0 della Vickers Shipbuilding and Engineering Ltd tra il 1986 ed il 1999.\nTutte le imbarcazioni sono di stanza a Her Majesty's Naval Base Clyde, 40 km ad est di Glasgow, in Scozia. I sottomarini classe Vanguard costituiscono, con i Trident SLBM, l'unico deterrente nucleare inglese dal 1998, anno in cui vennero disarmate molte armi atomiche.\nProgettazione.\nI Vanguard sono stati progettati per poter usufruire della potenza di fuoco e del quasi illimitato raggio d'azione dei missili balistici sottomarini di cui sono dotati.\nLunghi 149 metri e con un dislocamento in immersione di poco inferiore alle 16.000 tonnellate possono essere considerati come il doppio, in termini di dimensioni, dei sottomarini della classe Resolution, loro predecessori.\nSono la terza classe di sottomarini pi\u00f9 larga mai costruita, dal dislocamento inferiore solo ai sottomarini russi classe Typhoon e agli equivalenti americani classe Ohio.\nIl sostanziale incremento delle dimensioni \u00e8 dovuto al nuovo armamento adottato dalla classe, composto dai pi\u00f9 grandi Trident D-5, sostituti dei Polaris.\nIl compartimento missili \u00e8 stato sviluppato sulla base di quello utilizzato negli Ohio, anche se, quest'ultimo pu\u00f2 imbarcare 24 unit\u00e0, 16 i Vanguard.\nIn aggiunta alle loro capacit\u00e0 balistiche, I Vanguard possono contare sull'utilizzo di 4 tubi lanciasiluri da 533 mm armati con siluri leggeri Spearfish, capaci di neutralizzare obiettivi sommersi ed in superficie, distanti sino a 65 km (40 miglia).\nSono inoltre installati 2 lanciatori SSE Mark 10 per contromisure type 2066 e 2071 ed un UAP Mark 3 per contromisure elettroniche (ESM).\nGli HMS \"Vanguard, Victorious, Vigilant\" e \"Vengeance\" sono stati consegnati rispettivamente nel 1993, 1995, 1996 e 2000.\nSensori.\nI Vanguard sono equipaggiati dal sonar multiplo Type 2054 Thales Underwater Systems.\nIl Type 2054, \u00e8 un sistema multi-funzione e multi-frequenza che incorpora i sonar Type 2046, 2043 e 2082.\nIl Type 2043, sonar di ricerca attiva e passiva, \u00e8 affogato nello scafo, il Type 2082 \u00e8 un sonar d'intercettazione e sorveglianza passiva mentre il Type 2046 \u00e8 un sonar rimorchiato.\nQuest'ultimo opera a frequenze molto basse, dando la capacit\u00e0 di effettuare operazioni di ricerca passiva.\nAll'interno del sottomarino sono presenti 2 periscopi, un CK51 da ricerca ed un CH91 da attacco ed entrambi sono dotati di una videocamera a rilevamento termico oltre alle ottiche convenzionali.\nI Vanguard hanno in dotazione anche un radar di navigazione Type 1007 operante in banda-I.\nSistema di comando SMCS.\nOriginariamente progettato per questa classe di sottomarini SSBN e poi adottato su tutti i sottomarini della Royal Navy, \u00e8 il rivoluzionario sistema di comando SMCS che nel 2006 \u00e8 stato oggetto di miglioramenti.\nApparato Motore.\nSu queste imbarcazioni si \u00e8 voluto introdurre una nuova tipologia di reattori ad acqua pressurizzata, i PWR 2.\nQuesti possono vantare circa il doppio, rispetto ai precedenti modelli, di vita operativa e vengono accreditati di una autonomia tale da poter effettuare circa 40 circumnavigazioni del globo senza mai rifornirsi.\nIl reattore fornisce l'energia necessaria a far muovere 2 turbine, collegate da una singola pompa di propulsione, chiamate GEC.\nQuesta tipologia di propulsione fa aumentare la velocit\u00e0 dei Vanguard fino ad un massimo di 25 nodi.\nInfine sono stati installati anche 2 alternatori diesel Paxman e 2 turbogeneratori WH Allen di emergenza.\nStoria.\nQuesti sottomarini sono stati costruiti interamente dalla Vickers Shipbuilding, (ora BAE System Submarine Solutions) a Barrow-in-Furness, Cumbria.\nI Trident II sono frutto di un'iniziale collaborazione con la U.S. Navy nel marzo del 1990.\nLa maggior parte dei test degli SLBM sono stati condotti negli Stati Uniti vicino a Cape Canaveral, sulla costa della Florida."}
{"id": "663908", "revid": "31886", "url": "https://it.wikipedia.org/wiki?curid=663908", "title": "Nave spia", "text": "Una nave spia \u00e8 una nave per la raccolta d'informazioni e, dalla seconda met\u00e0 del XX secolo, la sorveglianza elettronica. Quelle dedicate specificatamente alla sorveglianza elettronica sono anche note con la sigla AGI, \"Auxiliary Gathering Intelligence\". Tra esse troviamo navi di piccole dimensioni, di norma pescherecci, le cui funzionalit\u00e0 sono pi\u00f9 o meno nascoste, anche se spesso sono dotate di antenne ESM ed ELINT di dimensioni inoccultabili, o navi di grosso tonnellaggio con parabole visibili o poste sotto cupole protettive di diversi metri di diametro.\nMarina sovietica.\nTra le AGI (navi per la raccolta di informazioni) e navi per ricerche scientifiche, la Marina Sovietica ha schierato la pi\u00f9 grande flotta del mondo, essendo necessario raccogliere una grande mole d'informazioni sui potenziali avversari della NATO e per i propri esperimenti scientifici, specie nello spazio. A questo si aggiungevano, ovviamente, anche le operazioni di navi da guerra e sottomarini nonch\u00e9 aerei, da ricognizione o combattimento. \nLe navi sovietiche per compiti speciali sono state usate anche per lo studio dell'alta atmosfera e le comunicazioni con i veicoli spaziali, programmi civili o misti civili-militari. Tra questa imponente flotta, meritano ricordo le 8 navi classe \"Vytegra\" ex- mercantili per il trasporto di legname, e le 4 classe \"Borovici\" da 7600 tonnellate e basate nel Baltico. Queste avevano un'antenna \"Quint Ring\", 4 \"Quad Ring\" e una \"Vee Cone\" (designazioni NATO). \nLe navi classe \"Beljaev\u2019\" avevano un dislocamento da 5970t e una grande antenna quadrupla a paraboloide, per comunicazioni, \"Quad Spring\", stabilizzata e brandeggiabile, oltre a radar di vari tipi. \nLe 2 navi classe \"Desna\" erano da 14.000t e con 5 radar di vario tipo utilizzati per l'inseguimento di oggetti spaziali, mentre vanno menzionate anche le 4 \"Sibir\", simili, con 3-4 radar. \nTra le navi di maggiori dimensioni, la \"Kosmonavt Vladimir Komarov\" era una nave trasformata da mercantile a mezzo di sorveglianza spaziale e ricerca, con un dislocamento di 17500t, essa aveva molte antenne, tra cui 2 \"Ship Globe\" in enormi radome, e una \"ShipWheel\", in una struttura simile ma pi\u00f9 piccola. \nLa \"Korolev\", di stanza in estremo oriente, Pacifico, era invece una nave da 12000t equipaggiata con un parco di antenne simile e si dice, ben 80 laboratori per studi e ricerche nei capi pi\u00f9 disparati.\nInfine va citata la \"Gagarin\", che \u00e8 la pi\u00f9 grande nave per ricerche scientifiche mai realizzata, con le sue 4 antenne paraboloidi misuranti fino a 27 metri di diametro.\nMarine occidentali.\nTra le marine occidentali, invece, delle AGI non vi \u00e8 stata grande richiesta, perch\u00e9, dopo i due \"incidenti\" della \"USS Liberty\" e della \"Pueblo\", avvenuti nel 1967, la marina USA ha deciso che le navi mercantili trasformate erano troppo vulnerabili, quindi ha fatto uso piuttosto dei sottomarini SSN equipaggiati con sensori di sorveglianza aggiuntivi, nel programma \"Holystone\" con la Classe Sturgeon. \nLa Marina britannica ha tenuto il massimo segreto nel campo delle navi AGI, ma quando nel 1973 il \"Gaul\", un motopesca da 1106t e 36 uomini di equipaggio, basato nel porto di Hull, scomparve con tutto l'equipaggio al largo delle coste norvegesi senza lasciare traccia, si disse che il suo personale fosse in realt\u00e0 della marina inglese, con compiti di raccolta informazioni elettroniche. Pu\u00f2 darsi che questo evento abbia ispirato il film \"Solo per i tuoi occhi\", che verteva su un finto peschereccio della Royal Navy operante come unit\u00e0 spia, affondato da una mina.\nLa US Navy ha gestito varie classi di navi per spionaggio elettronico e raccolta di informazioni, sia verso le comunicazioni e segnalazioni del Patto di Varsavia che verso gli alleati, e navi per la raccolta di firme acustiche dei sottomarini (SURTASS - Surveillance Towed Array Sensor System) in passato attraverso le navi della classe Stalwart, sostanzialmente simili a pescherecci con scafo amagnetica e bassa segnatura acustica. Un successivo aggiornamento \u00e8 stato dato dalla classe Victorious e dalla successiva classe Impeccable con scafo a catamarano, navi votate in particolare alla lotta antisommergibile, ma con una capacit\u00e0 ELINT ad uso generale. La USNS Impeccable, in particolare, durante una delle sue missioni nel Mar Cinese Meridionale il 9 marzo 2009 \u00e8 stata protagonista di un confronto disarmato con navi cinesi di vari servizi statali che ne hanno tentato anche l'abbordaggio ritenendola in missione spia."}
{"id": "663909", "revid": "365417", "url": "https://it.wikipedia.org/wiki?curid=663909", "title": "Pissignano", "text": "Pissignano \u00e8 una frazione del comune di Campello sul Clitunno (PG).\nIl paese \u00e8 situato a met\u00e0 strada tra Trevi e Spoleto, lungo il tracciato della strada statale Flaminia, a brevissima distanza dalle celeberrime Fonti del Clitunno.\nIl borgo si costituisce di una parte in pianura, lungo la Flaminia, e di una parte collinare costituita dalla Torre e dal Colle Revalioso (detto anche San Benedetto); storicamente, appartenne dapprima al Ducato di Spoleto e poi allo Stato della Chiesa.\nStoria.\nIl nome deriva dall'antico \"Pissinianum\", ossia \"piscina di Giano\", una costruzione che si trovava in prossimit\u00e0 dell'attuale Tempietto del Clitunno.\nIl primo nucleo si svilupp\u00f2 in epoca romana lungo la Flaminia, e solo alcuni secoli pi\u00f9 tardi si svilupp\u00f2 l'altro nucleo, quello collinare, per via della costituzione di una piccola comunit\u00e0 benedettina.\nConteso tra Trevi e Spoleto, pass\u00f2 a quest'ultima nel 1213 come promessa del duca Diepoldo, e venne confermato da Federico II, nel 1241. Vi venne costruito un castello, feudo della famiglia Sansi (fondata da tale Barone Santio, venuto in Italia al seguito di Corrado II), che venne disertato a causa delle continue molestie trevane.\nNel 1250 vi nacque il beato Ventura da Pissignano, un santo romito molto popolare tra gli abitanti del luogo, che ora riposa nella chiesa di san Francesco a Trevi.\nRiabitato in seguito ai privilegi concessi da Spoleto, il borgo venne nuovamente saccheggiato nel 1395 dai trevani guidati da Biordo Michelotti. Nel 1455, gli abitanti ottennero l'autorizzazione per riattare le torri e le mura.\nNel 1520, alcuni ribelli capeggiati da Girolamo detto Picozzo presero dimora nel castello, e vennero sconfitti dal papalino Annibale Baglioni. Altre rivolte ed episodi simili si verificarono nel 1522 e nel 1580, ma furono sempre fronteggiati con estrema forza dagli spoletini.\nFino alla fine del XVIII secolo rimase sotto Spoleto, per poi passare definitivamente al comune di Campello.\nEconomia e manifestazioni.\nLa frazione \u00e8 localizzata in prossimit\u00e0 delle Fonti del Clitunno, per cui l'aspetto turistico \u00e8 sicuramente importante. Inoltre, l'abbondante coltivazione ad olivo delle pendici del monte, permette la produzione di un olio di ottima qualit\u00e0. Mensilmente (ogni prima domenica), vi si tiene un mercatino dell'antiquariato che richiama appassionati da tutta l'Umbria."}
{"id": "663913", "revid": "709565", "url": "https://it.wikipedia.org/wiki?curid=663913", "title": "Sir Francis Drake", "text": ""}
{"id": "663916", "revid": "633110", "url": "https://it.wikipedia.org/wiki?curid=663916", "title": "Classe Courbet", "text": "La classe Courbet fu una classe di navi da battaglia della marina militare francese, composta da quattro unit\u00e0 entrate in servizio tra il 1913 e il 1914; fu la prima classe di navi da battaglia tipo \"Dreadnought\" ad essere prodotta in Francia. Le quattro unit\u00e0 presero parte alla prima guerra mondiale, dove videro poche azioni; una unit\u00e0 and\u00f2 perduta in incidente nel periodo interbellico, mentre le restanti tre giocarono un ruolo marginale durante la seconda guerra mondiale, al termine della quale furono radiate e demolite.\nIl progetto.\nPreoccupati per le minacce subacquee, i progettisti francesi decisero di concepire una nave da battaglia con la corazzatura verticale e sotto la linea di galleggiamento pi\u00f9 estesa delle unit\u00e0 loro contemporanee; il risultato fu una corazzatura pi\u00f9 sottile rispetto alle unit\u00e0 simili di Regno Unito e Impero tedesco, ma capace di coprire una superficie maggiore di scafo. Il loro armamento secondario era di calibro inferiore allo standard delle unit\u00e0 britanniche e tedesche, ma i francesi posero l'accento sulla celerit\u00e0 di tiro al fine di intercettate le unit\u00e0 siluranti prima che potessero lanciare i loro siluri.\nCaratteristiche generali.\nLe Courbet risultarono le pi\u00f9 grandi navi da battaglia fino ad allora costruite dai cantieri francesi, superando in dimensioni le navi da battaglia pre-dreadnought che le avevano precedute. Le unit\u00e0 erano lunghe 166 metri fuori tutto, larghe 27 m e con un pescaggio a pieno carico di 9,04 m; il dislocamento standard era di 23.475 t, che saliva a 25.579 a pieno carico (5.000 in pi\u00f9 rispetto alla classe precedente, la Danton).\nIn servizio le Courbet si dimostrarono molto umide e soggette a infiltrazioni d'acqua, a causa dello sbilanciamento verso prua dato dalle pesanti torri d'artiglieria ivi installate.\nPropulsione.\nLe Courbet avevano quattro turbine a vapore tipo \"Parsons\" capaci di una potenza complessiva di 28.000 shp. Ogni nave era alimentata da 24 caldaie a tubi d'acqua tipo Belleville o Niclausse, suddivise a gruppi di otto nelle tre sale macchina delle unit\u00e0 (le due sale di prua avevano caldaie di maggiori dimensioni rispetto alla terza sala a poppa); le caldaie erano alimentate a carbone con spruzzatori ausiliari di olio. Alle prove in mare la velocit\u00e0 massima fu misurata in 21 nodi (39\u00a0km/h), sebbene tutte e quattro le unit\u00e0 avessero sviluppato anche velocit\u00e0 superiori. L'autonomia delle Courbet era di 4.200 miglia nautiche alla velocit\u00e0 di 10 nodi (7.800 chilometri a 19\u00a0km/h); il carburante imbarcato era di 2.743 t di carbone e 921 t di olio combustibile.\nArmamento.\nL'armamento principale delle Courbet verteva su 12 cannoni Mod\u00e8le 1910 da 305 mm, divisi in sei torri binate con una geometria essenzialmente unica: una coppia sovrapposta a prua, una a poppa e due torri laterali affiancate a centro nave\n. I cannoni, dotati di una riserva di 100 colpi ognuno, avevano un'elevazione massima di appena 12\u00b0, che garantiva una gittata di 13.500 m; la cadenza di tiro era di un colpo e mezzo/due colpi al minuto.\nL'armamento secondario consisteva in 22 cannoni Mod\u00e8le 1910 da 138\u00a0mm installati in casematte lungo la fiancata della nave, con una riserva di 275 colpi ciascuno; la loro elevazione massima era di 15\u00b0, che gli consentiva una gittata di 16.000 m, e la cadenza di tiro era di 5-6 colpi al minuto. Cosa frequente per pezzi in questa installazione, i cannoni erano molto vicini al pelo dell'acqua e questo ne comprometteva il funzionamento in caso di mare agitato. Le navi montavano anche quattro cannoni Hotchkiss Mod\u00e8le 1902 da 47\u00a0mm a tiro rapido, due per lato, e quattro tubi lanciasiluri sommersi Mod\u00e8le 1909 da 450\u00a0mm, con una riserva di dodici siluri.\nI sistemi di controllo del tiro originari erano ancora piuttosto primitivi, e consistevano in un telemetro da 2,74 m per ogni lato del torrione di comando; ogni torre dell'artiglieria principale disponeva poi di un proprio telemetro da 1,37 m posto sotto una cappa blindata nella parte posteriore della struttura.\nCorazzatura.\nLe Courbet avevano una cintura corazzata che raggiungeva i 270\u00a0mm di spessore nella zona centrale dello scafo per poi rastremarsi a 180\u00a0mm nell'estrema prua e nell'estrema poppa, con un'altezza di 4,75 m (estendendosi quindi fino a 2,4 m sotto il normale livello di galleggiamento); sopra la cintura principale vi era un'altra cintura corazzata, spessa 180\u00a0mm, che ricopriva i fianchi e l'armamento secondario, fino al ponte di prua, con una profondit\u00e0 di 4,5 m. L'armatura verticale era sostenuta da uno strato di legno spesso 80\u00a0mm. Quattro dei ponti della nave erano corazzati, con uno spessore della blindatura compreso tra 30 e 48\u00a0mm; i lati della lastra corazzata del ponte curvavano per collegarsi al bordo inferiore della cintura corazzata, aumentando lo spessore a 70\u00a0mm. Il torrione di comando aveva una corazzatura spessa 300\u00a0mm, mentre quella delle torri dell'artiglieria arrivava a un massimo di 290\u00a0mm sulle facciate, 280\u00a0mm sui lati e 100\u00a0mm sul tetto; la barbetta dei canoni era spessa 280\u00a0mm. Non erano presenti paratie anti-siluro anche se vi era una paratia longitudinale presso i locali macchine, utilizzata anche come deposito di carbone o come zavorra."}
{"id": "663917", "revid": "2095507", "url": "https://it.wikipedia.org/wiki?curid=663917", "title": "Classe Bretagne", "text": "Le classe Bretagne furono le prime \"super-dreadnought\" francesi, ovvero navi da battaglia monocalibro (con un solo tipo di cannone principale) e con cannoni superiori al 280\u2013305\u00a0mm considerati come standard iniziale. Esse avevano una struttura massiccia, con una potenza di fuoco molto elevata, una buona protezione e una velocit\u00e0 assai limitata. Somigliavano alla precedente classe Courbet, ma erano caratterizzate dall'avere cannoni da 340mm, finalmente disposti tutti sull'asse longitudinale, per poter sparare una bordata completa su ciascun lato della nave stessa.\nStoria.\nMentre la Marine nationale stava per iniziare la costruzione delle ultime due unit\u00e0 da battaglia della classe Courbet, armate con cannoni da 305 mm, la Royal Navy stava iniziando a impostare nuove unit\u00e0 di linea armate con pezzi da 343\u00a0mm (13,5 pollici). Questo fatto indusse i vertici tecnico-operativi della marina francese a considerare di imbarcare pezzi di calibro uguale sulle unit\u00e0 in costruzione, e successivamente a studiare un nuovo progetto di nave da battaglia con cui rimpiazzare le unit\u00e0 pre-dreadnought pi\u00f9 vecchie allora in servizio. Nel marzo 1912 il parlamento approv\u00f2 un nuovo programma di costruzioni navali, denominato Statut Naval, che concepito dall'allora Ministro della marina ammiraglio Bou\u00e9 de Lapeyr\u00e8re, prevedeva la realizzazione, entro il 1920, di 28 navi da battaglia, 10 incrociatori, 52 cacciatorpediniere e 10 unit\u00e0 coloniali. Questo piano di ampliamento della flotta fu ripreso, e ardentemente propugnato, dal successore di de Lapeyr\u00e8re alla carica di Ministro della marina, Th\u00e9ophile Delcass\u00e9, il realizzatore della \"Entente Cordiale\" con la Gran Bretagna. Delle 28 unit\u00e0 di linea prevista, 15 erano gi\u00e0 in servizio o in avanzata fase di realizzazione, mentre le altre 13 dovevano essere realizzate in programmi successivi fra il 1912 e il 1917. La costruzione delle prime quattro unit\u00e0, successivamente portate a cinque, fu autorizzata nel corso del 1912. Il progetto preliminare prevedeva una evoluzione della classe Corbet adattata all'imbarco dei nuovi pezzi da 340/45\u00a0mm modello 1912, anche se i primi piani costruttivi prevedevano l'imbarco di 20 pezzi da 305\u00a0mm suddivisi in torri binate e quadrinate. L'adozione delle nuove torri binate, pesanti ognuna 1.200 t, e le dimensioni degli scali costruttivi disponibili, costrinse i progettisti a fissare un disloccamento massimo di 23.500 t in carico normale. L'armamento di 10 cannoni da 340 mm fu suddiviso in cinque torri binate, due sovrapposte a prora, due sovrapposte a poppa e una a centronave, che potevano sparare contemporaneamente una salva, mentre per il tiro in caccia e quello in ritirata erano disponibili quattro armi. L'armamento secondario era composto da 20 cannoni 138\u00a0mm, Model 1910, tutti in impianti singoli, suddivisi in gruppi di fuoco indipendenti costituiti da 2 o 3 armi. I 10 gruppi era distribuiti a dritta e a sinistra, posizionati tra il ponte di castello e quello principale sottostante. \nCaratteristiche tecniche.\nLa sovrastruttura, almeno dopo i rimodernamenti postbellici del 1934-1936, era caratterizzata da un grande torrione a tripode anteriore, sopra al quale vi era una centrale di tiro, ma esso era talmente grande rispetto alla nave da essere assai sgraziato alla vista, e un unico fumaiolo dietro la torre centrale e davanti al piccolo albero poppiero.\nI cannoni erano da 340/45\u00a0mm modello 1912. La loro massa era di circa 67 tonnellate, per una lunghezza totale di 16,115 m, e quella della parte rigata della canna di 13,250 m. La cadenza di tiro era di 2 colpi per minuto, ed era possibile sparare proiettili esplosivi e perforanti (APC). Di questi ultimi finirono col tempo per essere disponibili 2 tipi, mentre gli HE (esplosivi) erano ben 4, considerando le munizioni postbelliche.\nTra queste granate le pi\u00f9 importanti erano:\nSi trattava di cannoni sparanti munizioni di almeno il 30% pi\u00f9 pesanti rispetto al Model 1910 da 305 mm, sebbene la differenza di peso tra i 2 cannoni fosse di appena il 20%. LA velocit\u00e0 iniziale era peraltro leggermente inferiore.\nLa loro vita utile, come per molti altri grandi cannoni, era di circa 250 colpi, mentre lo stivaggio per cannone era di 100 colpi.\nL'armamento era installato in affusti che garantivano 23 gradi di elevazione (altre fonti dicono 18), equivalenti a 26,6 km con la granata perforante M1924, mentre se \u00e8 vero che la massima elevazione era di 18 gradi essa si riduceva ad appena 21\u00a0km, e con la granata M1912 originale a 18\u00a0km. Evidentemente non era richiesta una gittata nettamente superiore ai precedenti cannoni da 305\u00a0mm, mentre era importante la potenza del colpo singolo.\nL'armamento secondario, basato su barbette, era armato con cannoni da 138\u00a0mm, Model 1910, 22 armi in tutto, che a parte i problemi con il mare grosso che allagava alcune delle postazioni, erano buone armi, capaci di sparare proiettili di 40\u00a0kg circa a 16\u00a0km, pi\u00f9 della media dei cannoni calibro 152\u00a0mm della Prima guerra mondiale.\nServizio.\nDurante la loro vita operativa le navi vennero parzialmente aggiornate, anche se la protezione orizzontale, come risult\u00f2 poi chiaro dalla tragedia di Mers-El Kebir, rimase insufficiente, con uno spessore del ponte principale di 70\u00a0mm.\nI principali lavori di aggiornamento vennero posti nella capacit\u00e0 antiaerea, visto che per il resto i cannoni principali erano sufficientemente potenti e i motori troppo costosi da sostituire. Apparvero perci\u00f2 i cannoni da 100\u00a0mm in torri binate sistemate sui lati delle sovrastrutture centrali, 8 torri per alcune navi che ritennero la torre da 340 centrale, come Bretagne e Provence. La Lorraine ebbe invece rimossa la torre centrale e solo 4 torri binate da 100mm, ma present\u00f2 l'innovazione, pagata a caro prezzo (met\u00e0 delle capacit\u00e0 contraeree e un quinto di quelle della batteria principale), di una catapulta per idrovolanti da osservazione al posto della torre di grosso calibro centrale (e questo richiese anche la riduzione del numero dei cannoni antiaerei). Non c'erano evidentemente altri modi per ospitare a bordo di queste navi, assai piccole, degli idrovolanti, ma d'altra parte la presenza di una eventuale torre centrale avrebbe impedito anche alle Queen Elizabeth di disporre di aerei imbarcati: anch'esse ebbero infatti 8 cannoni principali, 8 contraerei e 1 catapulta per idrovolanti, e il fatto che avessero cannoni da 381 anzich\u00e9 340\u00a0mm non cambiava il layout complessivo.\nNel frattempo, i cannoni da 138 sistemati sulle 4 casematte anteriori vennero rimossi a causa della loro delicatezza in condizioni di mare agitato dovuta all'assenza di una protezione stagna. Le artiglierie da 138 \u2018liberate\u2019 vennero riutilizzate prontamente come armi per la difesa costiera.\nMers El-Kebir.\nLa carriera delle \"Bretagne\" fu drammaticamente influenzata dalla caduta della Francia. Le navi non poterono fare nulla per impedirla, ancorch\u00e9 le flotte alleate avessero una superiorit\u00e0 schiacciante sul mare. L'armistizio le colse per lo pi\u00f9 in Africa. La \"Lorraine\" si trovava ad Alessandria d'Egitto, la \"Provence\" e la \"Bretagne\" a Mers-el Kebir. Gli inglesi non potevano permettere che molte delle navi della quarta flotta del mondo cadessero in mano agli italo-tedeschi, rovesciando i rapporti di forza nel Mediterraneo, e non credettero alla decisione francese di non consegnare in nessun caso la loro flotta scappata all'estero in mano dell'Asse. Le navi francesi presenti in Gran Bretagna vennero prese da commando inglesi, che non trovarono resistenza tranne che sul sommergibile , dove un marinaio francese venne ucciso e un altro ferito, come anche 2 ufficiali britannici. Altrove si prefer\u00ec un gentlemen's agreement, come nel caso della \"Lorraine\", che butt\u00f2 a mare gli otturatori dei cannoni e ebbe combustibile ridotto, per non scappare o combattere.\nPer Mers El-Kebir la cosa fu diversa: l\u00e0 vi erano 2 incrociatori da battaglia, lo \"Strasbourg\" e il \"Dunkerque\", e le vecchie \"Bretagne\" e \"Provence\". Si trattava di una forza da battaglia numerosa e andava neutralizzata ad ogni costo, ma sul come non vi fu accordo. Il 3 luglio 1940, dopo una trattativa lunga e caratterizzata da continue incomprensioni, aerei inglesi minarono l'uscita del porto; le navi francesi cominciarono ad accendere le caldaie delle turbine e l'operazione fu prontamente notata dagli inglesi a causa del fumo (all'epoca le grandi navi non avevano turbine a gas o diesel e l'approntamento per le condizioni di moto richiedeva ore di preparazione per mandare in pressione le caldaie con i bruciatori). Quel pomeriggio, alle 17 circa, gli inglesi aprirono il fuoco con i cannoni da 381 delle loro corazzate e in appena 13 minuti colpirono tutte le navi principali francesi. Il \"Dunkerque\" fu centrato da 3-4 proiettili che lo misero momentaneamente fuori uso (la concussione di uno di questi caus\u00f2 la morte dell'equipaggio di una delle semitorrette da 330 mm pur senza penetrarla) mentre il gemello Strasboug riusc\u00ec a scappare con alcuni danni.\nAlle navi da battaglia pi\u00f9 vecchie and\u00f2 molto peggio. La Provence apr\u00ec il fuoco su ordine del suo comandante di tiro, sparando praticamente attraverso le alberature della Dunkerque perch\u00e9 non c'era modo di uscire dall'ancoraggio per rispondere al fuoco in breve tempo. Spar\u00f2 una prima salva, giudicata corta di 2.000 metri, e altri 23 colpi complessivi in appena 5 minuti. Danneggiata gravemente da diversi colpi, fu costretta a incagliarsi per non affondare, con il direttore di tiro ucciso dalle schegge del proiettile che esplose sulla torre della Dunkerque. Nonostante il tiro di risposta delle navi francesi, la Bretagne venne colpita, sembra, da almeno 4 colpi da 381\u00a0mm. Sebbene la distanza fosse di 13700 m e consentisse una modesta perforazione delle corazze orizzontali per via della traiettoria tesa delle munizioni, i 381 inglesi penetrarono e fecero esplodere la santabarbara poppiera. La nave, come l\"'Oklahoma\" a Pearl Harbor, si rovesci\u00f2 intrappolando molti uomini al suo interno con esito tragico: ben 977 morti sugli oltre 1300 subiti dai francesi quella tragica giornata. Churchill si dichiar\u00f2 addolorato di questo gesto contro quelli che erano i suoi ex-alleati e \u2018cari amici\u2019, ma vi era il timore che le navi francesi andassero ad ingrossare le file della flotta nemica (italiana), timore che in seguito, come affermato fin dall'inizio dai francesi, fu smentito dai fatti.\nLa minaccia, tranne che per il Bretagne, non fu neutralizzata e l'eco tremendo della tragedia rischi\u00f2 di far passare addirittura la Francia con le forze dell'Asse, ottenendo quasi l'effetto che gli inglesi, paradossalmente, cercavano di evitare. Inoltre ostacol\u00f2 moltissimo l'opera di persuasione di de Gaulle nelle colonie francesi, dove vi erano quasi 700.000 soldati, che per\u00f2 rimasero per lo pi\u00f9 neutrali (mentre con la loro collaborazione gli inglesi avrebbero potuto cacciare via entro forse il 1940 gli italiani da tutto il continente africano, anche da soli quasi ci riuscirono con l'Operazione Compass).\nQuanto alle navi, i francesi dimostrarono quanto ingiusta fosse la visione inglese sulla loro affidabilit\u00e0 quando ordinarono l'autoaffondamento della flotta a Tolone, che caus\u00f2 la peggiore strage di navi dopo quella della Hochseeflotte del 1919. Va comunque notato che nel contempo gli angloamericani stavano occupando il Marocco e l'Algeria ed erano costretti a furiosi combattimenti contro i francesi di presidio, per cui sarebbe stato plausibile che il governo di Vichy avesse ordinato alla flotta di Tolone di attaccare gli Alleati, ma niente di tutto questo accadde."}
{"id": "663918", "revid": "125683839", "url": "https://it.wikipedia.org/wiki?curid=663918", "title": "Classe Richelieu", "text": "Le navi da battaglia classe Richelieu erano potenti unit\u00e0 da guerra, messe sullo scalo per decisione del governo francese per rimanere al passo di altre nazioni europee che stavano studiando o realizzando le nuove navi da battaglia \"classe 35.000 tonnellate (standard)\".\nQuesto accadde nel 1935 e il principale avversario era la Regia Marina italiana, con le sue navi classe Littorio ancora in fase di studio. Il risultato furono navi estremamente potenti, ma anche molto originali. Delle quattro pianificate, solo due entrarono in servizio: la capoclasse \"Richelieu\" e la \"Jean Bart\".\nL'anatomia delle \"Richelieu\".\nScelta dell'armamento.\nIl progetto di tali grandi navi era assai inusuale, e veniva totalmente influenzato dalla progettazione dell'armamento, con l'artiglieria principale concentrata in due torri quadruple, esattamente al contrario che nella classica configurazione di quattro torri binate. Se i tedeschi con le Bismarck erano stati anche troppo conservatori, rifacendosi all'architettura delle corazzate della classe Bayern ed ignorando totalmente la configurazione a torri trinate (pure adottate per le precedenti \"Panzerschiffe\"), i francesi per contro furono anche troppo audaci, con problemi di sviluppo conseguenti.\nLa storia delle torri quadrinate, che i francesi utilizzarono per queste navi, \u00e8 in realt\u00e0 molto lunga, e parte dall'incompiuta Classe Normandie della prima guerra mondiale. Essa vedeva il problema di concentrare il volume di fuoco in meno torri possibile risolto dalla sistemazione sulla barbetta di una torre quadrupla, suddivisa in due semitorrette binate.\nEssa era a tutti gli effetti una sorta di derivazione della torre binata, con il progetto di questa praticamente raddoppiato. All'epoca anche altre nazioni, tra cui l'Inghilterra, consideravano le torri multiple, magari concentrate tutte a prua, per migliorare il \"design\" delle loro navi da battaglia.\nQueste in molti casi avevano ancora le torri binate centrali, che compromettevano lo spazio per le sovrastrutture e le scialuppe, disintegrabili dalle onde di sovrapressione delle cannonate, e rischiavano grosso perch\u00e9 avere un deposito munizioni colpito ed esploso tra due locali caldaie era una condanna a morte certa per la nave e per l'equipaggio.\nDi fatto fu proprio il Regno Unito a realizzare negli anni venti, con le due navi \"Nelson\" e \"Rodney\", navi da battaglia secondo questo criterio di raggruppare le torrette; le due navi erano dotate di un'originale, e mai pi\u00f9 adottata, configurazione in tre torrette da 406\u00a0mm (16 pollici) tutte concentrate nella parte prodiera della nave, con la torretta centrale sopraelevata rispetto alle altre due.\nLa ragione di tale arrangiamento in poche torrette multiple era in origine soprattutto quella di razionalizzare la struttura delle navi e renderle pi\u00f9 sicure, ma dopo i trattati internazionali sulle limitazioni degli armamenti si aggiunse anche quella di ridurre il pi\u00f9 possibile il dislocamento, per compattare il progetto riducendo la lunghezza dello scafo e la superficie da proteggere nel suo insieme, a parit\u00e0 di armamento e spessore della protezione.\nLa sistemazione escogitata - due torri quadruple entrambe a prua - pur essendo estrema presentava un risparmio di peso che nel caso delle Dunkerque era calcolato essere il 27,6% sulla configurazione classica di otto cannoni arrangiati in quattro torri binate. Vennero invece ignorate le soluzioni intermedie - le torri trinate - che erano un criterio certo pi\u00f9 moderato di compattare l'armamento principale, con meno problemi di sviluppo e meno conseguenze secondarie (se una torre veniva colpita poteva andare persa la met\u00e0 dei cannoni, non era possibile fare fuoco su 360 gradi e un singolo danno grave, come bombe di grosso calibro, poteva in linea teorica mettere fuori combattimento entrambe le torri).\nLa disposizione delle torri permetteva peraltro di concentrare, nonostante la considerevole lunghezza dello scafo, gran parte della corazzatura attorno al ridotto corazzato che partiva dalle due torri anteriori e finiva dietro le sovrastrutture. Le torri erano state corazzate in maniera pesante, e anche la cintura e il ponte corazzato erano di notevole spessore. Con tali premesse, la versione ingrandita, con un dislocamento di 9000 tonnellate superiore rispetto alle Dunkerque, venne realizzato nella forma delle Richelieu.\nLa batteria \"compatta\" non riusciva peraltro a ridurre il dislocamento entro le classiche 35.000 tonnellate richieste dai trattati internazionali, limite rispettato solo dalla classe Nelson britannica, anch'essa con i cannoni tutti a prua, ma in tre torri trinate.\nStruttura della nave.\nLo scafo aveva il rapporto lunghezza-larghezza molto elevato, circa 8:1, che permetteva di avere una nave assai idrodinamica. Essa aveva infatti una larghezza appena superiore a quella delle Littorio, mentre la lunghezza era di circa 9 metri maggiore.\nIl complesso delle sovrastrutture era impressionante, con un torrione comando imponente, con una serie di ponti e plance simile a quanto si vedeva nelle strutture \"a pagoda\" delle corazzate giapponesi. La potenza delle torri e l'armonia dello scafo, con un cavallino accentuato per il ponte di coperta, davano loro un aspetto imponente. Le murate dello scafo erano di un ponte pi\u00f9 in alto sulla parte centrale, quella delle sovrastrutture.\nMotori.\nL'apparato propulsivo era basato su quattro turbine da 150000 hp di potenza massima, ripartito in quattro assi e altrettante eliche. Il fumaiolo era invece unico, dalla forma caratteristica: era verticale, ma alla sommit\u00e0 diventava marcatamente inclinato a poppa. L'autonomia massima era di circa 7\u00a0600 miglia, ma solo 3\u00a0100 erano percorribili usando al massimo la potenza dei motori, che nondimeno, apparentemente, non garantivano una maggiore velocit\u00e0 rispetto alle Littorio, che erano sia meno potenti che meno slanciate. Secondo altre fonti, per\u00f2, le Richelieu raggiungevano i 32 nodi. Comunque, solitamente, le navi francesi (eccetto alcuni super-caccia velocissimi) rispettavano nella pratica le velocit\u00e0 massime previste in sede di progetto, anche in condizioni operative e di battaglia, o le rispettavano di pi\u00f9 rispetto alle navi italiane, spesso capaci di raggiungere velocit\u00e0 elevatissime alle prove che per\u00f2 non venivano confermate in condizioni operative o, semplicemente, dopo aver fatto \"faticare\" le unit\u00e0 motrici per un certo periodo di tempo.\nErano navi molto veloci, ma essendo pensate per le missioni in Mediterraneo contro l'Italia o nel mare del Nord contro la Germania, non avevano una grande autonomia.\nArmi.\nL'armamento era basato su cannoni Model 1935 da 380/45\u00a0mm. Si trattava di armi molto potenti, anche se con una ridotta velocit\u00e0 iniziale, preferendo maggiormente puntare su di una granata pesante con traiettoria assai curva, per migliorare la perforazione dei ponti corazzati nei tiri a lungo raggio.\nEssi pesavano 94,2t, erano lunghi in tutto 17,9m e sparavano circa 1,5-2,2 colpi per minuto. I proiettili da 884\u00a0kg sia HE che AP erano lunghi 190\u00a0cm, mentre la carica esplosiva era di 21,9\u00a0kg per il perforante (AP, armour piercing), maggiore, ma non nota, per l'HE (\"high esplosive\", alto esplosivo) con pareti pi\u00f9 sottili. La carica propellente era di ben 221\u00a0kg di SD21.\nLa pressione era di 3200\u00a0kg/cm\u00b2, che bastava per lanciare il proiettile fino a 830m/s. La vita utile era di 200 colpi, la capacit\u00e0 dei depositi era di 104 colpi per cannone, ovvero 832 in tutto. La gittata era elevata, con un massimo di 41700m, appena 1000 in meno dei cannoni da 381 italiani, con lo stesso alzo di 35 gradi.\nLa penetrazione era di circa 748mm a 0 metri verticale, mentre a 22000 metri arrivava a 393mm, con 105\u00a0mm di corazza orizzontale perforabili in alternativa, grazie all'angolo di caduta di 19,3 gradi.\nA 27\u00a0km era possibile perforare ancora 331\u00a0mm verticali e 138 orizzontali (angolo d'impatto con l'orizzontale: 26,8 gradi), mentre a 38\u00a0km si potevano raggiungere i 249mm verticali e i 270mm orizzontali (angolo 43,8 gradi), ovvero sia pure a distanze di tiro meramente teoriche, era possibile realizzare il \"sorpasso\" corazza verticale-orizzontale. Poich\u00e9 la gittata pratica era di circa 25\u00a0km contro navi in movimento, questi cannoni erano sufficienti per perforare i 320\u00a0mm delle navi della classe Bismarck e appena sufficienti i 350mm delle Littorio (che potevano per\u00f2 perforare la cintura delle \"Richelieu\" ad una distanza lievemente maggiore) ad ogni raggio utile di tiro. Il peso delle massicce torri corazzate era senza precedenti - 2\u00a0276 tonnellate - con un movimento di 5 gradi per secondo.\nVa anche detto che, per completare il confronto teorico, come le artiglierie francesi, grazie a proiettili molto ben standardizzati e rifiniti, risultavano in media pi\u00f9 precise di quelle italiane, specie alle lunghe distanze, con una percentuale di colpi sul bersaglio decisamente pi\u00f9 elevata (almeno nelle esercitazioni); se la differenza non era abissale contro i discreti cannoni delle Littorio (comunque decisamente imprecisi rispetto a quelli di altre marine), diventava incommensurabile verso i pezzi da 320\u00a0mm delle corazzate italiane ammodernate. La precisione delle artiglierie francesi degli anni '30 non aveva raggiunto quella, all'epoca considerata eccellente, delle artiglierie tedesche o di quelle britanniche, i pezzi da 380\u00a0mm rimasero armi poco precise per gli standard mondiali; anche se, appunto, questo risultato poco lusinghiero non sfigurava affatto in confronto alla cronica mancanza di precisione delle artiglierie italiane, specie per quelle di calibro elevato. Come in altre marine mancavano invece proiettili di grosso calibro specificatamente progettati per il tiro notturno, pratica che negli anni '30 era stata presa in considerazione solo dalle marine britannica e giapponese.\nSe i cannoni principali erano disposti a prua, quelli secondari erano concentrati a poppa: si trattava di nove cannoni in impianti trinati da 152\u00a0mm, Model 1930. La vita utile della canna era di 700 colpi e il cannone era a doppio ruolo.\nOttime armi antinave, pesavano circa 7 tonnellate e sparavano circa 5 colpi al minuto.\nVi era il proiettile perforante da 54\u00a0kg (AP), 870m/s, 26400m. Quando la nave venne adattata a munizioni statunitensi da 58\u00a0kg, la velocit\u00e0 iniziale era di 840\u00a0m/s, ma la gittata crebbe a ben 26\u00a0800 m.\nVi erano anche altri proiettili, tra cui quello contraerei da ben 47\u00a0kg. Questo era sparabile a una velocit\u00e0 di 900\u00a0m/s da 17,1\u00a0kg di propellente BM11 contenuto in un bossolo. La gittata contraerea era di 14\u00a0km (sull'orizzonte era 24), ma le armi di questo genere erano troppo pesanti e lente per essere usate come cannoni contraerei contro i bombardieri monoplani, rapidamente passati in pochi anni da 250 a 400\u00a0km/h.\nEsse erano sistemate anche sugli incrociatori leggeri La Gallissoniere, e come cannoni contronave non erano secondi a nessuno nella loro categoria (pareggiati solo dai cannoni 155\u00a0mm giapponesi) e, oltre che possedere la maggiore gittata, potevano perforare a 10\u00a0km 122\u00a0mm di corazza verticale.\nGli affusti, del tipo Model 1936, erano pesanti ben 228t e arrivavano a circa 75 gradi di alzo (i Gallissoniere avevano affusti da soli 45 gradi e 172t), in ogni caso si trattava di torri molto ben protette, con velocit\u00e0 di elevazione di 8 gradi per secondo e di rotazione di 12 gradi per secondo.\nTra le altre curiosit\u00e0, la carica esplosiva della munizione anti-armature (AP) originale era di appena 1,7\u00a0kg, contro i 6\u201310\u00a0kg delle munizioni HE. Questo spiega perch\u00e9 i proiettili d'artiglieria erano molto meno devastanti delle bombe aeronautiche di eguale peso (che hanno una percentuale di esplosivo fino all'80%, anche se spesso non superano il 50), ma siccome potevano penetrare aree protette, allora erano considerati preferibili contro i bersagli \"duri\".\nPer integrare i cannoni da 152\u00a0mm nel ruolo contraereo fu necessario installare altre armi da fuoco, e se i \"La Gallissoniere\" ebbero otto pezzi da 90\u00a0mm, le \"Richelieu\" ebbero sei impianti binati del Model 1930 da 100\u00a0mm, capaci di circa 10 colpi al minuto, 15\u00a0km di gittata e 10 di quota massima contraerei. Altre armi presenti erano 16 cannoni da 37 mm e 12 mitragliere da 13,2\u00a0mm. Si trattava di un armamento per le distanze ravvicinate non molto efficace per gli standard dei primi anni quaranta, specie per la mancanza dei cannoni da 20-25mm, che pure erano previsti. Infine, vi erano a poppa un hangar e una catapulta per tre idrovolanti.\nImpiego.\nLa storia operativa di queste navi venne compromessa dalla caduta della Francia. La \"Richelieu\" scapp\u00f2 mentre era ancora in rodaggio, allestita al 95% e con la torre sopraelevata dell'armamento principale priva di un pezzo da 380\u00a0mm, mentre la \"Jean Bart\" venne fatta navigare senza la met\u00e0 delle artiglierie, non ancora installate. La \"Clemenceau\" rimase non varata, mentre della \"Gascogne\", che differiva sostanzialmente dalle tre precedenti, vennero iniziati i lavori preliminari di costruzione, ma non fu impostata sullo scalo. \nLa \"Richelieu\" era l'unica nave da battaglia completata di questa classe, e quindi venne posta sotto particolare attenzione dai britannici. Essa si trovava a Dakar, un porto assai periferico negli avvenimenti bellici di quell'estate del 1940.\nL'8 luglio, poco tempo dopo il dramma di Mers-el-K\u00e9bir, in cui la sua presenza avrebbe potuto avere un peso di deterrenza decisivo sulla formazione britannica, venne attaccata dagli Swordfish inglesi e colpita a poppa da un siluro, che la fece posare sul fondo del porto a causa dell'acqua imbarcata, poi fu addirittura attaccata da una lancia a motore britannica che cerc\u00f2 di danneggiarla con quattro bombe di profondit\u00e0, che per\u00f2 non esplosero, essendo il fondale troppo basso.\nEssa venne coinvolta negli scontri durante i quali i britannici tentarono di occupare la base. Durante l'azione di fuoco, la \"Richelieu\" si dimostr\u00f2 determinante nel respingere la Royal Navy e colp\u00ec una nave da battaglia, la \"Barham\", mentre uno dei suoi cannoni, a causa di un tipo di munizione perforante speciale (originariamente pensato come un proiettile perforante con una carica di gas yprite all'interno), esplose a 8 metri dalla culatta. La \"Richelieu\" lo sostitu\u00ec in seguito con le artiglierie della \"Jean Bart\", che venne dotata interamente di cannoni britannici da 381\u00a0mm.\nDopo la caduta di Vichy nel tardo 1942, la \"Richelieu\" oper\u00f2 in appoggio alla flotta alleata.\nEssa sub\u00ec ampi lavori di raddobbo a New York nel 1943, in questa occasione i tecnici della Marina americana ebbero giudizi poco lusinghieri sulle artiglierie e gli impianti della nave francese, considerati inutilmente complicati e fonte di frequenti avarie. Nel dopoguerra essa prov\u00f2 i suoi cannoni, che peraltro risultarono assai imprecisi, con una dispersione, a 26,5\u00a0km, di 550 metri, oppure 300 con un ritardo di 0,06 secondi nello sparo dei cannoni.\nLa \"Jean Bart\" ebbe invece cannoni contraerei di nuovo modello, che finalmente superavano le limitazioni di quelli fino ad allora presenti: cannoni Bofors da 57mm derivati dalle mitragliere da 40/56\u00a0mm. Entrambe le navi prestarono a lungo servizio nella flotta francese post bellica."}
{"id": "663919", "revid": "125418667", "url": "https://it.wikipedia.org/wiki?curid=663919", "title": "Classe Dunkerque", "text": "Gli incrociatori da battaglia classe Dunkerque, ovvero la capoclasse e la \"Strasbourg\", vennero realizzate dai francesi per controbattere la minaccia delle \"corazzate tascabili\" tedesche. Pur non entrando mai a contatto con queste ultime, le navi erano senz'altro all'altezza del compito ma un effetto particolare e certo indesiderato del loro varo fu quello di innescare la corsa verso navi ancora pi\u00f9 grandi, come le due navi classe \"Scharnorst\" impostate dalla Germania proprio per controbattere le nuove navi francesi.\nDato il loro design ibrido (pi\u00f9 veloci delle corazzate contemporanee, ma molto meno protette), esse sono a volte considerate come incrociatori da battaglia, a volte come corazzate.\nProgetto.\nDal momento che le 3 Panzerschiffe (gli inglesi le chiamavano \"pocket battleships\", corazzate tascabili) erano abbastanza armate per sopraffare anche un incrociatore pesante, i francesi pensarono bene di realizzare navi capaci di contrastarle. Esse vennero pensate per combinare un'alta potenza di fuoco e una velocit\u00e0 tali da sopraffare le navi tedesche. La protezione fu in parte sacrificata.\nIl disegno complessivo di tali corazzate era impressionante, grazie al fatto di ricorrere al concetto gi\u00e0 sviluppato per la non realizzata classe \"Normandie\", di concentrare tutti gli otto cannoni previsti in due torri quadrinate, entrambe a prua (le \"Normandie\" prevedevano 3 torri quadruple). Questo accorgimento portava ad un peso complessivo inferiore del 27% rispetto ad un disegno basato su 4 torri binate; riusciva ad essere leggermente migliore anche rispetto a 3 torri trinate (che per\u00f2 avrebbero avuto un cannone in pi\u00f9). Il disegno sarebbe stato ripetuto, ingrandito, per le \"Richelieu\". Le belle e slanciate navi francesi vennero cos\u00ec ad acquisire un profilo caratteristico, aumentato in originalit\u00e0 dal grande e complesso torrione e dal fumaiolo arretrato.\nLa protezione, molto leggera sulla cintura (per una corazzata), era non del tutto soddisfacente, ma sul ponte e per le torri era all'altezza delle corazzate coeve.\nLa velocit\u00e0 era molto elevata, grazie alla finezza dello scafo ma soprattutto alla potenza dell'apparato propulsore, da 135000\u00a0hp. su 4 assi, si trattava di turbine ad ingranaggi azionate da caldaie a vapore.\nArmamento.\nL'armamento si componeva di 2 torri quadrinate per pezzi da 330\u00a0mm. Le caratteristiche di queste armi, chiamate Model 1931, ad alta velocit\u00e0 iniziale, erano molto interessanti:\nLunghezza 50 calibri, (totale del cannone, 17,17\u00a0m), peso 79,535\u00a0kg, cadenza di tiro limitata a 2 colpi al minuto, a causa del sistema di rifornimento che, come prevedibile su torri tanto complesse, era afflitto da limitazioni di movimento. L'aspettativa originale era per 3 colpi al minuto.\nLe munizioni erano da 553\u00a0kg l'HE (High Explosive, alto esplosivo) e 560 la AP (Armour Piercing, perforante le corazze), con una carica di scoppio che illustra bene la differenza interna tra i due proiettili: 20,3\u00a0kg per la perforante, ben 63,5 per la esplosiva. La velocit\u00e0 iniziale era di 870-885\u00a0m/s, grazie a 192\u00a0kg di polvere SD19, la vita utile raggiungeva 250 colpi e lo stivaggio per cannone raggiungeva i 100 colpi circa.\nLa velocit\u00e0 iniziale dava loro eccellenti qualit\u00e0, con una gittata di 40,6\u00a0km con la HE, mentre la AP arrivava a ben 41,7. La penetrazione con quest'ultima era 713\u00a0mm, corazza verticale a 0 metri, a 27500 restava di 292\u00a0mm, oppure 100 orizzontale, per cui si trattava di un'arma a tiro davvero molto teso, che necessitava di colpire pi\u00f9 che altro le cinture corazzate delle navi da battaglia, che perforava fino ad oltre 20\u00a0km. Gli affusti pesavano 1497\u00a0t, circa come la torre trinata delle Littorio, con cannoni da 381/50.\nI cannoni da 130\u00a0mm, da 45 calibri, erano armi a doppio ruolo, le prime apparse su di una corazzata, nel tentativo di eliminare la scarsamente razionale disposizione \"su 3 batterie\" (principale, antisilurante, antiaerea) ma con una granata troppo pesante per essere in grado di tenere un alto volume di fuoco, e un poco leggera contro navi di superficie. Essi erano ripartiti in torri quadrinate e binate.\nIl peso della munizione era di 53\u00a0kg completa, di cui il proiettile era 29\u201333\u00a0kg, la carica 8,76\u00a0kg di BM9 e il resto era dato dal bossolo. La carica esplosiva, invece, raggiungeva 1,6\u00a0kg per la granata semiperforante, e i 3,2 per quella esplosiva. Il cannone pesava 3,5ton, la vita utile della canna era di 900 colpi e la velocit\u00e0 iniziale di 800-840\u00a0ms. Le munizioni presenti pronte al fuoco nell'allestimento quadrinato erano 32 AA e 16 SAP (semiperforanti).\nIl peso della torre quadrupla (data da 2 torri binate accostate) era di ben 200t, quella binata di 81, l'alzo di 75 gradi dava una gittata contraerea di 10\u00a0km. L'elevazione era di 6-8 gradi al secondo, la direzione di 12.\nLa gittata raggiungeva i 20,8\u00a0km con una granata da 32\u00a0kg, pertanto queste armi, oltre al fatto che erano doppio ruolo e che tenevano almeno teoricamente (soprattutto erano legate alla resistenza fisica dei serventi) i 10 colpi al minuto, erano leggermente migliori dei 135\u00a0mm italiani, ancora da schierare al momento dell'entrata in servizio di questi equivalenti cannoni francesi.\nAltre armi erano le mitragliere da 37 e 13,2\u00a0mm. L'hangar poppiero poteva ospitare alcuni idrovolanti, per i quali vi era la catapulta e una gru per la movimentazione.\nServizio.\nDopo la caduta della Francia, le navi, che avevano fino ad allora operato nella scorta convogli, vennero inviate a Mers-el-K\u00e9bir, dove un tentativo inglese di prenderne il controllo a causa della confusione che regnava al momento, ebbe come conseguenza sanguinose battaglie, soprattutto il 3 luglio 1940, quando le navi inglesi aprirono il tiro cercando di distruggere le unit\u00e0 francesi che non si erano autoaffondate o consegnate agli inglesi.\nLa Dunkerque cerc\u00f2 di rispondere al fuoco, ma incass\u00f2 4 colpi da 381, uno dei quali mise fuori uso una torre principale, un altro pass\u00f2 senza esplodere l'hangar lasciandovi un enorme foro. La nave venne lasciata sostanzialmente fuori combattimento, ma senza gravi danni. La gemella \"Strasbourg\" invece pass\u00f2 lo sbarramento inglese nonostante 2 siluri incassati dagli aerosiluranti. La minaccia francese con tali moderne navi non era stata neutralizzata, anche se esse erano adesso danneggiate e in diversi porti. Anzi, paradossalmente, questa minaccia, prima inesistente, rischi\u00f2 di concretizzarsi proprio a seguito di questo atto di forza inglese, che quas\u00ec riusc\u00ec a far capovolgere le alleanze della Francia.\nLa Dunkerque venne nuovamente attaccata da aerosiluranti che la colpirono ulteriormente, ma almeno 4 dei 12 siluri non avevano la spoletta, segno che i marinai inglesi non gradivano gli ordini politici di combattere i francesi, nemici per secoli ma adesso (ex) alleati.\nLo stesso Churchill disse al riguardo che era penoso per lui ordinare attacchi sulla flotta francese, perch\u00e9 erano pur sempre degli alleati: \"\u2018Il Gabinetto di Guerra non ebbe esitazioni, quegli stessi uomini che la settimana scorsa avrebbero dato il cuore per la Francia decisero che quelle misure fossero necessarie. Fu una decisione odiosa, la pi\u00f9 innaturale cui fossi mai stato coinvolto. Ricordava la distruzione della flotta danese a opera di Nelson nel 1801, ma ora i francesi erano i nostri cari alleati di ieri e il nostro dolore per la tragedia della Francia appariva sincero. Ma nessuna azione era mai stata pi\u00f9 necessaria per la Gran Bretagna e per tutto ci\u00f2 che era ad essa legato\u2019\". Se Churchill avesse avuto idea di quanto fossero seri i francesi quando affermavano di non cedere a nessun costo la flotta ai loro vincitori, avrebbe certamente omesso di preoccuparsi per la sorte della Gran Bretagna, infatti l'Operazione Catapult fu un'inutile e sanguinosa battaglia fratricida, che alien\u00f2 le speranze di far passare le forze francesi dalla parte inglese e di De Gaulle, con una svolta drammatica nella guerra, quantomeno in Africa se non anche in Estremo Oriente, dove il Giappone aveva occupato vasti territori dopo la caduta francese.\nSia la Dunkerque che la Strasbourg erano tornate a Tolone quando scatt\u00f2 l'Operation Torch, mirante alla conquista dell'Africa occidentale, per prendere l'Asse tra due fuochi. Gli italo-tedeschi allora occuparono la Tunisia, e nel precipitare degli eventi i tedeschi decisero che il Governo di Vichy era giunto al capolinea. Cos\u00ec, mentre in Africa si combatteva aspramente, la flotta francese concentrata a Tolone, a causa della minaccia delle mine e aerei tedeschi, rinunci\u00f2 a mettersi in salvo, cosa possibile ma con un elevato prezzo in vite umane, e si autoaffond\u00f2. Anche le due Dunkerque seguirono tale destino, subendo tali danni da essere giudicate irrecuperabili, e quindi demolite dagli italiani per averne le materie prime ferrose. Cos\u00ec le due splendide navi, che non incrociarono mai le armi contro le corazzate e gli incrociatori tedeschi per combattere i quali erano pensate, finirono mestamente la loro esistenza. \u00c8 comunque paradossale ed ironico notare che nell'unico vero combattimento che le vide impegnate, quello del drammatico 3 luglio 1940 a Mers-el-K\u00e9bir, lo Strasbourg in fuga verso Tolone alla massima velocit\u00e0 e inseguito dagli inglesi, non pot\u00e9 difendersi adeguatamente perch\u00e9 le navi britanniche rimasero a poppavia, nel settore di tiro impedito delle artiglierie principali concentrate a prua. In definitiva, questi incrociatori risolutamente concepiti per attaccare erano incapaci di guardarsi le spalle e sparare all'indietro."}
{"id": "663920", "revid": "287204", "url": "https://it.wikipedia.org/wiki?curid=663920", "title": "Classe Lebed", "text": "Le unit\u00e0 appartenenti alla classe Lebed (progetto 1206 secondo la classificazione russa) sono hovercraft di costruzione e progettazione sovietica.\nIn tutto ne sono stati costruiti 20, entrati in servizio a partire dal 1976. Sono rimasti in servizio fino al 1997.\nSviluppo.\nQuesti mezzi, usati nelle operazioni anfibie della flotta sovietica, sono stati osservati per la prima volta, in forma prototipica, nel 1973, dopo di che la NATO li ha battezzati con tale nome in codice. La progettazione \u00e8 stata curata dal bureau Almaz.\nLa produzione compresi i prototipi ha riguardato un totale di circa 20 unit\u00e0, costruite nei cantieri navali di San Pietroburgo e Theodosia tra il 1972 ed il 1986.\nTecnica e struttura.\nLe loro caratteristiche comprendono una rampa di carico e scarico prodiera, per eseguire azioni d'assalto sulle spiagge, con un carico apprezzabile sistemato nel vano di carico centrale (circondato dalle 4 ventole di sostentamento). Il carico era normalmente costituito da due anziani ma ancora apprezzati carri leggeri PT-76 (o comunque due blindati BMP o BTR), o 120 uomini, oppure da 40 tonnellate di materiale.\nQuesto significa mettere a disposizione delle navi anfibie un mezzo (molto compatto, per giunta) capace di trasportare su brevi distanze carichi paragonabili a quelli di un aereo della classe Ilyushin Il-76. Gli uomini, per entrare nel mezzo, possono utilizzare le porte sistemate a poppa.\nLa plancia di comando, posta sul davanti, ha una struttura bassa ed aerodinamica, mentre le fiancate del mezzo si prolungano quasi ad avvolgerla (con una forma complessiva \"a saponetta\").\nLa struttura interna dei \"Lebed\" \u00e8 data da un vano di carico centrale, che costituisce la ragion d'essere di tali mezzi. All'interno di tale vano, grazie alla forma compatta, riescono a condensare al loro interno molti equipaggiamenti.\nIl dislocamento a pieno carico \u00e8 di circa 90 tonnellate, e lo scafo \u00e8 costruito utilizzando leghe di alluminio e magnesio (che per\u00f2 hanno il problkema di essere facilmente infiammabili).\nPropulsione.\nPer quanto riguarda la propulsione, su questi mezzi sono presenti due eliche di sostentamento ed una turbina su ciascun lato, oltre ad un'altra turbina e due ulteriori eliche propulsive nella parte posteriore del mezzo, dietro la stiva.\nLa loro propulsione \u00e8 resa possibile dalla presenza di quattro ventole di sostentamento (per il gonfiaggio del \"cuscino\") e da due di propulsione che, grazie ad una struttura laterale che vettorizza la spinta dell'aria senza perdite verso i lati, riescono a migliorare l'efficienza. Si tratta, cio\u00e8, di eliche intubate. Esse sono poste davanti ai piani di coda, che, come negli aerei, sono efficaci grazie al flusso d'aria che ricevono (gli hovercraft non hanno timoni subacquei di sorta, anche se teoricamente potrebbero averne).\nCome normalmente accade tra i mezzi a cuscino d'aria, i \"Lebed\" hanno un apparato propulsivo esuberante rispetto alla massa complessiva. Infatti, le tre turbine a gas hanno una potenza complessiva di 3.600\u00a0hp, e, considerato il tonnellaggio, il rapporto potenza-peso \u00e8 eccellente anche per la loro categoria (quasi 130\u00a0hp per tonnellata, paragonabile ad alcuni tipi di aeroplani della seconda guerra mondiale).\nLe ventole e le eliche sono abbinate a coppie per ciascuna delle turbine.\nLe turbine hanno ovviamente un consumo elevato e questo affligge l'autonomia. Di conseguenza, questi mezzi sono idonei principalmente ad azioni d'assalto anfibio con base dalle navi maggiori.\nArmamento.\nL'armamento \u00e8 sistemato lateralmente, a fianco della plancia. Risulta composto da un cannone a canne rotanti ADG-630: si tratta di un'arma CIWS, ma, visto che in questo caso \u00e8 priva di radar, pu\u00f2 contare solo su apparati ottici. Probabilmente si tratta di una versione appositamente alleggerita di tale mitragliera, con una perdita notevole di cadenza di fuoco, che ne renderebbe difficile l'uso antimissile anche con il radar. In ogni caso, i \u2018Lebed\u2019 possono aprirsi la strada verso le spiagge con una notevole potenza di fuoco (le munizioni di pronto impiego sono forse 1.000-2.000).\nServizio.\nIn termini di servizio, i \"Lebed\" sono stati assegnati alla Flotta del Baltico, quella del Mar Nero e quella del Pacifico.\nIl loro impiego tipico ne prevedeva l'uso da parte delle uniche LSD (navi da sbarco con bacino) sovietiche, le Ivan Rogov, che di norma ne avevano 2 ognuna.\nPoich\u00e9 le \"Ivan Rogov\" sono state realizzate in appena 3 esemplari, il numero dei Lebed \u00e8 stato eccedente le necessit\u00e0, e quindi tali mezzi potrebbero essere stati considerati utili anche per altri tipi di missione.\nI loro successori sono stati gli hovercraft classe Tsaplya, ma pare che solo 5 mezzi siano stati costruiti tra il 1982 ed il 1988.\nCollegamenti esterni.\nNavi da sbarco russe all'Indonesia"}
{"id": "663921", "revid": "1543377", "url": "https://it.wikipedia.org/wiki?curid=663921", "title": "Classe Gus", "text": "La classe Gus (nome in codice NATO, secondo la denominazione sovietica Project 1205 Skat) \u00e8 una classe di hovercraft costruiti dall'Unione Sovietica tra il 1969 e il 1972; sono stati tra i primi mezzi sovietici di questo tipo ad entrare in servizio in quantit\u00e0 considerevoli. La loro origine va cercata nel modello di traghetto civile della classe Skate e la valutazione di questo tipo, una volta creata la versione militare, venne compiuta nel 1969, e gi\u00e0 l'anno dopo part\u00ec la produzione al ritmo di 2-3 esemplari l'anno.\nCaratteristiche.\nSi tratta di un veicolo relativamente economico, leggero e veloce. La sostentazione avviene con un'unica elica, mentre altre due, non intubate, sono presenti per la propulsione. I motori sono due turbine aeronautiche a gas da 780 hp, da confrontarsi con le tre turbine da 3.600 hp poste sui mezzi della classe Lebed, che sono appena pi\u00f9 grandi. I Gus hanno una plancia elevata sulla struttura complessiva, e i grandi piani di coda caratteristici delle altre serie sovietiche posti dietro le eliche, per avere controllabilit\u00e0 anche a velocit\u00e0 molto basse (per via dell'aria soffiata dalle eliche verso i piani stessi). Le eliche non sono intubate. Un piccolo albero ESM porta il radar di navigazione e scoperta in superficie e un IFF. Internamente vi \u00e8 spazio per 25 uomini, un plotone di fanti di marina con equipaggiamento completo (la versione civile aveva 50 posti) e altri 5, se necessario, come carico extra. \u00c8 possibile portare in alternativa 8 tonnellate, ma non vi \u00e8 la rampa di carico anteriore, per cui non sono possibili automezzi.\nUtilizzo.\nUsati largamente per vari compiti, i Gus sono stati realizzati in 29 esemplari almeno. Pur pesando un terzo dei Lebed, e trasportando un quinto del carico massimo, hanno avuto apparentemente molto successo, tanto che le navi della classe Ivan Rogov hanno talvolta usato tre di essi al posto dell'LCM classe Ondatra e dei due Lebed normalmente a bordo. I loro compiti sono stati, tra l'altro, quelli di pattugliamento sulle coste, nei fiumi, ricognizione delle coste prima di sbarchi anfibi, introduzione di squadre di forze speciali. Essi sono stati apparentemente, e nonostante le limitazioni, dei veicoli di successo, nonostante le sopraccitate limitazioni di carico utile. Evidentemente la loro relativa economicit\u00e0 (pensando all'apparato motore, in particolare) li ha resi assai pratici in impieghi di routine, per i quali gli hovercraft, che sono mezzi assai costosi nell'impiego, sono normalmente poco efficienti."}
{"id": "663922", "revid": "124980640", "url": "https://it.wikipedia.org/wiki?curid=663922", "title": "FN MAG", "text": "La FN MAG \u00e8 una mitragliatrice media ad impiego generalizzato, di costruzione belga e ampia diffusione a livello mondiale.\nL'acronimo MAG sta per \"Mitrailleuse d'Appui G\u00e9n\u00e9ral\"; le versioni britanniche sono invece conosciute come L7, L8 e relative varianti.\nStoria.\nLa seconda guerra mondiale sanc\u00ec la nascita di una nuova categoria di armi automatiche, quelle di impiego generale (GPMG, \"general-purpose machine-gun\"), adatte per l'accompagnamento della fanteria sia in attacco che in difesa, e quindi capaci di funzionare con configurazioni leggere, a cominciare dal raffreddamento, essenziale per una macchina termodinamica come in definitiva esse sono, e ottenuto solo con l'aria (ovvero, la definitiva sostituzione degli ingombranti manicotti con tanto di serbatoio di condensazione), grazie ad una costruzione migliore e pi\u00f9 robusta.\nEsse potevano essere usate con un leggero bipiede in fase d'attacco, come mitragliatrice leggera d'accompagnamento, oppure, con il treppiede pesante, come mitragliatrici pesanti d'arresto, in funzione difensiva. Le GPMG trovarono subito molto successo, ed essendo di realizzazione relativamente semplice, molti modelli apparvero tra gli anni '40 e i '60.\nAspetti tecnici.\nLa struttura di quest'arma \u00e8 basata sia sulla sua funzione bivalente, che sul tipo di munizione da impiegare, la 7,62 \u00d7 51 mm standard. La sua struttura comprende un calcio in legno, una impugnatura simile a quella di una pistola e una canna del gas di recupero sotto quella di sparo. Il funzionamento \u00e8 a sottrazione di gas, che permette, tramite la sottrazione del gas dalla canna di sparo (entrano nella canna sottostante) di far rinculare l'otturatore e il resto dei meccanismi del blocco una volta che il colpo \u00e8 sparato.\nLa struttura \u00e8 in parte lavorata al massello, solo parzialmente chiodata, e questo la rende molto pesante, anche se per converso \u00e8 anche molto robusta. Cos\u00ec i soldati che la usano sanno sia che \u00e8 un'arma affidabile da sparare, che pesante da portare a tracolla. Ma in molti casi essa \u00e8 adattata all'impiego da veicoli, cos\u00ec prevalgono le sue doti rispetto ai difetti. L'alimentazione \u00e8 a nastro, una cosa che pu\u00f2 comportare dei problemi in caso di azioni veloci d'attacco a piedi, in quanto non essendovi caricatori nella marcia \u00e8 facile impigliare i proiettili del nastro in sterpaglie e ostacoli vari.\nIl modello ha un vantaggio rispetto alla maggior parte della concorrenza, una valvola che ha la funzione di regolare la quantit\u00e0 di gas sottratto, realizzando differenti prestazioni. Questo \u00e8 il motivo per cui non vi \u00e8 un'indicazione precisa della cadenza di tiro, che a seconda delle regolazioni varia tra 600 e 1000 colpi al minuto. Questo rende semplice, senza meccanismi particolarmente complessi, variare le caratteristiche dell'arma, per esempio in azioni d'attacco come anche in funzione contraerea \u00e8 desiderabile aumentare il volume di fuoco massimo, mentre \u00e8 vero l'opposto in lunghe azioni di fuoco d'arresto. Il calcio, oltre che in legno, \u00e8 caratterizzato da 7 scanalature perpendicolari, che aiutano la presa, mentre alla sua estremit\u00e0 vi \u00e8 la fibbia per la cintura a tracolla. La presenza del bipiede \u00e8 standard, ma pu\u00f2 essere sostituito con un treppiede se necessario, oppure, per installazione su veicoli, supporto sferico. In tali casi il calcio, inutile, \u00e8 usualmente rimosso. La canna \u00e8 sostituibile, per via del surriscaldamento, con un'altra, in maniera rapida. Essa ha un freno di bocca a pi\u00f9 lumi, per ridurre il rinculo.\nPaesi utilizzatori.\nLa sua produzione ha riguardato numerosi paesi, con la Gran Bretagna, che per prima ne ha acquisito la licenza, sostituendo le obsolete Vickers e le Lewis. La produzione \u00e8 per\u00f2 andata anche ad altri paesi, come l'Argentina, Israele, Singapore, Sudafrica e Taiwan. La NATO ha apprezzato l'affidabilit\u00e0 di queste armi, come si pu\u00f2 vedere dall'arrangiamento dei Leopard 1 e 2 olandesi, che sostituiscono la MG 3 con tale armamento.\nImpiego bellico.\nNel 1961 il governo rivoluzionario di Fidel Castro a Cuba, acquist\u00f2 un grosso lotto di armi dal Belgio, fucili FAL e questa mitragliatrice. Tutte armi che furono impiegate dal 1961 al 1966 sia alla Baia dei Porci che durante la \"Guerra contra los bandidos\" per debellare forze controrovoluzionarie sulla Sierra dell'Escambray. Da allora queste armi furono poi sostituite dalla \"famiglia\" sovietica degli AK47. \nGli inglesi hanno usato le FN MAG diffusamente durante la guerra delle Falkland installate sulle navi come difesa contraerea supplementare, su mezzi terrestri, elicotteri e mezzi da sbarco. L'Argentina, che combatteva largamente con le stesse armi della fanteria, le ha usate a sua volta contro gli inglesi."}
{"id": "663923", "revid": "729019", "url": "https://it.wikipedia.org/wiki?curid=663923", "title": "FN Minimi", "text": "La FN Minimi (dal francese \"Mini-mitrailleuse\" - mini mitragliatrice) \u00e8 una mitragliatrice leggera calibro 5,56 \u00d7 45 mm NATO o 7,62 \u00d7 51 mm NATO (versione MK3) prodotta dall'azienda belga Fabrique Nationale de Herstal.\n\u00c8 utilizzata dallo US Army a partire dagli anni '80 con la denominazione M249 SAW (Squad Automatic Weapon - mitragliatrice di squadra).\nStoria.\nVenne progettata intorno al 1974 e concepita come arma di squadra, essendo essenzialmente un fucile mitragliatore, e non ha sostituito interamente la MAG (per plotoni e compagnie), non avendo il proiettile una sufficiente efficacia oltre i 400m.\nProdotta a partire dal 1982, negli anni ottanta dall'US Army come rimpiazzo del M60, dimostrandosi un'arma compatta e manovrabile, venendo ancora oggi utilizzata da diversi eserciti nel mondo.\nTecnica.\nLa struttura di questa arma \u00e8 lineare e testimonia una costruzione e produzione secondo standard europei. La sua struttura ha un'impostazione simile a quella della MAG, ma \u00e8 fornita di un dispositivo rotante di bloccaggio che scorre nel castello dell'arma. Il peso complessivo, grazie alla nuova progettazione, \u00e8 di circa un terzo inferiore alla MAG, e resta inferiore persino con il caricatore da 200 colpi e bipiede.\nL'alimentazione \u00e8 stata uno dei maggiori particolari d'innovazione nel progetto, perch\u00e9 si \u00e8 trovato il modo di ripiegare il nastro all'interno di un contenitore sistemato sotto l'arma. Esso contiene 100 o 200 colpi calibro 5,56 NATO, ma \u00e8 possibile sostituirlo con un caricatore laterale da 30 colpi STANAG, lo stesso dell'M16 statunitense e dell'italiano Beretta AR 70/90. \u00c8 fornita di una maniglia per il trasporto, e di un bipiede per il fuoco a terra, ma l'arma \u00e8 anche utilizzabile in piedi dato il ridotto rinculo. La canna ha una bocca a leggero tromboncino. L'arma spara con una cadenza di tiro teorica di circa 600-700 colpi al minuto, ma la cadenza \u00e8 modificabile tramite un regolatore di afflusso di gas posto sotto la canna; la canna \u00e8 protetta da un copricanna a sezione rettangolare. \u00c8 utilizzata dalle forze armate di numerosi paesi come arma di appoggio tattico a livello di squadra.\nNella versione ordinaria monta un calcio pieno in polimeri, ed \u00e8 disponibile una versione con canna accorciata e calcio scheletrato e retrattile (versione Par\u00e0) per le truppe d'assalto. La versione SPW (Special Purpose Weapon) prevede invece una canna di lunghezza intermedia fra le due versioni precedenti, calcio simile a quello della versione Par\u00e0 ed una guida di tipo Picatinny per mirini di vari tipi. Quest'ultima versione, lievemente modificata, \u00e8 stata adottata dalle Forze speciali statunitensi con il nome di \"Mk.46 model 0\".\nImpiego.\nDopo un lungo lavoro per rendere tale mitragliatrice affidabile, togliendo i difetti trovati nei modelli di pre-produzione, l'arma ha avuto un buon successo operativo e commerciale. Tra i Paesi che hanno adottato la mitragliatrice vi sono l'Italia e soprattutto gli USA. L'arma \u00e8 stata adattata anche alla nuova cartuccia SS109, sviluppata come munizione NATO standard, e pi\u00f9 pesante e potente dell'M193 americana, con una diversa rigatura della canna. Essa \u00e8 estesamente usata nella missione UNIFIL in Libano (2006) e nella guerra in Iraq (2007)."}
{"id": "663924", "revid": "633110", "url": "https://it.wikipedia.org/wiki?curid=663924", "title": "Vz-59", "text": "La Vz.59 \u00e8 una mitragliatrice ad uso generalizzato (GPMG) cecoslovacca moderna.\nStoria.\nLa Cecoslovacchia negli anni '20 realizz\u00f2 la mitragliatrice leggera ZB vz. 26, arma dalle eccellenti prestazioni e che conobbe grande successo commerciale e operativo. Nel dopoguerra, passata la Cecoslovacchia nel Patto di Varsavia, fu ideata la Vz. 52, adattamento del precedente con alimentazione a nastro, con risultati per\u00f2 mediocri. Venne quindi messo in produzione il Vz. 59, che ha mantenuto l'alimentazione del precedente, considerata l'unica cosa realmente riuscita del progetto complessivo.\nCaratteristiche tecniche.\nIl nastro di alimentazione arriva al castello, scorrendo su apposite guide metalliche, e un dispositivo a camma si attiva spingendo la cartuccia in avanti, sfilandola dal nastro, e introducendola nella camera di scoppio. In seguito, la PK sovietica ne copi\u00f2 il concetto.\nUtilizzo.\nLa Vz.59 \u00e8 una mitragliatrice polivalente, che pu\u00f2 quindi essere adattata sia al ruolo di fucile mitragliatore, con bipede (designato Vz.59L), che come mitragliatrice di supporto, la Vz.59 basica, con treppiede e canna pesante. La canna ha in ogni caso una bocca a tromboncino. \nLa versione per corazzati \u00e8 chiamata Vz.59T, comandata con un solenoide. La Vz.59N \u00e8 stata costruita per l'export e usa la cartuccia Nato da 7,62 \u00d7 51 mm. La caratteristica pi\u00f9 insolita \u00e8 un collimatore a cannocchiale, illuminabile per il tiro notturno con una piccola lampadina, ed utilizzabile anche per il tiro contraereo.\nLa Vz.59 non ha avuto molto successo nell'export, e non pare che abbia avuto esito la versione Nato, almeno a tutti gli anni '80.\nCuriosit\u00e0.\nL'arma \u00e8 presente nel videogioco Vietcong 2"}
{"id": "663925", "revid": "1318658", "url": "https://it.wikipedia.org/wiki?curid=663925", "title": "Naviplane N500", "text": "I Naviplane N500 erano due hovercraft francesi per il trasporto passeggeri costruiti dalla \"Soci\u00e9t\u00e9 d'\u00c9tude et de D\u00e9veloppement des A\u00e9roglisseurs Marins\" (SEDAM) a Pauillac nel 1977. La SEDAM era una filiale della Bertin &amp; Cie, come la societ\u00e0 produttrice dell'A\u00e9rotrain.\nDescrizione.\nSimili agli SR.N4 britannici, essi erano grandi unit\u00e0 impiegate come traghetti veloci, con un portello di carico per automezzi e capacit\u00e0 complessive di carico passeggeri-autoveicoli molto notevoli, di circa 85 t. La propulsione era del resto all'altezza di tale requisito, infatti vi erano cinque turbine a gas da 3.600 HP per altrettante eliche e ventole di sollevamento. La velocit\u00e0 raggiungibile era pure molto elevata , mentre l'aspetto esteriore era caratterizzato da uno stabilizzatore orizzontale contenente tre turbine a gas per le eliche propulsive (le altre due azionavano le ventole di sollevamento).\nSi trattava dei pi\u00f9 grandi mezzi di tale tipo costruiti in Francia, ma l'N500-1 and\u00f2 perduto per un incendio durante lavori di riparazione, mentre l'N500-2, l'unica altra unit\u00e0 costruita, ebbe un cuscino biconcavo per aumentare del 10% il volume della massa d'aria trattenuta, per aumentare le prestazioni. Eppure, i guai tecnici furono tali da indurre a ritirarlo nel 1983, a causa delle sempre pi\u00f9 frequenti avarie che lo rendevano inutilizzabile per lunghi periodi.\nIl loro (eventuale) ruolo militare, se fosse scoppiata una guerra di ampia scala, sarebbe stato quello di trasporto veloce su rotte ritenute minate, che gli hovercraft, senza pescaggio e con sovrastrutture in leghe leggere pressoch\u00e9 amagnetiche, avrebbero potuto percorrere in relativa sicurezza.\nSviluppo.\nNel 1973, la SEDAM lanci\u00f2 un progetto di hovercraft di grande capacit\u00e0.\nDue esemplari furono costruiti a partire dal 1976:\nIn seguito alla rinuncia del dipartimento della Gironda, la SNCF prende anche il \"N500-01\" per metterlo in servizio sulla Manica.\nDue opzioni supplementari furono poste dalla Compagnie G\u00e9n\u00e9rale Transatlantique per un eventuale collegamento tra Nizza e la Corsica, ma queste opzioni non ebbero mai seguito a causa della chiusura della societ\u00e0 nel 1977.\nServizio.\nIl \"Naviplane N500-02 \u00abIng\u00e9nieur Jean Bertin\u00bb\" fu utilizzato sulla Manica a partire dal 1978 dalla societ\u00e0 \"Seaspeed\", filiale comune della British Rail e della SNCF. Oper\u00f2 accanto agli hovercraft britannici SR.N4.\nNel 1981 fu ceduto alla societ\u00e0 britannica \"Hoverspeed\" nata dalla fusione di \"Seaspeed\" e della sua concorrente \"Hoverlloyd\", che utilizzava anche lei degli hovercraft tra l'Inghilterra e la Francia. L'\"N500-02\" ha operato nuovamente nel 1983, per un corto periodo, dopo aver subito numerose modifiche.\nRecord.\nIl \"Naviplane N500-02 \u00abIng\u00e9nieur Jean Bertin\u00bb\" ha stabilito i seguenti record sulla Manica:"}
{"id": "663926", "revid": "287204", "url": "https://it.wikipedia.org/wiki?curid=663926", "title": "Classe SR-N4 Mountbatten", "text": "La classe SR-N4 Mountbatten \u00e8 una classe di hovercraft di produzione britannica, composta da numerosi mezzi che all'origine erano idonei per tragitti di 185\u00a0km (100 miglia nautiche), cosa congrua con il loro compito di trasporti attraverso la Manica di veicoli e persone. Essi hanno una rampa di carico e uno di scarico, come nel caso dei traghetti Ro-Ro.\nLa prima versione venne costruita in 4 esemplari appena, che vennero prontamente trasformati nel modello Mk 2, mentre almeno 2 sono stati realizzati nella versione Mk 3. Tutti questi veicoli hanno in comune la stessa configurazione, ovvero quella di mezzi molto larghi, ampiamente vetrati, con un rapporto tra lunghezza e larghezza dell'ordine di 3:2. Le loro 4 turbine sono collegate, tramite ingranaggi, sia ad una ventola di sollevamento che ad un'elica di propulsione, sistemata alla sommit\u00e0 di un albero con una scatola meccanica per la trasmissione, contenente i giunti a 90 gradi. Praticamente, sembra un arrangiamento simile a quello di un generatore eolico, ma la trasmissione di potenza segue esattamente il percorso inverso. Le eliche, quadripale, sono sistemate ai lati della struttura, mentre dietro a queste vi sono 2 timoni verticali, precisamente dietro le 2 eliche posteriori.\nLa Mk 3 ha una sezione aggiuntiva di 16 metri circa, centrale, che per\u00f2 \u00e8 compensata anche dall'aumento della larghezza, per cui continua ad essere di forma bassa e larga, con finestrini praticamente per tutte le fiancate che, avendo solo un ponte passeggeri, sono molto basse. La plancia \u00e8 sistemata sul davanti, in un piccolo vano sopra il tetto del vano passeggeri, e ha al di sopra il radar di navigazione. Se la Mk 2 trasporta 282 passeggeri e 37 veicoli, la Mk3, ben pi\u00f9 grande, ha 418 passeggeri e 60 vetture. L'utilit\u00e0 di tali veicoli veloci era ovvia in caso di guerra con il Patto di Varsavia: trasporto veloce di truppe e materiali, anche senza aeroporti utilizzabili (a differenza degli aerei) e con mare minato (a differenza delle navi).\nUna versione studiata per il trasporto militare veloce era la Military 4, annunciata nel 1980. Essa avrebbe potuto trasportare 1000 soldati equipaggiati, o rifornimenti per 165 tonnellate a 65 nodi, ma non ha avuto seguito. Si sarebbe potuto forse ottenere capacit\u00e0 simili anche dall'Mk 3 privato degli arredamenti civili. Si tratta di capacit\u00e0 di carico davvero notevoli per la potenza installata e la struttura, forse dipendente dal fatto che si tratta di strutture relativamente leggere, realizzate per ruoli civili. Infatti gli \u2018Aist\u2019 sovietici trasportano meno seppure con il 40% di potenza in pi\u00f9.\nUn altro modello di SR.N4 per compiti militari era il Mk 4, realizzato in almeno 1 esemplare per compiti di trasporto o di lotta antimine, grazie a contenitori pallettizzati. Esso era basato sul Mk 2, di cui aveva praticamente identiche le dimensioni, ma con un maggior peso e potenza. L'autonomia era incrementata a 10 ore di navigazione complessiva, mentre oltre al pieno di carburante poteva trasportare 60t. di carico. Come cacciamine esso aveva la velocit\u00e0, l'invulnerabilit\u00e0 alle mine a contatto e a gran parte delle altre, ub sistema di combattimento e un sistema di dragaggio antimine, e infine un veicolo teleguidato PAP-104 francese per la scoperta e la neutralizzazione subacquea. Come trasporto a corto raggio, poteva arrivare a ben 90 tonnellate. Tra questi carichi, anche 110-120 mine, cosa possibile a ogni hovecraft (e traghetto) con portelloni di scarico per mezzi. La sua costruzione, come quella di tutte le altre \u2018Mountbatten\u2019 \u00e8 stata eseguita dalla British Hovercraft Corporation. La sua rivoluzionaria concezione venne tuttavia scartata in favore dei cacciamine in vetroresina, 5 volte pi\u00f9 lenti e ben pi\u00f9 vulnerabili, anche se idonei per le navigazioni in mare aperto prolungate, anche in condizioni difficili."}
{"id": "663927", "revid": "287204", "url": "https://it.wikipedia.org/wiki?curid=663927", "title": "Classe Osprey (cacciamine)", "text": "La classe Osprey di cacciamine della US Navy deriva dal progetto della Classe Lerici italiana. Questa classe \u00e8 scaturita dalle esigenze della marina americana di una unit\u00e0 sofisticata, che avrebbe dovuto concretizzarsi nella Classe Cardinal, ma per problemi di bilancio si \u00e8 orientata verso un progetto convenzionale.\nDestinate alla ricerca, alla classificazione e alla distruzione di mine navali in aree litorali e costiere, sono tra le prime pi\u00f9 grandi unit\u00e0 al mondo (sempre dopo la classe Lerici) di questo tipo ad essere costruite interamente in fibra di vetro per resistere meglio agli effetti di un'esplosione subacquea. Loro compito primario \u00e8 la classificazione delle minacce subacquee. Per assolvere questo compito esse fanno uso di sonar a profondit\u00e0 variabile (VDS - Variable Depth Sonar) ad alta definizione e sistemi video ed apparati quali robot sottomarini che permettono la detonazione di mine anche tramite controllo remoto.\nOrigini: Il progetto Cardinal.\nIl progetto originale della \"Classe Cardinal\" prevedeva la costruzione di 17 esemplari. Il suo concetto rivoluzionario era che si trattava di un'unit\u00e0 SES, ovvero una Surface Effect Ship, nave ad effetto superficie. Le unit\u00e0 SES sono simili agli hovercraft, ma con un migliore rapporto tra potenza e dislocamento ed una migliore manovrabilit\u00e0 e stabilit\u00e0 dell'imbarcazione in condizioni di mare grosso. Le imbarcazioni SES sono poco vulnerabili alle mine, poich\u00e9 quasi senza immersione, anzi con lo scafo a circa 1 metro dal mare, hanno poca segnatura magnetica e acustica e quindi possono passare sopra campi minati senza difficolt\u00e0. I \"Cardinal\" erano previsti con uno scafo in vetroresina, che si immergeva di poco sotto il livello del mare, contenendo lateralmente l'espandersi del cuscino d'aria, al posto della struttura gonfiabile di gomma. Questa era presente ancora nella parte anteriore e posteriore.\nLa centrale di combattimento era stabilito dovesse essere collegata ad un sonar filabile in profondit\u00e0 SQQ-30 (che \u00e8 un SQQ-14 migliorato), ma che avrebbe dovuto nondimeno essere sostituito dall'SQQ-32. I sistemi di dragaggio sarebbero stati il sistema meccanico Size 1, il sistema magnetico Mk 5 ed i sistemi acustici Mk4V e Mk6G, avrebbe dovuto essere presente anche un MVN, veicolo subacqueo teleguidato, con un cavo di 1525\u00a0m, velocit\u00e0 di 6 nodi e telecamera, cariche esplosive o cesoie, il tutto per un peso di 998\u00a0kg e una lunghezza di 3,8 metri.\nNonostante la classe Cardinal avrebbe potuto diventare un considerevole e innovativo successo, continui problemi e una certa trascuratezza degli statunitensi nella guerra alle mine l'hanno via via condannata al fallimento; alla fine il programma \u00e8 stato abbandonato e al loro posto sono state comprate delle unit\u00e0 classe Osprey, in vetroresina ma di concezione interamente tradizionale per tutto il resto.\nServizio.\nLe unit\u00e0 nella US Navy sono andate tutte in disarmo. I cacciamine \"USS Heron\" e \"USS Pelican\" rivenduti alla Grecia sono stati ribattezzati rispettivamente \"Kalipso\" (greco: \u039a\u03b1\u03bb\u03c5\u03c8\u03ce) ed \"Evniki\" (\u0395\u03c5\u03bd\u03af\u03ba\u03b7), mentre \"USS Cardinal\", ribattezzato \"al-\u1e62idd\u012bq\", e \"USS Raven\", ribattezzato \"al-F\u0101r\u016bq\" sono stati venduti all'Egitto.\nIl 29 aprile 2008 il Presidente \u00e8 stato autorizzato dal Congresso alla vendita alla Lituania di \"USS Kingfisher\" e \"USS Cormorant\", dei cacciamine \"USS Blackhawk\" e \"USS Shrike\" alla Turchia e di \"USS Oriole\" e \"USS Falcon\" a Taiwan."}
{"id": "663928", "revid": "2108263", "url": "https://it.wikipedia.org/wiki?curid=663928", "title": "Casa di Lancaster", "text": "La Casa di Lancaster fu uno dei due rami cadetti della dinastia dei Plantageneti. \nPer estensione, Lancaster indica anche i sostenitori di tale casata, come in Francia gli Armagnacchi e Borgognoni.\nI contrasti tra la casa dei Lancaster e la casa di York per la successione al trono del regno d'Inghilterra tra la seconda met\u00e0 del XIV e il XV secolo diedero origine alla Guerra delle due rose, chiamata cos\u00ec dai loro rispettivi stemmi raffiguranti appunto delle rose.\nStoria.\nOrigini.\nLa prima creazione del casato inglese dei \"Lancaster\" (il cui stemma era una rosa rossa) fu con l'investitura a conte di Lancaster da parte di re Enrico III a favore del suo secondogenito Edmondo il Gobbo, nel 1267. \nIl titolo pass\u00f2 al nipote Enrico Plantageneto, che fu elevato a primo duca di Lancaster nel 1351, il quale per\u00f2 ebbe solo due figlie femmine.\nLa seconda creazione del titolo si ebbe con l'investitura da parte di re Edoardo III del suo quartogenito Giovanni di Gand, a duca di Lancaster nel 1362; Giovanni di Gand aveva precedentemente sposato Bianca di Lancaster, figlia di Enrico Plantageneto e quindi era genero del primo duca di Lancaster. Usualmente si indica come capostipite della casa di Lancaster Giovanni di Gand e non Edmondo il Gobbo, in quanto il primo duca di Lancaster non avrebbe potuto trasmettere il titolo per via femminile senza l'intervento del re.\nContrasto.\nCon la morte del padre di Giovanni di Gand, Edoardo III Plantageneto, il trono pass\u00f2 al nipote Riccardo II (1367-1400), figlio di Edoardo di Woodstock (detto il Principe Nero), deceduto nel 1376. Enrico IV (1367-1413), figlio di Giovanni di Gand, rivendicando per s\u00e9 il trono inglese, depose Riccardo II.\nTanto Enrico IV quanto suo figlio Enrico V (1387-1422) governarono in modo quasi assoluto: la corona ristabil\u00ec l'ordine interno e riscosse successi sul piano internazionale.\nEnrico V, ricordato come un impavido guerriero, giunse a essere riconosciuto erede al trono francese (si era infatti nel pieno della Guerra dei cent'anni, scoppiata nel 1337, e che terminer\u00e0 soltanto nel 1453). Il regno di Enrico VI (1421-1460), invece, fu molto meno saldo e sicuro: affetto da disturbi di schizofrenia, che lo portarono a un collasso psicofisico nell'agosto del 1454, venne spesso fortemente condizionato dalla moglie Margherita d'Angi\u00f2 e dal duca di Suffolk.\nGuerra con gli York.\nApprofittando della demenza del sovrano, Riccardo di York (1411-1460), discendente di Lionello di Anversa, duca di Clarence, figlio di Edoardo III e di Edmondo di Langley, duca di York e dunque pretendente al trono, con l'appoggio della grande nobilt\u00e0 ottenne la luogotenenza del regno. Ci\u00f2 gli valse la feroce ostilit\u00e0 dei lancasteriani e tra le due fazioni cominciarono le battaglie. Nel 1459 Riccardo fece prigioniero Enrico, facendosi riconoscere erede al trono, ma l'anno successivo fu ucciso in battaglia dalle truppe dei Lancaster. Edoardo IV (1442-1483), secondogenito di Riccardo, presa Londra, divenne re nel 1461. \nCostui tuttavia aveva una grossa spina nel fianco: Enrico VI, seppur imprigionato nella Torre di Londra e incapace di intendere e di volere, era ancora vivo e costituiva un pericolosissimo punto di riferimento per i lancasteriani da una parte, e per Francesi e Scozzesi dall'altra, che avrebbero visto volentieri vacillare il trono inglese. \nNel 1471, Enrico fu rimesso sul trono, ma poco tempo dopo fu nuovamente rovesciato da Edoardo, che, per sbarazzarsi del problema, lo fece assassinare. Le lotte dinastiche si riaccesero nel 1483, alla morte di Edoardo, poich\u00e9 gli eredi del re erano poco pi\u00f9 che decenni. I principini furono affidati alle cure dello zio Riccardo, che, anzich\u00e9 proteggerli e istruirli, li fece incarcerare, dichiarandoli illegittimi, e facendosi incoronare col nome di Riccardo III (1452-1485).\nFine della guerra e ascesa dei Tudor.\nLa nobilt\u00e0 inglese, e in particolare le casate dei Lancaster e degli York, uscirono decimate dal conflitto (alcune famiglie arrivarono quasi all'estinzione), che, come noto, fu concluso da Enrico VII Tudor (1457-1509). Costui, discendente da un ramo illegittimo dei Lancaster (l'unione tra Giovanni di Gand e una certa Catherine Swynford), fu tanto accorto da sposare la principessa Elisabetta di York (1466-1509), figlia di Edoardo IV, conciliando cos\u00ec i due potenti casati. \nPot\u00e9 allora procedere alla creazione di un apparato statale capace di reggere il passo con quello della Francia di Luigi XI. Stabilendo buoni rapporti con il Portogallo, i Paesi Bassi e la lega anseatica e inaugurando una politica di apertura nei confronti dei ceti borghesi, Enrico VII riusc\u00ec a rafforzare le basi economiche dello stato e a reinserire l'Inghilterra nei circuiti commerciali europei.\nI suoi discendenti, che governeranno il Paese per 118 anni, porteranno il trono inglese a essere tra i pi\u00f9 potenti, ricchi e influenti d'Europa."}
{"id": "663930", "revid": "1275329", "url": "https://it.wikipedia.org/wiki?curid=663930", "title": "Killer (gioco di ruolo)", "text": "Killer (anche conosciuto come, Streetwars, Sicario o Assassin) \u00e8 un gioco di ruolo dal vivo comunemente praticato nei campus dei college e nelle comunit\u00e0 delle scuole superiori, soprattutto negli Stati Uniti. I partecipanti sono assassini e vittime allo stesso tempo, devono \"uccidere\" il loro bersaglio evitando di essere scoperti e di essere uccisi a loro volta. Il giocatore che riesce a sopravvivere a tutti gli altri o totalizza un punteggio pi\u00f9 alto vince il gioco.\nL'uccisione \u00e8 ovviamente fittizia, ad esempio si invia alla vittima una lettera con scritto \"hai aperto un pacco bomba\" o si inserisce un \"cicalino\" su una porta per simulare l'innesco di una trappola. Oppure ci si colpisce con pistole ad acqua o palline di carta.\nKiller \u00e8 descritto come un gioco che invade la vita reale. Il gioco non \u00e8 riservato ad alcune ore del giorno, ma \u00e8 integrato nelle attivit\u00e0 quotidiane dei giocatori. Un torneo pu\u00f2 durare per giorni, o settimane e mentre il gioco \u00e8 in sviluppo, tutti i giocatori sono l'obiettivo di qualcun altro e hanno i propri obiettivi. Il gioco \u00e8 fatto in modo da indurre un'atmosfera di paranoia, in quanto il tentativo di assassinio potrebbe accadere in ogni momento.\nSistema di gioco.\nKiller ha diverse varianti tutte ispirate in qualche modo al cinema e soprattutto al film \"La decima vittima\" (1965) di Elio Petri basato sul racconto \"La settima vittima\" di Robert Sheckley. Alcune regole del gioco restano per\u00f2 invariate. Ad un tempo prestabilito ogni giocatore ha un \"target\" (o pi\u00f9) ed \u00e8 a sua volta il target di uno (o pi\u00f9) giocatori. Ai giocatori viene assegnato il target dai coordinatori, ma essi non conoscono l'identit\u00e0 della persona a cui essi sono stati assegnati come target. In giochi di grande entit\u00e0, i giocatori potrebbero non conoscere l'identit\u00e0 di ogni altro giocatore a parte i loro target. Al raggiungimento dell'obiettivo se ne acquisisce uno nuovo (in genere l'obiettivo della nostra vittima) e cos\u00ec finch\u00e9 non scada il tempo o finch\u00e9 non resta un solo giocatore.\nSteve Jackson ha scritto una formalizzazione delle regole e delle principali varianti, tradotta e pubblicata in italiano dalla Nexus Editrice come \"Killer - il gioco dell'assassinio\"."}
{"id": "663933", "revid": "287204", "url": "https://it.wikipedia.org/wiki?curid=663933", "title": "AGNES 200", "text": "Durante gli anni settanta e ottanta, la Francia lancia degli studi per delle navi da guerra di scorta (\"escorteurs\") ad alta velocit\u00e0 (pi\u00f9 di 40 nodi). Questi studi e riflessioni portano su diversi progetti; gli unici progetti sperimentali realizzati saranno il MOLENES e lAGNES 200 (AG per indicare la lega alluminio-magnesio, NES per \"navire \u00e0 effet de surface\" e 200 per 200 tonnellate).\nDescrizione.\nLe unit\u00e0 SES (Surface Effect Ship) sono la naturale evoluzione degli hovercraft, largamente meno efficienti. Esse hanno ottenuto attenzione, come mezzo pratico per riuscire a superare le 500. di dislocamento che in effetti gli hovercraft, a causa dell'enorme potenza richiesta, non riescono a superare di molto. Le SES a loro volta sono molto costose, e le realizzazioni pratiche sono ancora questionabili in termini di rapporto costo efficacia.\nMOLENES.\nIl MOLENES (dal francese: \"MOd\u00e8le LEger de NES\", in italiano: \"Modello leggero di NES\").\nLa Francia \u00e8 rimasta presto interessata al concetto. La prima SES francese \u00e8 stata la MOLENES, sigla che significa \"mezzo sperimentale a effetto superficie\". Realizzata nel 1981, essa aveva una massa di 5,4 tonnellate e lunghezza di 12,1m. Le sue sperimentazioni sono state considerate necessarie per stabilire tra l'altro il corretto rapporto lunghezza-larghezza delle navi di questo tipo che somigliano molto a dei catamarani, come anche gli effetti delle sollecitazioni strutturali della velocit\u00e0 e delle manovre.\nAGNES 200.\nLAGNES 200 (dal francese: \"Aluminium-maGn\u00e9sium NES de 200 tonnes\", in italiano: \"Alluminio-maGnesio NES da 200 tonnellate\").\nAlla MOLENES \u00e8 seguita la NES-200, molto pi\u00f9 pesante (196,3t), che rappresent\u00f2 un passo successivo verso la realizzazione di un modello di uso operativo, che nei piani era realizzabile all'inizio del XXI secolo. Questa nave avrebbe approfittato della larghezza del suo scafo per ospitare un largo ponte di volo, nonostante la lunghezza dello scafo assai modesta, con un grande hangar e un buon numero di elicotteri. L'armamento e i sensori sarebbero stati anch'essi pienamente all'altezza di una nave di prima linea.\nL'apparato propulsivo avrebbe contribuito a determinare le caratteristiche pi\u00f9 di ogni altra cosa, data l'impostazione della nave. Questa avrebbe potuto navigare in maniera economica in dislocamento con motori diesel, oppure a idrogetto. Per ottenere la sostentazione, avrebbe dovuto utilizzare le turbine al completo, con una potenza calcolata di quasi 100000hp. Navi di dislocamento analogo risalenti agli anni quaranta, come i caccia Mogador o gli incrociatori Capitani Romani hanno avuto potenze similari o addirittura superiori.\nLe difficolt\u00e0 costruttive pratiche risultarono molto pesanti, e cos\u00ec le fregate standard moderne sono adesso vettorate non verso la maggiore velocit\u00e0 ma verso criteri stealth. Ci\u00f2 \u00e8 evidenziato anche dalle rivoluzionarie Lafayette, che si accontentano di 26 nodi con uno scafo normale, ma una traccia radar ridotta al livello di quella di un peschereccio (ma avendo una massa di 3000 t) e che abbisognano di un apparato motore, molto affidabile ed economico (diesel) di potenza pari a un quarto delle futuristiche NES-4000, che non sono andate oltre la progettazione di massima.\nEOLES.\nLEOLES (dal francese: \"Escorteur Oc\u00e9anique L\u00e9ger \u00e0 Effet de Surface\", in italiano: \"Nave di scorta oceanica leggera ad effetto superficie\") fu un progetto presentato nel 1984 dalla DCNS al salone navale \"Euronaval\" \u00e0 Le Bourget (22-27 ottobre 1984).\nNESSIE.\nIl NESSIE (dal francese: \"Navire \u00e0 Effet de Surface de Surveillance des Int\u00e9r\u00eats \u00c9conomiques\", in italiano: \"Nave ad effetto superficie di sorveglianza degli interessi economici\") fu un progetto presentato nel 1984 dalla DCNS al salone navale \"Euronaval\" \u00e0 Le Bourget (22-27 ottobre 1984)."}
{"id": "663934", "revid": "224230", "url": "https://it.wikipedia.org/wiki?curid=663934", "title": "Casato di Lancaster", "text": ""}
{"id": "663937", "revid": "111319", "url": "https://it.wikipedia.org/wiki?curid=663937", "title": "Ottorino Celli", "text": "Cugino di Dario Beni, fu attivo dal 1909 al 1912. Concluse il Giro d'Italia 1909 al nono posto e si ritir\u00f2 nelle due edizioni successive della corsa rosa."}
{"id": "663940", "revid": "198277", "url": "https://it.wikipedia.org/wiki?curid=663940", "title": "North American Soccer League", "text": "La North American Soccer League (NASL) fu la lega professionistica che, dal 1968 al 1984, organizz\u00f2 il campionato di vertice nordamericano di calcio. Il campionato si svolgeva da aprile a settembre / ottobre; dal 1979 prese vita anche il torneo \"indoor\" che si disput\u00f2 nel periodo invernale, a cavallo delle stagioni regolari. L'ultimo torneo estivo si disput\u00f2 nel 1984, quello \"indoor\" a cavallo tra 1983 e 1984 (e una stagione, la 1982/83, non fu disputata per problemi economici).\nPur fallita finanziariamente, sotto il profilo sportivo e dal punto di vista dell'approccio alla disciplina calcistica, l'esperienza della NASL fu il primo tentativo - in parte riuscito - di impostare una visione professionistica del calcio negli Stati Uniti e in Canada. Tale tentativo trov\u00f2 pi\u00f9 tardi concreta realizzazione nella formazione dell'attuale Major League Soccer. Una lega che portava lo stesso nome \u00e8 stata fondata nel 2009 ed \u00e8 stata attiva dal 2011 al 2017 e rappresentava gerarchicamente il secondo livello dopo la Major League Soccer.\nStoria.\nL'origine della Lega e la prima crisi (1967-1969).\nSi ritiene che l'improvviso interesse per il calcio professionistico in Nord America e, pi\u00f9 in generale, in tutto il mondo anglosassone, fosse nato sulla scorta del successo dell' nel campionato del mondo 1966 e del film-documentario che a esso segu\u00ec, \"Goal\".\nNel 1966 nacque, quindi, una Lega a opera di un gruppo di impresari dello sport e dello spettacolo. Essa era nota come \"North American Soccer League\" e ottenne, quasi subito, il patrocinio sia della U.S. Soccer Federation che della FIFA, la quale le riconobbe lo \"status\" di campionato di Prima Divisione. Era, tuttavia, nato un gruppo rivale, la National Professional Soccer League (noto come \"NPSL I\"), che si propose quale alternativa alla NASL; il presidente di quest'ultima, l'impresario sportivo canadese Jack Kent Cooke, onde evitare confusioni sugli acronimi, ribattezz\u00f2 quindi il suo gruppo \"United States Soccer Association\" (\"USSA\").\nSi giunse cos\u00ec alla paradossale situazione nella quale la \"USSA\" deteneva la prerogativa di campionato ufficiale, ma era la NPSL I ad avere un contratto televisivo (con la CBS). Questo provoc\u00f2 la migrazione in massa di tutti i giocatori delle \"franchise\" della USSA verso quelle della NPSL. Inizialmente intenzionata a partire nella primavera del 1968, la USSA si trov\u00f2 cos\u00ec spiazzata e decise di giocare d'anticipo, \"importando\" intere squadre europee in Nord America e facendo loro disputare il torneo del 1967 per conto delle \"franchise\" ufficialmente censite, al fine di dar loro il tempo di ricostruire le squadre per la stagione successiva. Vennero invitate squadre dall'Inghilterra, dalla Scozia, dal Brasile, dall'Argentina e anche dall'Italia.\nLa scarsa \"audience\" - inaccettabile perfino per gli standard televisivi del fine settimana - rese insostenibile per il network televisivo proseguire la collaborazione con la NPSL oltre il suo primo anno di attivit\u00e0 e, quindi, nel 1968 avvenne la fusione tra USSA e NPSL (pi\u00f9 precisamente la NPSL fu incorporata dalla USSA) e la North American Soccer League riprese il nome con il quale aveva inizialmente intenzione di iniziare la sua attivit\u00e0. La NASL oper\u00f2 nella giurisdizione delle federazioni calcistiche canadese e statunitense, e la FIFA le mantenne lo \"status\" di campionato di vertice del sistema di Lega nordamericano.\nLa prima edizione del torneo vide ai nastri di partenza 17 squadre \u2014 in gran parte provenienti dalle due Leghe precedenti \u2014 le quali vennero divise in quattro gironi. Le quattro squadre vincitrici dei propri raggruppamenti disputarono i \"playoff\", al termine dei quali si laurearono campioni gli Atlanta Chiefs. Gli scarsi introiti economici misero per\u00f2 in crisi numerose \"franchise\" e il campionato del 1969 registr\u00f2, prima dell'avvio, la defezione di dodici squadre che avevano disputato il torneo precedente. Furono, quindi, solo cinque squadre, tutte statunitensi, a prendere parte al torneo, al termine del quale si laurearono campioni i Kansas City Spurs.\nLa ripresa (1970-1974).\nQuella del 1970 fu la prima edizione a registrare nuove iscrizioni: per la precisione, due club della costa orientale (Rochester Lancers e Washington Darts) che avevano abbandonato l'American Soccer League II.\nI primi veri segnali di ripresa arrivarono nel 1971 con la nascita dei New York Cosmos, squadra-copertina nata per iniziativa di due fratelli a capo di un'etichetta discografica del gruppo Warner Communications, e costruita per vincere e creare entusiasmo intorno alla disciplina che in America era ancora a livello poco pi\u00f9 che amatoriale. Dopo il primo anno di ambientamento (in cui, comunque, raggiunse la finale), il Cosmos si laure\u00f2 campione nel 1972, mentre la Lega cresceva lentamente sia come numero di spettatori che di \"franchise\" partecipanti (6 nel 1971; 8 nel 1972; 9 nel 1973).\nIl 1974 vide un deciso incremento rispetto alla stagione precedente, il pi\u00f9 significativo della storia della ancor giovane Lega: nonostante le defezioni di Montr\u00e9al e Atlanta, le squadre passarono da 9 a 15. Particolarmente importante fu il gran numero di nuove \"franchise\" della costa occidentale: Vancouver, Seattle, San Jose e Los Angeles. Per la prima volta il titolo and\u00f2 a una squadra del Pacifico: furono i Los Angeles Aztecs a laurearsi campioni battendo Miami per 4-3: una finale in gara unica e in sede itinerante, nella quale veniva assegnato il titolo di campione, nata sulla falsariga del Super Bowl organizzato dalla lega di football americano.\nGli anni d'oro (1975-1981).\nLa lega stava per entrare nella sua fase di massimo successo e l'ottava stagione della NASL che si disput\u00f2 nel 1975 alline\u00f2 ai nastri di partenza 20 squadre, ovvero le 15 gi\u00e0 presenti nel 1974 pi\u00f9 Hartford, Portland, Tampa, Chicago e San Antonio. Il vero avvenimento della stagione 1975 fu per\u00f2 l'acquisto di Pel\u00e9 da parte dei Cosmos, che, tuttavia, ancora non bast\u00f2 ai newyorkesi per laurearsi campioni. La prima edizione del Soccer Bowl nel 1975. Il titolo and\u00f2 agli esordienti Tampa Bay Rowdies, dalla Florida.\nIl campionato 1976 vide una grossa novit\u00e0: l'ufficializzazione del partizionamento interzone del campionato, con finali geografiche e creazioni di \"conference\", veri e propri sottocampionati. La consistenza numerica del torneo fu uguale a quella dell'anno precedente, stante lo spostamento di due \"franchise\" (i Denver Dynamos si erano trasferiti ed erano divenuti i Minnesota Kicks mentre i Baltimore Comets dopo trasferimento erano divenuti San Diego Jaws) che portarono la California a vantare tre club e la costa del Pacifico in totale ben sei, rendendo finalmente la NASL un campionato rappresentativo dell'intero continente nordamericano. La vittoria, tuttavia, and\u00f2 di nuovo a una compagine dell'Est, ma la novit\u00e0 fu che i vincitori furono canadesi, i Toronto Metros-Croatia.\nGli anni successivi videro aumentare il numero di spettatori sino a un massimo di 14.000 di media. Nel 1977, per aumentare lo spettacolo, furono introdotte alcune novit\u00e0 regolamentari come l'eliminazione del pareggio e la possibilit\u00e0 di assegnare la vittoria tramite gli \"shootout\", una variante dei calci di rigore che consisteva nel partire con la palla al piede da una certa distanza dal portiere (35 yard) e tentare di realizzare il goal entro un intervallo di tempo stabilito. Dal punto di vista sportivo, invece, furono caratterizzati dal dominio dei New York Cosmos, ormai diventati un team di livello mondiale grazie agli acquisti di calciatori di primissimo piano come Carlos Alberto, Giorgio Chinaglia, Giuseppe Wilson, Vladislav Bogi\u0107evi\u0107 e Franz Beckenbauer. Il team della Grande Mela vinse tre titoli nei successivi cinque anni, perdendo solo una semifinale nel 1979 da parte dei Vancouver Whitecaps (seconda e ultima formazione canadese a vincere la NASL) e un Soccer Bowl nel 1981 (contro il Chicago Sting). Nel 1979 la TV ABC compr\u00f2 i diritti di trasmissione delle partite della NASL.\nLe stagioni indoor.\n Nel 1979/80 prese il via anche la prima edizione del campionato \"indoor\" della NASL, con lo scopo di impiegare anche la stagione invernale (in Nord America essendo la stagione di gara regolare quella estiva da aprile a ottobre). Parteciparono sei squadre della NASL e il titolo fu appannaggio del New York. L'anno successivo si iscrissero 10 squadre della NASL e il titolo and\u00f2 ai Tampa Bay Rowdies. L'anno seguente le squadre partecipanti quasi raddoppiarono (19 contro le 10 della stagione precedente) e si rese necessario suddividere il torneo in cinque divisioni. Il trofeo and\u00f2 agli Edmonton Drillers, che cos\u00ec furono gli unici canadesi a portare a casa il titolo NASL al coperto.\nIl periodo di successo dur\u00f2, per\u00f2, poco e gi\u00e0 l'edizione successiva vide un drastico ridimensionamento, in quanto molte squadre risentirono del clima di crisi economica incombente sulla Lega nordamericana. Rispetto alle 19 del 1980/81, infatti, parteciparono 13 squadre, un terzo in meno. Il trofeo and\u00f2 ai San Diego Sockers, mai vincitori durante la stagione all'aperto nel 1981/82. Dopo un anno di pausa dovuto alla crisi economica della Lega (per mancanza di fondi non si riusc\u00ec a organizzare la stagione indoor 1982/83), le squadre che si iscrissero al campionato indoor 1983/84, l'ultima al coperto, furono solo sette. Non vi fu neppure bisogno di suddividerle in gironi o divisioni: fu disputato un girone unico al termine del quale le prime quattro classificate giocarono le semifinali secondo il criterio della scelta riservata alla miglior piazzata in \"regular season\". Vinsero il titolo, per il secondo anno consecutivo, i San Diego Sockers, che in futuro si rivelarono veri specialisti del calcio al coperto in quanto, una volta trasmigrati alla MISL I (Major Indoor Soccer League), riportarono una serie di 7 vittorie in 9 stagioni.\nIl declino e la chiusura (1982-1984).\nIl 1982, anno del 15\u00ba campionato NASL, segn\u00f2 l'inizio del declino della Lega nordamericana che, di l\u00ec a due stagioni avrebbe chiuso i battenti. Le prime avvisaglie si ebbero con la brusca riduzione di squadre partecipanti, molte delle quali trovarono pi\u00f9 redditizio partecipare al gi\u00e0 citato campionato indoor, che si svolgeva a cavallo delle stagioni NASL. Rispetto alla stagione 1981 il campionato present\u00f2 7 squadre in meno, 6 per abbandono e una per fusione. A peggiorare la situazione ci fu il mancato rinnovo dei diritti di trasmissione da parte dell'ABC, insoddisfatta per l'audience troppo bassa. I campioni furono, per la quinta e ultima volta della loro storia, i New York Cosmos.\nLa stagione estiva del 1983 fu disputata in tono ancor pi\u00f9 dimesso di quella precedente: all'emorragia gi\u00e0 consistente avvenuta tra il 1981 e il 1982 si aggiunse l'abbandono per la stagione 1983, per motivi economici, di Portland, Edmonton e Jacksonville (la quale chiese la retrocessione in American Soccer League II). A tamponare parzialmente la fuga ormai irreversibile di molte squadre, la breve rinascita \u2014 lo spazio di una stagione \u2014 di una squadra di calcio a Washington D.C., il Team America, che port\u00f2 cos\u00ec a 12 \u2014 il minimo dal 1970 \u2014 il conto totale delle compagini. Vinsero il titolo i Tulsa Roughnecks, in quella che fu l'ultima edizione della \"Soccer Bowl\", abbandonata per carenza di \"audience\" televisiva e sostituita, per la successiva e ultima annata, con la vecchia formula della finale di andata e ritorno.\nLa 17\u00aa e ultima stagione della NASL fu disputata nel 1984 e fu caratterizzata dalla grave crisi economica di numerose squadre della Lega, prima tra tutte i prestigiosi New York Cosmos, venduti dalla capofila WEA e costretti ad affrontare in emergenza un campionato con mezzi limitati (i Cosmos mancarono per la prima volta dopo otto stagioni i play-off). Delle 12 squadre superstiti del 1983, altre tre chiusero i battenti, quelle di Montr\u00e9al, di Seattle e l'estemporaneo Team America di Washington D.C., mentre gli Strikers di Ft. Lauderdale si trasferirono a Minneapolis divenendo i Minnesota Strikers. In totale, furono 9 le squadre a disputarsi l'ultimo titolo NASL della storia che fu vinto per la seconda volta dai Chicago Sting. Nel 1985 la Lega dichiar\u00f2 fallimento.\nI motivi del fallimento.\nPer paradosso, il declino economico \u2014 e, di conseguenza, sportivo \u2014 della NASL fu dovuto alla sua rapida crescita: sulla scia del successo delle squadre pi\u00f9 note, infatti, la Lega raddoppi\u00f2 in pochissimo tempo le sue squadre (arrivando fino a un massimo di 24), ma i costi di gestione salirono rapidamente e, al riguardo, vi \u00e8 chi ritiene che i presidenti dei club, gi\u00e0 presenti in Lega al momento della sua espansione, non si vollero far carico dei nuovi oneri, cercando di scaricarli sulle spalle dei nuovi arrivati, gravandoli di spese aggiuntive. Ma un'inchiesta di \"Forbes\" stabil\u00ec che tali costi \u2014 invero assai limitati \u2014 ammontavano al massimo a 100.000 $ dell'epoca. Pi\u00f9 rilevante \u00e8 il fatto che tali nuovi soggetti entrati sulla scena non erano pratici di calcio e, quindi, quando i profitti tardarono ad arrivare, essi si ritirarono con la stessa rapidit\u00e0 con la quale erano comparsi. Un'ulteriore causa di fallimento fu dovuta al fatto che i proprietari dei nuovi club, ansiosi di mettersi subito al passo con le squadre maggiori, spesero cifre fuori mercato per assicurarsi le prestazioni di campioni europei e sudamericani di talento, ma al termine della loro carriera, invece di investire su un parco-giocatori fatto in casa; questo si tradusse in un'emorragia di denaro cui non fu mai possibile porre rimedio.\nA spingere definitivamente verso la chiusura della NASL fu la decisione della FIFA che, dopo la rinuncia della Colombia e l'impossibilit\u00e0 del Venezuela a ospitare il massimo torneo mondiale, assegn\u00f2 al Messico l'organizzazione del campionato del mondo 1986, nel quale, altres\u00ec, gli Stati Uniti speravano per poter definitivamente lanciare il calcio nel Paese.\nSquadre.\nIl sistema adottato nella NASL e, successivamente, in tutto il calcio professionistico nordamericano \u2014 e, quindi, anche nelle attuali Major League e United Soccer Leagues \u2014 ricalca quello pi\u00f9 generale dello sport di quel continente, e cio\u00e8 il sistema delle \"franchise\", che pu\u00f2 essere tradotto come \"franchigia\" oppure \"marchio\", diversissimo dalla visione europea. Laddove in Europa, infatti, le societ\u00e0 calcistiche sono radicate nel territorio di nascita, in Nord America esse esistono solo come marchi di fabbrica che possono essere spostate con tutto il loro titolo sportivo. Questa \u00e8 la ragione per cui numerose squadre, nel corso delle 17 stagioni regolari della NASL, cambiarono spesso nome e citt\u00e0, la logica essendo quella di trasferire il club l\u00e0 dove vi fosse un possibile bacino d'utenza (tra l'altro non si diede mai il caso di due squadre nella stessa citt\u00e0, mentre al contrario frequenti furono i casi in cui un club venne trasferito da una citt\u00e0 a un'altra rimasta senza squadra, qualora vi fosse convenienza economica). Questi continui trasferimenti furono, tra l'altro, alla base del mancato radicamento dei club nel territorio (varr\u00e0 la pena sottolineare che le squadre tuttora attive sono quelle che nel corso degli anni non hanno mai cambiato sede, come i Seattle Sounders e i Vancouver Whitecaps).\nTra i vari club che si avvicendarono nella NASL, il pi\u00f9 famoso \u2014 e ricco \u2014 fu sicuramente quello dei New York Cosmos, l'unico capace di portare pi\u00f9 di 40.000 spettatori allo stadio nei suoi momenti migliori, che coincisero con la permanenza in squadra di Pel\u00e9: il Giants Stadium, nella vittoriosa stagione 1978, registr\u00f2 pi\u00f9 volte il tutto esaurito (pi\u00f9 di 73.000 spettatori). A dispetto dei dati di tutto rispetto dei Cosmos, il resto della NASL non aveva tale seguito (tranne alcune parziali eccezioni quali ad esempio i Minnesota Kicks nel Midwest e, sulla costa Pacifica, i Los Angeles Aztecs e i Vancouver Whitecaps), e l'affluenza media del campionato non raggiunse mai i 15.000 spettatori.\nLa tabella sottostante riporta tutti i club che parteciparono alla NASL dal 1968 al 1984: la prima colonna riporta il nome con cui essi esordirono, e la seconda i nomi che essi eventualmente assunsero a seguito di trasferimenti o denominazioni societarie.\nDa notare che gli Atlanta Chiefs del periodo 1979/81 e i Washington Diplomats del periodo 1980/81, se pure di fatto \u2014 come colori sociali e denominazione \u2014 simili agli omonimi club dei periodi rispettivamente 1968/72 e 1974/80, formalmente erano due marchi distinti, in quanto facenti capo a \"franchise\" differenti (rispettivamente le ex Colorado Caribous e il Detroit Express). Infine, il Team America, costituito nel 1983, fu una \"franchise\" estemporanea, istituita al solo scopo di non far mancare a Washington D.C. una squadra dopo la definitiva chiusura dell'esperienza-Diplomats.\nHeritage Cup.\nLa Heritage Cup \u00e8 stata organizzata per ricordare il patrimonio culturale lasciato dalla NASL e presente nell'attuale lega maggiore della MLS, eredit\u00e0 rappresentata dai San Jose Earthquakes e Seattle Sounders che si disputano il simbolico trofeo. Attualmente altre squadre con la stessa denominazione sono presenti nella lega come i Portland Timbers e i Vancouver Whitecaps. In seconda divisione troviamo i New York Cosmos (di nuovo attivi dal 2009), Tulsa Roughnecks, Tampa Bay Rowdies e i Fort Lauderdale Strikers.\nLascito culturale.\nIl periodo d'oro della NASL coincise con la seconda met\u00e0 degli anni settanta: i Cosmos dominavano la scena e l\"'audience\", almeno per le partite di cartello, era molto alta. Tuttavia, questo non poteva nascondere il fatto che il calcio, in Nord America, pagava un grave ritardo nei confronti degli altri sport con pi\u00f9 seguito, segnatamente il basket, il baseball e l'hockey su ghiaccio, per non parlare del football americano, vero sport nazionale degli Stati Uniti. A frenare l'ulteriore diffusione del calcio, inoltre, era il fatto che spesso i calciatori locali erano lasciati in panchina per far spazio ai talenti esteri ingaggiati con gran dispendio di risorse economiche, risorse sottratte ai fondi per favorire la crescita di talenti formatisi in casa.\nTuttavia, fu proprio la concorrenza con altri sport che spinse \u2014 per esigenze televisive \u2014 gli organizzatori della NASL a introdurre alcune novit\u00e0 che poi furono, in parte, riprese a livello internazionale. Tra le meno efficaci si segnala sicuramente il conteggio inverso dei minuti e dei secondi, tipico del basket, ma inapplicabile di fatto nel calcio dove il tempo non \u00e8 effettivo; decisamente contraria alle regole IFAB, invece, la linea del fuorigioco avanzata a 35 iarde (32 metri) dalla porta avversaria in luogo della regolare linea di met\u00e0 campo. Di scarso o nullo successo altrove, invece, l'abolizione del pareggio e la risoluzione degli incontri finiti in parit\u00e0 tramite gli \"shoot-out\", un'alternativa ai calci di rigore che prevedevano che, a turno, un giocatore partisse dalla propria met\u00e0 campo verso la porta difesa dal portiere avversario e battesse a rete entro un tempo prestabilito (di norma 5 secondi).\nDi grande successo fu, altres\u00ec, l'accorgimento di stampare il nome del calciatore sulla maglia \u2014 consuetudine all'epoca sconosciuta in Europa \u2014 e di replicarne il numero anche sul petto. Vent'anni pi\u00f9 tardi, anche la FIFA avrebbe accolto tale innovazione, durante il campionato del mondo 1994 svoltosi proprio negli Stati Uniti.\nSingolare fu, anche, il premio al miglior marcatore del torneo: esso non venne calcolato in base al numero di goal segnati, ma anche a quello degli \"assist\" forniti: di conseguenza, accadde talora che colui che aveva segnato pi\u00f9 gol non risultasse il vincitore di una speciale classifica che prevedeva due punti per ogni goal segnato e uno per ogni \"assist\" fornito. Ai fini statistici, nella tabella sottostante \u00e8 fornito solo il numero di goal segnati ufficialmente.\nCome detto in apertura, la NASL fu un fallimento economico ma ebbe il merito di proporre il calcio a livello professionistico negli Stati Uniti e, in una certa misura, anche in Canada. Sebbene oggi quasi nessuna delle squadre che componevano quella serie esista pi\u00f9 (gli unici superstiti di rilievo sono i Vancouver Whitecaps, campioni NASL del 1979 e vincitori del torneo di Seconda Divisione USL-1 2006), la NASL vant\u00f2 in poche stagioni un'alta concentrazione di talenti capaci di mettere in mostra uno spettacolo di livello tecnico complessivamente superiore a quello mostrato in qualsiasi altro evento calcistico continentale prima d'allora, e questo fece s\u00ec che intorno al calcio si sviluppasse un intero movimento a livello giovanile \u2014 e soprattutto femminile \u2014 che trov\u00f2 poi riconoscimento dieci anni dopo la fine della NASL con l'assegnazione dell'organizzazione del campionato del mondo. Sulla scorta di quel mancato successo economico, la Major League Soccer che attualmente \u00e8 il campionato di Prima Divisione in Nord America, ha evitato gli errori della NASL; lo stesso dicasi per la United Soccer Leagues, che organizza i campionati di Seconda e Terza Divisione maschile e quello di Prima Divisione femminile: oggi in Nord America viene dato largo spazio ai calciatori nazionali, in gran parte provenienti dai \"college\" e dalle scuole calcio specializzate, la nazionale maschile statunitense ha raggiunto i quarti di finale nel campionato del mondo 2002 in Corea del Sud e Giappone, mentre quella femminile ha vinto quattro campionati del mondo, nel 1991, nel 1999, nel 2015 e nel 2019; infine, la nazionale femminile canadese ha guadagnato un quarto posto al campionato del mondo del 2003 e fu campione continentale della CONCACAF nel 1998."}
{"id": "663941", "revid": "1907027", "url": "https://it.wikipedia.org/wiki?curid=663941", "title": "Festival della scienza", "text": "Il Festival della scienza \u00e8 un evento tematico annuale che si tiene annualmente tra la fine di ottobre e l'inizio di novembre a Genova dal 2003.\nOgni anno il programma presenta mostre, laboratori, percorsi didattici interattivi, esibizioni fotografiche e artistiche, conferenze, tavole rotonde, \"workshop\", spettacoli teatrali, performance musicali e proiezioni cinematografiche vengono organizzati in tutta la citt\u00e0 di Genova durante il festival.\nNel 2006, anno in cui ha avuto 250.000 visite, il Festival della scienza \u00e8 stato selezionato, unica iniziativa italiana, tra le dieci migliori manifestazioni selezionate in 31 paesi nel campo della promozione della cultura scientifica e tecnologica a livello europeo.\nEdizioni.\n2003 Oltre.\nNella sua prima edizione, dal 23 ottobre al 3 novembre 2003, il Festival della scienza affronta il tema dell'interdisciplinarit\u00e0 della ricerca, condensando l'idea di una cultura scientifica in continua espansione nella parola chiave Oltre. Fin dall'esordio, lectio magistralis di autorevoli esponenti del panorama scientifico \u2013 dall'evoluzionista Niles Eldredge al paleontologo Ian Tattersall, dal genetista Luigi Luca Cavalli-Sforza al biologo Edoardo Boncinelli all'astrofisica Margherita Hack \u2013 si alternano a riflessioni insolite e originali (come nella seguitissima conferenza sulla scienza di Harry Potter) e suggestive performance teatrali come l'opera di Michael Nyman \"L'uomo che scambi\u00f2 sua moglie per un cappello\", tratta dall'omonimo libro del neurologo-scrittore Oliver Sacks. Vengono ideate le proposte di exhibit interattivi originali \u2013 da Semplice e Complesso a Le Meraviglie della Scienza \u2013 che arriveranno a rappresentare una cifra caratteristica del Festival, e un modello esportato con successo in tutto il mondo.\nFin da questa prima edizione la rassegna genovese manifesta una forte capacit\u00e0 di attrazione, con un totale di 136\u00a0000 visite nei dodici giorni della rassegna, dimostrando chiaramente che l'interesse per la scienza pu\u00f2 essere un fenomeno di massa.\n2004 Esplorazione.\nNella seconda edizione, che dal 28 ottobre all'8 novembre 2004 si inserisce nel quadro delle manifestazioni ufficiali per \u201cGenova capitale europea della cultura\u201d e rientra tra gli eventi riconosciuti dall'Unione europea nell'ambito della Settimana della Cultura Scientifica Europea (ESW), il Festival della scienza affronta il tema chiave dell'Esplorazione: dalle nuove frontiere raggiunte nei pi\u00f9 disparati campi d'indagine alla progressiva tendenza di molte scienze a uscire sempre pi\u00f9 spesso dai confini del proprio ambito specialistico e a confrontarsi con altre discipline. Il programma si arricchisce di numerosi eventi speciali, spettacoli e performance, e acquisisce un maggiore respiro internazionale attraverso l'avvio del network Esciential, che porta a Genova mostre e laboratori a cura di diverse istituzioni europee impegnate nella comunicazione della scienza in ambito museale.\nIntervengono alla seconda edizione del Festival, tra gli altri, il matematico John Barrow, l'antropologo Marc Aug\u00e9, il neurobiologo Semir Zeki, tra i primi a stabilire un rapporto indissolubile tra arte e scienza, e lo scienziato cognitivo Jean-Pierre Changeux, uno dei padri indiscussi delle \u201cscienze della mente\u201d.\nA sottolineare una tendenza sempre pi\u00f9 diffusa, si intensifica la presenza di ricercatori che hanno valicato il confine della pura saggistica per dedicarsi all'attivit\u00e0 narrativa in senso lato: tra questi, il chimico Carl Djerassi, inventore negli anni Cinquanta della pillola anticoncezionale e divenuto autore di romanzi e testi teatrali, che a Genova presenta una pi\u00e8ce dedicata a Il sesso nell'epoca della riproduzione meccanica.\n2005 Frontiere.\nLa terza edizione del Festival della scienza, dal 27 ottobre all'8 novembre 2005, \u00e8 dedicata al tema chiave delle frontiere, come spazio di incontro e scontro tra il noto e l'ignoto, come limite da spostare costantemente in avanti, come confine e soglia tra i diversi saperi, da superare per conseguire nuove forme di ricerca interdisciplinare. A chiudere idealmente l'Anno mondiale della fisica proclamato dall'Unesco per celebrare il centenario della relativit\u00e0 di Albert Einstein, la kermesse viene inaugurata da una lectio del premio Nobel 1998 per la fisica Robert Laughlin e prosegue inanellando interventi, tra gli altri, del cosmologo Martin Rees, del matematico padre dei frattali Beno\u00eet Mandelbrot, del pioniere della postgenomica Craig Venter, del teorico della terza cultura John Brockman.\nTra gli eventi speciali, spicca la prima mondiale per il Festival della scienza de \"I figli dell'Uranio\" di Peter Greenaway: progetto di musica, teatro e installazioni su otto dei pi\u00f9 illustri \"figli\" dell'uranio (che ne hanno previsto la scoperta, che l'hanno resa possibile, che ne hanno sfruttato le applicazioni, che ne hanno subito le conseguenze) e la mostra \"Acqua Aria Terra Fuoco\" dedicata ai quattro elementi, che ha coinvolto artisti, scienziati e musicisti nel tentativo di evocare, intrecciando percorsi e linguaggi, l'energia primordiale della natura. La formula peculiare e vincente delle mostre in programma \u00e8 sempre pi\u00f9 quella dell'approccio hands on, in cui il pubblico ha la possibilit\u00e0 di toccare con mano e verificare in prima persona la validit\u00e0 delle teorie scientifiche, interagendo con oggetti e situazioni per \u201cimparare facendo\u201d.\n2006 Scoperta.\nPer la sua quarta edizione, dal 26 ottobre al 7 novembre 2006, il Festival della scienza affronta il tema chiave della Scoperta e ottiene un'ulteriore investitura internazionale con la scelta dell'UNESCO di celebrare a Genova il 7 novembre, giornata conclusiva della manifestazione, la sua Giornata mondiale della scienza per la pace e lo sviluppo attraverso l'incontro scienza per la pace organizzato in collaborazione con l'IPSO (Israeli-Palestinian Science Organization).\nL'appuntamento Unesco \u00e8 l'ideale coronamento di un programma particolarmente ricco di contenuti e novit\u00e0, che vede tra i relatori del Festival ben tre premi Nobel: Theodor H\u00e4nsch, Nobel 2005 per la fisica, Daniel Kahneman, Nobel 2002 per l'economia, Torsten Wiesel, Nobel 1981 per la medicina\u00a0 oltre a personalit\u00e0 che hanno segnato la storia della ricerca e della divulgazione scientifica, dal fisico Fritjof Capra al presidente dell'Accademia delle Scienze francese Edouard Br\u00e9zin, dal teorico della crittografia quantistica Artur Ekert alla fisica Lisa Randall, grande esperta di teoria delle stringhe e delle sue possibili implicazioni sul numero di dimensioni dell'universo in cui viviamo, dal poliedrico biologo evolutivo Robert Trivers al semiologo Umberto Eco.\nAncora una volta, il mondo della ricerca parla al grande pubblico anche attraverso le suggestioni del palcoscenico. Tra gli spettacoli proposti, l'insolita rilettura del mondo dei numeri (e non solo) di \"Matematico e impertinente\". La scienza nello show del futuro: uno \u201cspettacolo per luci, suoni e sogni\u201d con protagonista il matematico Piergiorgio Odifreddi, liberamente ispirato a una raccolta di saggi, articoli e riflessioni del vulcanico ricercatore, tra scienza, religione, attualit\u00e0 politica, lingua e letteratura.\nTra gli eventi espositivi pi\u00f9 seguiti, Matefitness, la Palestra della Matematica in cui scoprire quanto i numeri siano utili e divertenti in tante circostanze quotidiane, cimentandosi in prima persona con giochi, esperimenti, rompicapo, ginnastica per la mente e altre attivit\u00e0 interattive originali e la suggestiva mostra Specchi, spettacolare interpretazione - attraverso esperimenti dai laboratori di ricerca pi\u00f9 avanzati, moduli interattivi per comprendere come funziona la riflessione della luce, opere d'arte, cinematografiche e fotografiche, approfondimenti sul comportamento dei bambini e degli animali - del tema dello specchio, da sempre strumento paradigmatico dell'indagine scientifica e della speculazione filosofica sul s\u00e9 e sull'altro da s\u00e9. L'edizione si chiude con un bilancio record: l'affluenza \u00e8 pari a 250\u00a0000 visite.\n2007 Curiosit\u00e0.\nLa quinta edizione del Festival della scienza, che dal 25 ottobre al 6 novembre 2007 affronta il tema chiave della Curiosit\u00e0, consolida il successo di pubblico della manifestazione (con oltre 250\u00a0000 visite alle diverse iniziative in programma) e ne esalta la portata internazionale, confermandola come uno degli eventi di divulgazione scientifica pi\u00f9 importanti in Italia e in Europa. Dopo l'inserimento del Festival tra le 10 best practices di divulgazione scientifica da parte della Commissione UE, la conferenza stampa di presentazione al CERN di Ginevra rappresenta un'ulteriore conferma del respiro internazionale della manifestazione.\nLa presenza all'incontro del co-ideatore del Web Robert Cailliau, protagonista di un intervento sulle nuove prospettive del sapere umano in relazione al progresso scientifico, sancisce inoltre il successo di una formula di presentazione innovativa che affianca alle consuete anticipazioni sul programma un importante momento di riflessione sulle ultime frontiere della divulgazione.\nTra gli eventi pi\u00f9 seguiti dell'edizione 2007, la mostra Life: a Journey through Time, viaggio planetario sulle tracce dell'evoluzione attraverso gli scatti di Frans Lanting esposti per la prima volta in Italia, cui si affianca la straordinaria anteprima europea di un concerto sinfonico multimediale su musiche composte da Philip Glass come commento alle immagini; Tomorrow, suggestive opere di artisti contemporanei internazionali e sofisticati apparati scientifici in mostra per riflettere sulle principali sfide che il nostro pianeta si trover\u00e0 ad affrontare nei prossimi anni: il riscaldamento globale e lo sfruttamento delle risorse; Space is the place, progetto speciale prodotto in esclusiva per il Festival della scienza: un quartetto di musicisti di fama internazionale \u2013 Enrico Rava, Furio di Castri, Jon Balke e Patrice Heral \u2013 propone una riflessione originale sullo spazio profondo, tra samples, jazz, groove e suggestioni sonore.\nParticolarmente autorevole la selezione di relatori della sezione conferenze che vanta, tra gli altri, il fisico e matematico Freeman Dyson, protagonista in prima persona di alcuni tra i momenti pi\u00f9 significativi vissuti dalla fisica teorica del Novecento; la primatologa Jane Goodall, esperta del comportamento sociale degli scimpanz\u00e9; l'etologo e psicologo di Harvard, teorico di una grammatica morale universale, Marc Hauser; Jean-Marc L\u00e9vy-Leblond, il fisico e filosofo autore dell'acclamato La Vitesse de l'Ombre; il biologo molecolare dell'Ec\u00f3le Normale Sup\u00e9rieure di Parigi Michel Morange; il fisico e comunicatore che ha indagato le possibilit\u00e0 fantascientifiche pi\u00f9 estreme della ricerca fisica Lawrence Krauss; il filosofo statunitense padre del naturalismo scientifico Hilary Putnam;il premio Nobel per la fisica Jack Steinberger; Marc Abrahams, il direttore degli \u201cAnnals of Improbable Research\u201d e ideatore degli Ig-Nobel Awards, equivalenti satirici del Premio Nobel.\n2008 Diversit\u00e0.\nLa sesta edizione del Festival della scienza, dal 23 ottobre al 4 novembre 2008, sceglie come filo conduttore il tema della Diversit\u00e0 e si presenta con una grande novit\u00e0: per la prima volta, le centinaia di appuntamenti in programma vengono articolati in sei percorsi narrativi, dedicati ad altrettanti aspetti del tema principale. Una scelta premiata dal successo di pubblico, che con oltre 250\u00a0000 visite conferma la manifestazione come punto di riferimento nella divulgazione scientifica in Italia e in Europa. La conferenza stampa di presentazione internazionale, che secondo la formula ormai collaudata affianca alle anticipazioni sul programma un evento con importanti voci del panorama scientifico mondiale, viene organizzata al Wellcome Trust di Londra e vede la partecipazione dello psicologo Nicholas Humphrey e dello scrittore Ian McEwan, protagonisti di un dialogo sul tema del writing and consciousness, coordinato dal caporedattore della rivista Nature Oliver Morton, che rispecchia il desiderio del Festival di stabilire un punto di contatto tra mondo scientifico e umanistico.\nTra gli eventi-clou dell'edizione 2008, spicca la prima esecuzione mondiale di Something Connected With Energy, opera inedita di Michael Nyman ispirata ai temi dell'energia e scritta dal compositore britannico appositamente per il Festival nell'ambito di un progetto multimediale prodotto da ERG. Il pubblico italiano ha poi la possibilit\u00e0, per la prima volta, di scoprire i segreti della capsula spaziale Soyuz, arrivata dalla Russia ed esposta nella cornice del Palazzo Ducale di Genova. Ampio spazio viene riservato anche alle esposizioni e ai laboratori, fondamentali strumenti di riflessione, interazione e conoscenza: dal viaggio alla scoperta dell'omosessualit\u00e0 animale di Against Nature? a quello sulla ricerca e l'innovazione tecnologica di Oltre i sensi, passando per i percorsi didattici dedicati ai ragazzi e proposti, tra gli altri, da Polizia Municipale, Polizia Scientifica e Vigili del Fuoco.\nLe lectio magistralis di due testimonial d'eccezione, il genetista Luigi Luca Cavalli-Sforza e il Nobel 2004 per la Fisica David Gross, aprono una serie di conferenze e incontri pi\u00f9 nutrita e autorevole che mai. Dalle pi\u00f9 prestigiose universit\u00e0, dai centri di ricerca internazionali, dalle redazioni delle maggiori riviste specializzate, arrivano l'oncologa Devra Devis, i neurobiologi Jean-Didier Vincent e Catherine Vidal, i climatologi Nigel Tapper e Gabrielle Walker, il microbiologo Kenneth Timmis, il giornalista James Geary. Il mondo della scienza italiano risponde con la vincitrice del premio \u201cInventore Europeo dell'Anno 2007\u201d Catia Bastioli, l'astrofisica Giovanna Tinetti; il fisico Fabrizio Lillo, la genetista Elena Cattaneo, lo storico e demografo Massimo Livi Bacci.\nAttraverso lo scambio di iniziative e collaborazioni con realt\u00e0 estere di punta nel campo della divulgazione scientifica, il Festival costruisce anche un fitto network di proposte internazionali, di cui se ne trova traccia fin dal primo weekend, con il Wonders/EUSCEA Science Festival (W/E/S/08). Vero e proprio \u201cfestival nel festival\u201d, il W/E/S invita il pubblico a eleggere l'esperimento migliore tra quelli proposti dai team di giovani ricercatori di sedici diversi paesi europei (la vittoria finale va all'universit\u00e0 svizzera di Lugano, con il progetto Do Not Watch, Touch!). Il Padiglione Cinese fa registrare una straordinaria affluenza, grazie agli stand in cui i visitatori possono entrare in contatto con due antiche tradizioni locali, come quelle della cucina e della medicina (dall'agopuntura ai massaggi). Tra le nuove collaborazioni, si inserisce infine l'accordo con l'Associazione Marseille Provence 2013: un ideale passaggio di consegne tra capitali europee della cultura (Genova lo \u00e8 stata nel 2004, Marsiglia lo sar\u00e0 nel 2013) che d\u00e0 vita a un articolato ciclo di incontri, laboratori, conferenze e spettacoli.\n2009 Futuro.\nPer la sua settima edizione, dal 23 ottobre al 1\u00ba novembre 2006, il Festival della scienza sceglie un tema chiave particolarmente significativo in un'epoca attraversata da crisi, dubbi e incertezze: il Futuro.\nL'esplorazione del futuro salpa da un porto conosciuto e temuto come il virus HIV: la malattia simbolo del tramonto del Ventesimo secolo \u00e8 protagonista della giornata d'apertura con Historie d'H, un'anticipazione del nuovo documentario di Luca Giberti presentato in anteprima mondiale a Genova e accompagnato da una conferenza a cui partecipa il pi\u00f9 importante studioso del virus, il premio Nobel 2008 per la Medicina Luc Montagnier.\nIl pubblico del Festival ha seguito con curiosit\u00e0 e partecipazione l'articolato programma di Lectio Magistralis e conferenze, che attraverso la viva voce dei big della ricerca internazionale ha interpretato l'estrema variet\u00e0 di contenuti e approcci al tema chiave Futuro. Tra le conferenze pi\u00f9 seguite: Lee Smolin, La realt\u00e0 del tempo e il significato di futuro in cosmologia\nI laboratori si confermano il grande atout del Festival, interpretando le molteplici forme della divulgazione attraverso i linguaggi pi\u00f9 originali e innovativi, che spaziano dall'interattivit\u00e0 del gioco all'esperimento \u201chands on\u201d. \nTra le offerte espositive e laboratoriali che hanno registrato una maggiore affluenza di pubblico si conferma il Telecom Future Lab. Visitatissimi anche Incredibile Enel, Questo caldo, caldo, caldo mondo, FantaScienza, Digilandia, la Domus Archimedea, il Polo della Matematica a Palazzo del Principe, Da sei a cento zampe e Beyond. Vera e propria star di quest'edizione, il robot antropomorfo ASIMO, per la prima volta in Italia proprio al Festival della scienza, protagonista di affollatissimi show quotidiani.\nGrande successo per 2984, originale rivisitazione al Teatro della Tosse del 1984 di George Orwell, e per Piano siderale, concerto dell'eclettico pianista Stefano Bollani nella storica cornice della Sala del Maggior Consiglio di palazzo Ducale. Tutto esaurito anche al Teatro Cargo per Darwin e Fitzroy, viaggiatori per caso, lezione divertente tra scienza e storia liberamente ispirata al libro Questa creatura delle tenebre di Thompson con protagonisti Luca Bizzarri e Patrizio Roversi. Particolarmente appezzati In Vitro 09, riflessione sui temi etici legati alla fecondazione, alla clonazione, alle mutazioni transgeniche in scena al Teatro dell'Archivolto, e Il Teatro dell'evoluzione, originale rilettura delle storie, le teorie, le vicende e le polemiche che hanno accompagnato l'evoluzionismo dal Diciannovesimo secolo ai giorni nostri ripercorse con precisione e ironia al Teatro Duse dallo storico della scienza Emanuele Coco e dal leader degli Elio e le Storie Tese. Tutto esaurito anche per Trio concertante nel nome di Galileo con protagonisti il Nobel per la Letteratura Dario Fo in video, il matematico Piergiorgio Odifreddi e lo storico della scienza Enrico Bellone.\nIn occasione dell'Anno italo-egiziano della Scienza e della Tecnologia, un'intera area viene dedicata al paese nordafricano, con attivit\u00e0 interattive, conferenze su astronomia, medicina, matematica, alimentazione, bioagricoltura, archeologia, con la partecipazione di un'autorevole delegazione di scienziati del Paese ospite.\nIl Festival della scienza fa tappa a Palermo (4-13 dicembre 2009) trasferendo per la prima volta in un'altra citt\u00e0 alcuni dei suoi format pi\u00f9 riusciti.\n2010 Orizzonti.\nL'ottava edizione, si \u00e8 svolta dal 29 ottobre al 7 novembre 2010 e ha avuto come parola chiave Orizzonti. Il tema era quello della cooperazione scientifica tra i Paesi che si affacciano sul Mare nostrum. il Festival 2010 ha lanciato la Biennale del Mediterraneo. Dopo la fortunata esperienza della Cina nel 2008 e dell'Egitto del 2009, la formula del paese ospite \u00e8 stata allargata a tutti i Paesi del bacino del Mediterraneo.\nI laboratori hanno come sempre riscosso grande successo. Sempre al completo i Magazzini dell'Abbondanza, mentre tra le offerte espositive e laboratoriali che hanno registrato una grande affluenza di pubblico Laser (tutto esaurito anche alle conferenze collegate), Giotto in 3D, Incredibile Enel. Visitatissimi anche Mediterraneo Dinamico e il Mediterranean Science Garden, soprattutto nelle giornate di sole. Gli spettacoli pi\u00f9 seguiti Molto apprezzati gli spettacoli per i ragazzi, in particolare La danza delle api e Il nuvolo innamorato. Grande successo di qualit\u00e0 nell'offerta di spettacoli del Festival con Icaro ai confini del tempo, l'opera multimediale di Brian Greene e David Henry Hwang, e La consapevolezza delle ombre. Molto seguiti e apprezzati anche Circoscienza\u00a0\u2013 che oltre all'esibizione di OrizzonTale ha divertito folle di grandi e piccini nell'atrio di Palazzo Ducale con i giochi dei funamboli - e Il Viaggiatore Onirico, lo spettacolo di Emanuele Conte al Teatro della Tosse.\nRiccardo Giacconi (Premio Nobel per la Fisica), L'astronomia a raggi X\nIl Festival \u00e8 stato inoltre presente (dal 2 al 7 luglio 2010) a Torino per ESOF-European Science Open Forum 2010.\n2011 Centocinquanta e oltre.\nIl tema della nona edizione, che si \u00e8 svolta dal 21 ottobre al 2 novembre 2011, rende esplicito il legame fra le Celebrazioni per l'Unit\u00e0 d'Italia e le conquiste scientifiche del passato, nell'ottica dell'innovazione e della crescita verso il futuro.\nLa coscienza di un Paese unito \u00e8 ben presente prima del 17 marzo 1861; lo \u00e8 in particolare negli uomini di scienza, che gi\u00e0 vent'anni prima dell'Unit\u00e0 si riuniscono come Scienziati Italiani a Pisa, Torino, Firenze, Milano, Napoli, Genova, Venezia e in tante altre citt\u00e0 italiane. Da allora, la scienza e l'inventiva italiana si sono espresse nelle eccellenze di singoli, imprese e istituzioni, contribuendo in maniera fondamentale allo sviluppo del sapere.\nIl Festival ha celebrato l'Anno internazionale della Chimica e il Centenario del modello di atomo proposto da Ernest Rutherford, nonch\u00e9 l'Anno Internazionale delle Foreste e l'Anno Internazionale delle Persone con origini africane, proclamati dalle Nazioni Unite, e il centenario del raggiungimento del Polo sud da parte di Amundsen e Scott.\nL'edizione 2011 ha celebrato i 150 dell'Unit\u00e0 d'Italia anche attraverso le grandi mostre che da cinque citt\u00e0 della Penisola sono confluite nei pi\u00f9 luoghi pi\u00f9 suggestivi della citt\u00e0 grazie al progetto 150 anni di Scienza. Migliaia di studenti da tutta Italia e dall'estero hanno invaso Genova, accompagnati dai progetti Galileo, Portami al Festival!, Alcamo, Niaf ed EASE. Il Festival \u00e8 stato accompagnato da molti eventi di piazza, che hanno condito la scienza con il divertimento: dalle bombe nel sacco al Porto Antico fino al collegamento tra Palazzo Ducale e il San Francisco Bay Area Science Festival, dove si sono sfidati, la sera di Halloween, ragazzi italiani e americani in omaggio agli Stati Uniti, Paese ospite di questa edizione del Festival. Nel 2011 ha festeggiato i suoi 150 anni il MIT, il Massachusetts Institute of Technology, che ha partecipato al progetto L'Italia dov'\u00e8 con il MIT SENSEable City Lab e il suo direttore Carlo Ratti.\nNumerosi gli appuntamenti che hanno visto la presenza di relatori americani: William Colglazier, consigliere per la scienza e la Tecnologia del segretario di Stato Americano, gli scienziati della NASA Waleed Abdalati e Joe Parrish, il provost del MIT Rafael Reif, il neuroscienziato Clifford Saron, l'informatico Michael Chorost, il saggista Evgeny Morozov, il fisico Stephen Hsu, l'antropologa Dean Falk, il biologo Donal Manahan, il biologo marino George Somero, gli scienziati spaziali Gordon Hurford e Gordon Emslie.\n2012 Immaginazione.\nLa decima edizione del Festival della scienza, dal 25 ottobre al 4 novembre 2012, \u00e8 dedicata al tema delle Immaginazione.\n2013 Bellezza.\nL'undicesima edizione del Festival della Scienza, dal 23 ottobre al 3 novembre 2013, \u00e8 stata dedicata al tema delle \"bellezza\".\n2014 Tempo.\nLa dodicesima edizione del Festival della Scienza nel 2014 \u00e8 stata dedicata al tema del \"tempo\".\n2015 Equilibrio.\nLa tredicesima edizione del Festival della Scienza nel 2015 \u00e8 dedicata al tema dell\"'equilibrio\".\n2016 Segni.\nLa quattordicesima edizione del Festival della \nScienza nel 2016 \u00e8 dedicata al tema dei \"segni\".\n2017 Contatti.\nLa quindicesima edizione del Festival della Scienza nel 2017 \u00e8 dedicata al tema dei \"contatti\".\n2018 Cambiamenti.\nLa sedicesima edizione del Festival della Scienza nel 2018 \u00e8 dedicata al tema dei \"cambiamenti\".\n2019 Elementi.\nLa diciassettesima edizione del Festival della Scienza nel 2019 \u00e8 dedicata al tema degli \"elementi\".\n2020 Onde.\nLa diciottesima edizione del Festival della Scienza nel 2020 \u00e8 dedicata al tema delle \"onde\".\n2021 Mappe.\nLa diciannovesima edizione del Festival della Scienza nel 2021 \u00e8 dedicata al tema delle \"mappe\".\nOrganizzazione.\nIl Festival \u00e8 curato dall'Associazione Festival della scienza, presieduta da Marco Pallavicini.\nRiconoscimenti.\nNel 2008 la mostra del CNR, \"Semplice e Complesso\", coordinata per l'animazione scientifica dallo staff dell'Associazione Festival della scienza, riceve il premio come Best Exhibition al Pudong Art, Sport and Science Festival della Sast - Shanghai Association for Science and Technology.\nNel 2010 il Festival della scienza ha ricevuto il premio al Festival of Festivals di Bologna, come Miglior Sito dell'Anno.\nNel 2011 ha triplicato con i premi al Miglior Manifesto, alle Migliori Azioni di Conquista e Fidelizzazione del Pubblico, e il premio Prometeo alla carriera del Direttore Vittorio Bo.\nNel 2011 la mostra Agor\u00e0 - La scienza e la matematica ai tempi di Archimede del CNR, di MateFitness e dell'Associazione Festival della scienza riceve il premio come Best Exhibition all'International Science &amp; Art Exhibition di Shanghai.\nNel 2012 il progetto MateFitness del CNR ha ricevuto un Grant di 100.000 dollari da Google per le azioni a sostegno della divulgazione della matematica."}
{"id": "663944", "revid": "339392", "url": "https://it.wikipedia.org/wiki?curid=663944", "title": "Andrei Dmitrievich Sakharov", "text": ""}
{"id": "663945", "revid": "180559", "url": "https://it.wikipedia.org/wiki?curid=663945", "title": "Classe SR.N6", "text": "La classe SR.N6, detta anche \"classe Winchester\", fu una classe di hovercraft prodotta dalla ditta britannica Saunders-Roe (poi British Hovercraft Corporation) a partire dal 1965; si tratta di una versione ingrandita della precedente classe SR.N5. Sono stati impiegati sia in ruoli militari che per il trasporto civile.\nRispetto al predecessore, la SR.N6 ha avuto una struttura molto pi\u00f9 allungata che tuttavia non gli ha impedito di essere un mezzo assai leggero ed economico; vi \u00e8 un'unica turbina da circa 1000\u00a0hp che motorizza una ventola e un'elica spingente, davanti ai piani di coda. Alcuni modelli hanno 2 eliche di spinta.\nEssi sono stati collaudati a lungo dalla Royal Navy britannica, ma nel 1982 il comando hovercraft fu sciolto e i veicoli in dotazione venduti.\nL'SR.N6 Mk 1, versione di base, trasportava 38 passeggeri o 3 tonnellate di materiale, \u00e8 entrato in servizio in un esemplare nella guardia costiera egiziana e in 8 in Arabia Saudita; esso \u00e8 un modello usato anche in ambito civile per il trasporto passeggeri.\nGli SR.N6 Mk 2 e 3 sono invece da trasporto logistico militare, e hanno un portello da carico superiore e pianali rinforzati, oltre che una mitragliatrice da 12,7 mm anteriore; possono trasportare 20-30 soldati o 5 tonnellate di materiale. Due esemplari sono entrati in servizio nella marina militare egiziana e 2 in quella iraniana; le 3 unit\u00e0 SR.N6 egiziane possono trasportare anche 6 mine da 500\u00a0kg.\nL'Mk 4 \u00e8 invece entrato in servizio nella marina iraniana, in 6 esemplari, armati con mitragliatrici leggere, cannoni da 20 mm e missili P-500 Bazal't antinave; gli iracheni ne hanno avuti altrettanti, ma usati per il trasporto di 55 passeggeri o 5-6 tonnellate materiali.\nInfine l'Mk 8, con capacit\u00e0 di armamento e carico simili a quelle dell'Mk 6 ma combinate in un unico scafo, \u00e8 stato comprato in 8 esemplari dalla marina militare saudita.\nUn esemplare ha operato nella marina militare italiana con il distintivo ottico 9801: fu utilizzato per compiti sperimentali, posto in disarmo dal 1978 e radiato nel 1982."}
{"id": "663946", "revid": "767487", "url": "https://it.wikipedia.org/wiki?curid=663946", "title": "Classe Tsaplya", "text": "Le unit\u00e0 appartenenti alla classe Tsaplya (progetto 1206.1 Murena secondo la classificazione russa) sono navi da sbarco costruite per la Guardia di Frontiera Federale.\nLa classificazione russa \u00e8 Desantny Kater (DK), ovvero nave da sbarco.\nSviluppo.\nGli \"Tsaplya\" sono una delle tantissime classi di hovercraft in cui i sovietici hanno investito ingenti risorse e aspettative.\nLa realizzazione di questi mezzi \u00e8 avvenuta nel periodo 1982-1988, presso i cantieri navali di Feodosija e Chabarovsk. Per quanto esse fossero presumibilmente destinate alle LPD classe Ivan Rogov, per sostituire i classe Lebed, non pare che questo abbia avuto luogo, se non altro per il numero limitato (sembra cinque), che ne venne complessivamente costruito.\nNon \u00e8 chiaro se esse siano state viste solo come un sistema ridondante rispetto ai mezzi gi\u00e0 costruiti, oppure abbiano avuto qualche problema di sviluppo, ma resta il fatto che ne \u00e8 stato costruito un numero limitato.\nTecnica.\nGli \"Tsaplya\" hanno una conformazione per certi versi migliore dei \"Lebed\", trasportano carichi simili a velocit\u00e0 maggiori, ed hanno armi difensive di un certo rilievo (nonostante le dimensioni). Comunque, dal punto di vista strettamente tecnico, si tratta di una versione allungata del precedente modello.\nIl servizio.\nAttualmente sono utilizzati per svolgere compiti di sorveglianza del confine fluviale con la Cina, lungo i fiumi Amur ed Ussuri. Inoltre, vengono usati anche per trasportare uomini ed equipaggiamenti.\nCollegamenti esterni.\nLe unit\u00e0 della Guardia Costiera Federale"}
{"id": "663947", "revid": "729019", "url": "https://it.wikipedia.org/wiki?curid=663947", "title": "Classe Utenok", "text": "La classe Utenok (Project 1209 Omar secondo la denominazione sovietica) \u00e8 una classe di hovercraft da sbarco anfibi della marina militare sovietica, composta da due unit\u00e0 entrate in servizio tra la fine degli anni 1970 e l'inizio degli anni 1980; \u00e8 stata realizzata in maniera simile alla precedente classe Tsaplya, di cui \u00e8 leggermente pi\u00f9 lunga ma anche nell'insieme pi\u00f9 piccola. La sua produzione \u00e8 cessata dopo sole 2 unit\u00e0.\nLa sua concezione \u00e8 stata apparentemente influenzata da un motivo specifico, ovvero dare alle navi classe Ivan Rogov, le uniche LPD della marina sovietica, la capacit\u00e0 di trasportare un carro armato medio come il T-55 della fanteria di marina sovietica direttamente sulla spiaggia, capacit\u00e0 che mancava per via del fatto che a bordo non c'era spazio per gli hovercraft pi\u00f9 grandi come gli Aist, mentre i mezzi da sbarco a motore LCT classe Ondatra erano pur sempre dei lenti e vulnerabili navigli per lo sbarco di uomini e mezzi; con gli Utenok era possibile invece ospitare a bordo un hovercraft capace di trasporti pesanti, che poteva trasportare sulla spiaggia un carro medio superando ostruzioni e campi minati navali. Il mezzo ospitava anche fino a 80 soldati completamente equipaggiati\nLe due unit\u00e0 realizzate, denominate \"D-278\" e \"D-346\", furono assegnate alla Flotta del Mar Nero, rimanendo in servizio fino ai primi anni 1990."}
{"id": "663948", "revid": "1543377", "url": "https://it.wikipedia.org/wiki?curid=663948", "title": "Classe BH7 Wellington", "text": "La classe BH7 o classe Wellington, realizzata dalla British Hovercraft Corporation, \u00e8 stata una classe di hovercraft prodotta in Inghilterra.\nSviluppo.\nQuesto nuovo modello di veicolo fa seguito al precedente SR.6N, di tecnologia pi\u00f9 vecchia. Esso ha una turbina a gas molto pi\u00f9 potente, che aziona sia una ventola che una grande elica quadripala sistemata su di un albero a gomiti, davanti a 2 piani di coda obliqui, similmente a quelli di molti tipi di aerei militari moderni, come l'F/A-18. \u00c8 stato pensato per una funzione multiruolo. Il prototipo, con una plancia sopraelevata sopra il ponte di carico principale, ha servito dal 1970 al 1985 nella Royal Navy come veicolo sperimentale per molteplici impieghi.\nServizio.\nLa produzione in serie ha visto come clienti l'Iran e l'Arabia Saudita, come gi\u00e0 il suo modello predecessore.\nInfatti, il BH7 Mk4 e il Mk 5 sono stati acquistati dalla marina iraniana in 2 e 4 esemplari. Essi hanno una funzione che nel caso del primo di questi 2 tipi, il Mk 3, \u00e8 essenzialmente logistica, con un carico massimo di 14 tonnellate che pu\u00f2 comprendere 2 mezzi corazzati leggeri, 3 Land Rover con rimorchio pi\u00f9 60 soldati equipaggiati, oppure 170 soldati equipaggiati. L'armamento del Mk 3 \u00e8 composto da mitragliatrici sui lati. L'Mk 5 \u00e8 invece un mezzo idoneo al combattimento, con una dotazione di un cannone binato da 30mm prodiero con radar di direzione del tiro, e 4 missili antinave, sistemati in 2 coppie ai lati, per impiego come mezzo veloce da difesa costiera.\nLa versione Mk 5 A \u00e8 stata invece acquistata in 8 esemplari dall'Arabia Saudita, e conserva il portellone anteriore da carico, proprio dell'Mk 4, combinato per\u00f2 con le capacit\u00e0 di combattimento dell'Mk 5, tanto che a pieno carico di armi possiede cannoni da 20mm e probabilmente anche missili contronave, almeno come predisposizioni.\nL'Mk 20 \u00e8 stata l'ultima versione del BH7, ingrandita e potenziata, dotata della tecnologia pi\u00f9 sofisticata disponibile all'epoca in fatto di \u2018gonna\u2019, cio\u00e8 della sezione in materiale elastico gonfiata dalla turbina che ne assicura la galleggiabilit\u00e0 distanziando il mezzo dal terreno o dalla superficie dell'acqua, che nelle versioni precedenti era realizzata in nylon rivestito di neoprene; essa era prevista per funzionare come vero e proprio mezzo da combattimento, con 4 missili Sea Skua contronave leggeri (il Mk 5 \u00e8 stato provato con 4 Exocet), lanciamissili leggeri contraerei di tipo non precisato, 2 cannoni Rarden da 30mm singoli. L'impostazione di base restava la stessa, ma in ogni caso non sembra che abbia ottenuto successi commerciali."}
{"id": "663949", "revid": "446353", "url": "https://it.wikipedia.org/wiki?curid=663949", "title": "Classe VT2", "text": "La classe VT2 fu una classe di hovercraft costruita dalla ditta britannica Vosper-Thonrycroft nel 1972, come miglioramento della precedente classe VT1; l'unico prototipo realizzato fu a lungo testato dalla Royal Navy che tuttavia decise di non procedere al suo acquisto, e venne infine venduto al settore privato e smantellato.\nStoria.\nI VT2 dovevano essere una versione migliorata e ingrandita dei precedenti hovercfat classe VT1 realizzati dalla Vosper-Thonrycroft nel 1968; in particolare, la ditta britannica decise di convertire i VT1 in un mezzo completamente anfibio tramite ampie modifiche all'apparato motore. La struttura di tale grande unit\u00e0 era molto pi\u00f9 potente dei leggeri hovercraft della BH, con due turbine da 8500 hp complessivi, una massa a pieno carico di oltre 100 t, e due eliche che avevano la caratteristica di essere intubate e, per evitare la scatola ingranaggi e i giunti a 90\u00b0, furono inclinate e cos\u00ec collegate tramite un lungo albero alle turbine situate dentro lo scafo. La plancia era sopraelevata rispetto al ponte di carico, come su di molti piccoli traghetti civili. Il controllo in direzione era possibile grazie ai timoni di direzione che erano incorporati nella struttura posteriore delle eliche intubate.\nIl prototipo VT2-001 fu a lungo sperimentato dalla Royal Navy come mezzo da carico, con sistemi a pallet e un portellone anteriore di carico; poi venne modificato per l'uso come hovercraft per la lotta antimine, con una dotazione di sensori paragonabile ai cacciamine classe Hunt. I tagli alla difesa britannica nel 1982 determinarono tuttavia la chiusura del reparto sperimentale e la fine di tali esperienze: il VT2 fin\u00ec venduto ad una impresa di trasporti civile, la Hoverspeed, per essere impiegato come fonte di pezzi di ricambio e, ancorato a Ramsgate, fin\u00ec progressivamente per essere smantellato."}
{"id": "663951", "revid": "180559", "url": "https://it.wikipedia.org/wiki?curid=663951", "title": "Classe Skima", "text": "La classe Skima \u00e8 una classe di hovercraft costruita per il mercato civile; sono stati impiegati come \"automobili hovercraft\" trasportabili persino in piccoli rimorchi da autoveicoli. \nLa prima versione, che ha interessato anche i militari, era la Skima 4 a quattro posti, con parte della struttura gonfiabile in gomma e abitacolo a cielo aperto. La seconda (Skima 6) aveva maggiori rifiniture, mentre la Skima 12 trasportava 12 uomini o 998 kg di carico, praticamente quanto il suo peso a vuoto. Si trattava di mezzi assai leggeri, che bench\u00e9 destinati al mercato civile hanno interessato i militari per piccole operazioni di pattugliamento costiero e trasporti leggeri."}
{"id": "663954", "revid": "1272592", "url": "https://it.wikipedia.org/wiki?curid=663954", "title": "Ombre", "text": ""}
{"id": "663955", "revid": "1935652", "url": "https://it.wikipedia.org/wiki?curid=663955", "title": "Ignazio Mos\u00e9 I Daoud", "text": "Biografia.\nOrdinato sacerdote nel 1954, comp\u00ec gli studi a Gerusalemme e presso la Pontificia Universit\u00e0 Lateranense, dove si licenzi\u00f2 in Diritto canonico: fu poi segretario del patriarca di Antiochia e lavor\u00f2 presso il tribunale ecclesiastico patriarcale di Beirut.\nNel 1977 fu eletto vescovo dell'eparchia del Cairo dei Siri; fu poi trasferito all'arcieparchia di Homs (1994) e fu infine eletto patriarca di Antiochia (1998).\nNel 2000 papa Giovanni Paolo II lo nomin\u00f2 prefetto della Congregazione per le Chiese Orientali e gran cancelliere del Pontificio Istituto Orientale. Il 21 febbraio 2001 il pontefice lo innalz\u00f2 alla dignit\u00e0 cardinalizia.\nIl 9 giugno 2007 papa Benedetto XVI accolse la sua rinunzia, presentata per raggiunti limiti d'et\u00e0, all'incarico di prefetto della Congregazione per le Chiese orientali.\nFu membro delle congregazioni per la Dottrina della Fede e delle Cause dei Santi e dei pontifici consigli per l'Interpretazione dei Testi Legislativi e per la Promozione dell'Unit\u00e0 dei Cristiani.\nNel Maggio del 2003 accetta l\u2019invito di Monsignor Francesco Giungata Cappellano dello SMOM, a presiedere a Crotone il Triduo di Preghiera in onore del Beato Fra\u2019 Gerardo Sasso, Fondatore dell\u2019Ordine di Malta in concomitanza della Visita Ufficiale a Crotone di Sua Altezza Eminentissima il Principe e Gran Maestro Fra\u2019 Andrew Bertie, poi Servo di Dio. Nell\u2019occasione Sua Beatitudine benedice il maestoso monumento sulla piazza, la prima al mondo, intitolata al Fondatore dell\u2019Ordine di Malta, alla presenza di 60 Eccellentissimi Ambasciatori, delle massime autorit\u00e0 civili politiche religiose e militari regionali di Calabria. Durante i festeggiamenti viene insignito della Cittadinanza Onoraria della citt\u00e0 di Santa Severina (KR) su proposta di Monsignor Francesco Giungata accettata dalla Giunta Comunale.\nMuore a Roma, dopo alcuni giorni di ricovero, il 7 aprile 2012, Sabato Santo, all'et\u00e0 di 81 anni, per complicanze dopo un ictus.\nLe esequie si sono tenute il 10 aprile alle ore 17 all'Altare della Cattedra della Basilica di San Pietro. Il 16 aprile \u00e8 stato sepolto nella cripta dei patriarchi del monastero di Charfeh ad Achrafieh.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:\nOnorificenze.\nBali\u2019 Gran Croce del Sovrano Militare Ordine di Malta\ngiugno 2003"}
{"id": "663956", "revid": "1543377", "url": "https://it.wikipedia.org/wiki?curid=663956", "title": "SMS Seeadler (veliero)", "text": "La SMS \"Seeadler\" fu una nave a palo a tre alberi impiegata come incrociatore ausiliario/nave corsara dalla Kaiserliche Marine durante la prima guerra mondiale. Il nome significa \"aquila di mare\" in lingua tedesca.\nOrigine.\nCostruito in Scozia nel 1878, il \"Pass of Balmaha\" era un grosso veliero da carico a 3 alberi, che venne coinvolto nelle vicende della guerra in maniera assai rocambolesca. \nIn effetti, esso batteva bandiera statunitense, e all'epoca gli Stati Uniti erano neutrali, quando venne fermato nel Mare del Nord per un controllo da un incrociatore inglese. Sebbene la nave fosse diretta verso la Russia con un carico di cotone, venne predisposto un controllo da effettuarsi a Kirkwall, per verificare il tipo di mercanzie a bordo. Venne cos\u00ec lasciato un picchetto di uomini della marina inglese per far eseguire gli ordini impartiti. Ma a questo punto sopraggiunse anche un U-Boot, che intim\u00f2 alla nave di fermarsi per controllare il carico. L'incrociatore inglese era ormai lontano e non forn\u00ec assistenza di sorta in tale frangente. Cos\u00ec i marinai tedeschi inviarono a Cuxhaven la nave per eseguire il controllo. Il comandante statunitense aveva nascosto i marinai della Royal Navy, ma vennero scoperti e questo fu determinante per decidere il destino della nave. Un mercantile neutrale, che per\u00f2 trasportava rifornimenti per un paese nemico, con marinai nemici a bordo, non aveva modo di riacquistare la libert\u00e0 di movimento, e venne confiscato. \nA questo punto si decise di trasformarlo in incrociatore ausiliario, con una serie di accorgimenti, che in teoria lo rendevano solo una nave-scuola della marina tedesca. Venne installato un diesel da sottomarino, vennero preparati molti alloggi per ospitare numeroso personale e vennero eseguiti altri lavori. Ufficialmente, questo vascello serviva come nave per \"addestrare i marinai tedeschi alla vela\", mentre il motore diesel serviva per \"addestrare anche i motoristi\". In realt\u00e0 i lavori condotti in un molo del piccolo porto di Teckeborg erano ben diversamente concepiti: se gli alloggi e il motore erano giustificabili nell'ottica addestrativa, come anche la presenza di un leggero armamento, la disponibilit\u00e0 di serbatoi per 500 tonnellate di nafta e ben 350 di acqua, come anche depositi di viveri secchi per 2 anni, non lasciavano dubbi sul suo reale scopo. Da notare che almeno un'innovazione la \"Seeadler\" la introdusse: all'epoca, era normale per una nave andare a carbone, non con motori a combustione interna con carburante liquido. \nL'armamento, basato su 2 cannoni da 105mm, capaci di una gittata di 12km e una cadenza di 15 colpi al minuto, non era certo imponente, ma in compenso facilmente celabile all'osservazione. Altre armi erano quelle portatili e le cariche da demolizione, usate soprattutto per affondare le navi fermate. Il nome inizialmente avrebbe dovuto essere \"Seeteufel\" (diavolo di mare), ma il comandante prefer\u00ec il nome \"Seeadler\" (aquila di mare). Indipendentemente dal nome, era ovvio che la nave dovesse essere portata in mare e in guerra da uomini speciali, e comandata da un capitano speciale. Il nome del primo e solo capitano della \"Seeadler\" era Felix Graf von Luckner.\nServizio nell'Atlantico.\nPer far partire la nave in missione senza che venisse subito intercettata dalle navi inglesi, si stabil\u00ec di camuffarla simulando l'identit\u00e0 di una nave norvegese, la \"Maletta\", perch\u00e9 quella nazione era neutrale rispetto al conflitto in corso. La nave in particolare venne scelta perch\u00e9 si sapeva ferma a Copenaghen, e tutta l'attrezzatura per rendere credibile la cosa venne comprata in Norvegia, senza far mancare nulla, dalle stoviglie alla foto dei Reali norvegesi. Inoltre l'equipaggio, che contava 64 uomini, aveva ben 20 uomini capaci di parlare norvegese. Il capitano Luckner si diede anche una \"moglie\", ovvero un giovane marinaio vestito da donna, con una parrucca, mentre si cur\u00f2 di nascondergli il pi\u00f9 possibile i piedi troppo grandi per una donna, e per la voce si studi\u00f2 di dargli un mal di denti tale da giustificarne l'assenza del suo uso. La maggior parte dell'equipaggio stava nascosta in speciali vani, con divisa tedesca, mentre le armi erano celate in appositi vani apribili con speciali magneti, pronte per essere impiegate se necessario. I diari di bordo furono contraffatti il meglio possibile. \nMa quando tutto era pronto, la vera \"Maletta\" part\u00ec da Copenaghen e si decise che non era sensato rischiare la presenza di due navi con lo stesso nome in mare. Allora si cerc\u00f2 di simulare la \"Carmoe\", nave che era anch'essa norvegese, ma all'ultimo momento si seppe che questa era ferma a Kirkwall per controlli da parte della marina inglese. La scelta successiva era la \"Irma\", ma i registri erano oramai abrasi, per cui bisogn\u00f2, per giustificare tutte le tracce lasciate, vennero simulati degli effetti di un fortunale, con la cabina devastata e rabberciata, mobili e ovviamente registri bagnati. La nave salp\u00f2 il 16 dicembre 1916, con i suoi cannoni camuffati, la \"moglie\" del capitano, i marinai travestiti da civili norvegesi o nascosti per le stive. \nI primi controlli non tardarono ad arrivare, ma gli inglesi non videro niente, furono ingannati dalla finzione inscenata e la lasciarono andare. Il natale 1916 vennero oltrepassate le Orcadi e la nave, attraverso l'Atlantico del nord and\u00f2 verso la sua missione: l'intercettazione del traffico commerciale nemico. La modesta \"Seeadler\", con i suoi 2600 m\u00b2 di vele, era una nave dall'aspetto tutt'altro che guerriero, nemmeno comparabile con la e altre grandi navi di tipo commerciale, per lo pi\u00f9 bananiere, con un aspetto da mercantile ma nondimeno grandi e veloci. \nLa vita a bordo divenne presto frenetica, e gli incontri con le navi mercantili britanniche e di altri Paesi nemici cominciarono a diventare la norma. Nei successivi tre mesi di guerra sul mare, vennero colpite numerose navi, a cominciare dalla \"Gladys Royal\", l'11 gennaio 1917. Carica di carbone britannico, la nave, indifesa, venne catturata, l'equipaggio trasbord\u00f2 con i suoi viveri e la \"Gladys Royal\" venne affondata con una carica esplosiva.\nLa misura dei locali destinati ai prigionieri era stata pensata per riuscire ad ospitarne un gran numero. La nave non era certo in grado di combattere contro mercantili armati e ben decisi a difendersi, e la sua lentezza era tale che riusciva solo con grande incertezza (dipendente dal vento, essenzialmente) ad allontanarsi dalle zone in cui aveva colpito, per cui era necessario evitare i combattimenti violenti, ma una volta assaltata una nave era necessario a quel punto prendere a bordo l'equipaggio e quindi, solo in caso di sovraffollamento, lo si poteva sbarcare da qualche parte. \nMa a quel punto i naufraghi avrebbero detto tutto quello che sapevano sulla nave corsara, la quale a quel punto sarebbe stata tallonata senza requie dalla Royal Navy. Quindi, per riuscire a fare quanto pi\u00f9 danno possibile, e non lasciare ignobilmente i naufraghi in mezzo al mare, era necessario avere una grande capacit\u00e0 di ospitare i prigionieri. \nE cos\u00ec avvenne, tanto che dopo quel periodo di scorribande la \"Seeadler\" riusc\u00ec ad affondare nell'Atlantico ben 13 navi, cosa che consent\u00ec di ospitare a bordo ben 264 prigionieri. L'elenco di curiosit\u00e0 che ne scaturisce vede tra l'altro, questa serie di aneddoti:\nA bordo la vita era cordiale, anche amichevole, tutto sommato difficilmente riconducibile alla guerra reale. Tanto pi\u00f9 che non venne mai fatto uso della forza letale per ottenere il proprio scopo da parte del prudente comandante della \"Seeadler\".\nDopo tutte le imprese fatte lungo l'Atlantico, la folla a bordo era diventata davvero troppo numerosa, per cui non v'era pi\u00f9 molta scelta. Si prese quindi un veliero di scarso valore, e anzich\u00e9 affondarlo venne caricato di tutti i prigionieri, gli vennero ridotte le vele e i prigionieri vennero pagati in marchi come previsto dalle convenzioni internazionali. Vi fu addirittura un pranzo di commiato offerto ai capitani e alle loro consorti.\nMa sbarcare quella carovana di persone, sia pure al largo delle coste brasiliane, significava scoprirsi in maniera definitiva e la strana guerra della \"Seeadler\" cambi\u00f2 bruscamente. \nLuckner fece rotta per l'Atlantico meridionale, e nel corso di una cerimonia, fece gettare una Croce di Ferro in ricordo delle vittime della battaglia delle Falkland, quando quattro incrociatori tedeschi vennero affondati nella pi\u00f9 grande battaglia navale dell'emisfero meridionale. \nLa mossa successiva fu il doppiaggio di Capo Horn, fatta con le difficolt\u00e0 solite delle navi delle epoche passate. Tre settimane di lotta contro il mare lo portarono infine nel Pacifico, passando il quale cercava di disimpegnarsi, nascondendosi poi nelle vastit\u00e0 del Pacifico. Sfuggirono dalla sorveglianza di un incrociatore inglese, intercettato dall'ascolto della radio. Infine, il 17 aprile si ritrovarono nell'immensit\u00e0 dell'oceano pi\u00f9 grande della Terra.\nServizio nel Pacifico.\nNavigando sulle rotte tra San Francisco e l'Australia, la \"Seeadler\" si mise in caccia di bastimenti nemici, ma il traffico era molto pi\u00f9 scarso, seppure meno sorvegliato, e cos\u00ec durante i successivi 3 mesi vennero affondate solo 3 navi, che si aggiungevano alle 13 precedentemente affondate, in un analogo periodo di caccia, nell'Atlantico, e che portarono a bordo altri 39 prigionieri. \nMa la nave e l'equipaggio erano ormai in mare da ben 8 mesi consecutivi, avevano navigato 35.000 miglia e affondato navi per un dislocamento di 30.000 o forse addirittura 40.000 tonnellate. L'acqua era vecchia, i cibi devitaminizzati stavano causando ormai i primi segni dello scorbuto. Era necessario attraccare in un porto. Quand'anche fossero giunti in un porto neutrale avrebbero quasi sicuramente attirato le attenzioni degli inglesi. Si decise per un attracco su di un'isola quanto possibile lontana da occhi indiscreti, possibilmente priva di stazioni radio. \nCos\u00ec la \"Seeadler\" arriv\u00f2 all'isola di Mopelia, possedimento francese nelle Isole della Societ\u00e0. Dal momento che essa non aveva un attracco, meno che mai un porto, fu necessario ancorare la nave al largo, cosa che venne fatta gettando l'ancora il 29 luglio. \nGiunti a terra, i corsari tedeschi trovarono un piccolo paradiso terrestre, e l\u00ec in pochi giorni fecero provviste. C'erano uova di uccelli marini, porci selvatici, pesci in quantit\u00e0, noci di cocco. Presto gli uomini della \"Seeadler\" si ripresero, a spese delle risorse dell'isola. Ricostituirono le riserve d'acqua e di cibo, affumicando o mettendo in salamoia i pesci e la carne di maiale, portando a bordo le noci di cocco e cos\u00ec via. Il meritato riposo dopo mesi di mare era certo necessario, anche se il lavoro per rimettere la nave in condizione di ripartire non si era certo fermato. La Royal Navy, come anche le altre marine alleate, dava ancora loro la caccia, dopotutto. Ma non sarebbero stati i suoi cannoni a togliere di mezzo la temuta minaccia del corsaro tedesco. \nVerso il 15 agosto, un movimento tellurico subacqueo caus\u00f2 una serie di ondate anomale. L'equipaggio avrebbe avuto il tempo di salvare la nave, ma il motore diesel, necessario per portarla al largo, si rifiut\u00f2 di partire. Cos\u00ec la furia delle ondate la sbatt\u00e9 violentemente sulla barriera corallina, danneggiandola in maniera irreparabile.\nPrigionieri e tedeschi si ritrovarono cos\u00ec a fare comunit\u00e0 in questa sperduta isola del Pacifico, assieme a pochi nativi. Subito vennero organizzate tutte le strutture che si poterono costruire con i rottami della \"Seeadler\". La nave che era stata corsara tedesca divenne ben presto una citt\u00e0, \"Seeadlersdorf\", in cui il generatore elettrico era il diesel della nave recuperato, mentre con l'esplosivo si scavarono cisterne nel corallo, e si tirarono su molte capanne, strutture, torri di sorveglianza. Fu recuperata anche la bandiera tedesca, che venne posta a sventolare su di un pennone. La stessa isola venne chiamata \"Isola di Santa Cecilia\", in onore della figlia del Kaiser, la quale regal\u00f2 alla nave, prima di partire, il suo ritratto autografato.\nDopo il naufragio.\nQuesto posto era certo il pi\u00f9 adatto per attendere la fine della sanguinosa Prima guerra mondiale, e inoltre la Germania aveva perso un piccolo incrociatore ma in compenso aveva guadagnato una nuova colonia, e nessuno era morto. Ma se il capitano fosse riuscito a impossessarsi di una qualche nave capitata in rada, o in isole vicine, la guerra di corsa avrebbe potuto riprendere. \nSi sarebbe potuta attendere la nave che ogni 6 mesi riforniva l'isola e ne prelevava i prodotti, ma si prefer\u00ec partire ancora prima che questo avvenisse, con una scelta temeraria. Luckner non volle sentire ragioni e allest\u00ec la scialuppa a motore per l'abbordaggio delle navi, e in un paio di settimane la forn\u00ec di un'alberatura, viveri per 1 mese, un telo su archetti per fornire riparo dal sole, 4 pagliericci, alcune armi da fuoco, il tutto su di uno scafo di legno lungo 6 metri e con un bordo libero, a pieno carico, di 30 cm. \nIl capitano e altri 5 marinai vi presero posto, e il mini-incrociatore, battezzato \"Kronprinzessin Cecilia\", prese il mare alla ricerca di navi che fossero presenti nei porticcioli delle isole vicine. Arsi dal sole come inzuppati dalla pioggia, immobili in spazi troppo ridotti per fare qualunque cosa se non dormire e aspettare, i 6 marinai raggiunsero, in 25 giorni, 4 isole nelle Cook e nelle Figi, fermandosi per il tempo necessario a riposarsi e rifornirsi di cibo, e spacciandosi per \"sportivi americani\" ai diffidenti indigeni.\nLa rotta tracciata dal \"Cecilia\" arriv\u00f2 in breve a 2.300 miglia nautiche (oltre 4.000 km) ma senza successo, fino a che, nel porto di Wayaka, Grandi Figi, trovarono una possibile preda, ma oltre alla nave vi era anche un indigeno pi\u00f9 coraggioso del solito che and\u00f2 a chiamare il locale corpo di guardia, ovvero un ufficiale e 4 soldati indiani, i quali erano praticamente disarmati. Quando si diressero verso la \"Cecilia\", Luckner aveva ancora la possibilit\u00e0 di fermarli, anche con la forza. Erano meglio armati e pi\u00f9 numerosi, ma anche in abiti civili. Cos\u00ec dichiar\u00f2 la sua identit\u00e0 e si fece fare prigioniero. \nLa nave francese, quando arriv\u00f2 per i rifornimenti, venne subito catturata dai tedeschi rimasti a Mopelia/Isola Cecilia, e prontamente ribattezzata da \"Lutece\" a \"Fortuna\". Ma fortuna non ebbe, perch\u00e9 sbatt\u00e9 contro uno scoglio vicino all'Isola di Pasqua. I tedeschi sopravvissero e passarono mesi con i nativi in relativa armonia, prima che il Cile, paese neutrale durante la guerra, li portasse sul continente, dove vennero calorosamente accolti dalla locale, numerosa comunit\u00e0 tedesca. \nInfine, nel 1920 sarebbero tornati in Germania. Con un'unica eccezione: uno di loro era morto d'infarto, e ironicamente si trattava proprio del dottor Pietsch, il medico di bordo.\nNavi catturate.\nSedici navi, per il tonnellaggio complessivo di 30.099 t, la crociera \u00e8 avvenuta tra il 21 dicembre 1916 e l'8 settembre 1917. Salvo nota contraria le navi catturate sono tutte navi a vapore.\nNavi catturate al comando di Luckner:\nNavi catturate dopo che Luckner aveva abbandonato il comando:"}
{"id": "663958", "revid": "287204", "url": "https://it.wikipedia.org/wiki?curid=663958", "title": "LACV-30", "text": "Gli hovercraft classe LACV-30 sono stati comprati dall'US Navy per trasportare i carichi pesanti dalle navi anfibie alla costa. Per i trasporti logistici erano gi\u00e0 presenti dei mezzi straordinari, il LARC-5 e 15, enormi veicoli definiti come \u2018chiatte su ruote\u2019, con 4 ruote colossali. Per sostituire queste stupefacenti macchine, la cui limitazione era essenzialmente quella di non avere una velocit\u00e0 in acqua del tutto adeguata, e di trasportare carichi di peso e dimensioni non sempre sufficienti 5 e 15 tonnellate rispettivamente). La loro virt\u00f9 migliore era la mobilit\u00e0 anche su terra, grazie ai 4 grandi pneumatici.\nGli hovercraft potevano fare di meglio, a prezzo di un motore molto pi\u00f9 potente e costoso. Derivati dal modello Vouyageur della Bell, veicolo a cuscino d'aria (o hovercraft) civile, il LACV-30 \u00e8 capace di trasportare 30 tonnellate americane, ovvero 27,2 metriche. La forma \u00e8 quella di una grande chiatta, ma dietro la plancia, sistemate posteriormente, vi sono 2 eliche propulsive, seguite infine dai timoni, mentre sotto lo scafo vi \u00e8 un cuscino che viene gonfiato da 2 ventole. Vi \u00e8 una grande gru a prua, con una struttura rettangolare di tipica forma adatta ad una chiatta fluviale.\nIl veicolo ha indubbiamente delle qualit\u00e0, come quella di essere trasportato se necessario, ripartito in 15 sezioni, oppure essere portato completo su di una nave, e messo in acqua dal suo equipaggio. La sua velocit\u00e0 non \u00e8 elevata, non vi \u00e8 armamento, ma il veicolo pu\u00f2 trasportare carichi elevati e voluminosi. Infine, quando giunge a terra, pu\u00f2 muoversi se necessario anche su frangenti di 2,44m. L'autonomia \u00e8 di 2 ore. L'unica limitazione \u00e8 l'evidente incapacit\u00e0 di operare in azioni di combattimento contro difese munite. Il primo lotto contendeva 25 mezzi LACV-30."}
{"id": "663959", "revid": "27406", "url": "https://it.wikipedia.org/wiki?curid=663959", "title": "Ramazzano - Le Pulci", "text": ""}
{"id": "663960", "revid": "287204", "url": "https://it.wikipedia.org/wiki?curid=663960", "title": "Landing Craft Air Cushion", "text": "Il Landing Craft Air Cushion, \"hull classification symbol\" (simbolo di classificazione di scafo) LCAC, \u00e8 un mezzo da sbarco realizzato dalla statunitense Bell Aerospace Textron, la quale ha vinto contro la Aerojet-General, che gli oppose il JEFF(A) in un ciclo di sperimentazione di 5 anni.\nDescrizione.\nQuesto veicolo ha 2 grandi eliche intubate, che danno un'elevata velocit\u00e0 in azioni di combattimento sotto il fuoco nemico, e 4 ventole di sollevamento che gonfiano la \u2018gonna\u2019 o cuscino inferiore che viene sostituita ogni 2/300 ore di 'volo'.\nIl cuscino, suddiviso in centinaia di dita, \u00e8 in gomma vulcanizzata rinforzata da nylon posto al suo interno, il tutto al prezzo di 500.000$.\nPer provvedere alla sua manutenzione si adoperano fino a 15 meccanici con a disposizione una dozzina di giorni. La struttura \u00e8 molto diversa da quella della LACV-30, un modello tutto sommato pi\u00f9 logistico che da assalto. Il LCAC ha una motorizzazione molto potente, e poste su ciascun lato del ponte di carico vi sono 2 turbine con gli scarichi dei gas e gli alberi di trasmissione per l'elica propulsiva, che ha inglobata nella struttura intubata anche i timoni di direzione.\nPlancia di comando.\nLa plancia \u00e8 a sinistra, al cui interno ci sono tre seggiolini anteriori e altrettanti posteriori, riservati a possibili passeggeri.\nIl manovratore (il pilota) siede a destra, il motorista al centro, a sinistra il navigatore.\nLCAC ha a disposizione un radar di navigazione, sistemato sopra il tetto, e un albero per la radio e le luci di navigazione.\nCapacit\u00e0 di carico.\nImbarcabili dalla rampa prodiera, carichi voluminosi sono trasportati sul ponte di carico centrale, capace di portare anche i mezzi pi\u00f9 pesanti dei Marines o dell'US Army, come un carro armato M1 Abrams o un M60 Patton e 5 jeep, una batteria completa di 6 obici da 105 mm oppure 180 soldati equipaggiati. Tutto questo \u00e8 possibile, lanciando i veicoli da oltre l'orizzonte visivo, mentre nelle operazioni da sbarco normali le navi principali sono costrette ad esporsi ad ogni sorta di pericoli navigando vicine alla costa, a causa della lentezza delle chiatte utilizzate come mezzi da sbarco per materiali pesanti. Trasportate dalle LPD o LHA, queste unit\u00e0 possono invece arrivare apparendo all'orizzonte e raggiungere le coste in pochi minuti, superando i campi minati e gli ostacoli naturali di ogni sorta. Inoltre, grazie alla mobilit\u00e0 insita nel concetto di una nave senza pescaggio come la hovecraft, la percentuale di coste assaltabili \u00e8 stata incrementata dal 15 al 70% .\nEsemplari.\nAlmeno 90 LCAC sono stati ordinati dalla US Navy, principalmente per l'impiego da parte dei Marines."}
{"id": "663961", "revid": "1442080", "url": "https://it.wikipedia.org/wiki?curid=663961", "title": "SES-100/200", "text": "Le unit\u00e0 tipo SES sono mezzi navali che costituiscono una evoluzione del concetto di \u2018veicolo a cuscino d'aria', o hovercraft, con una parete laterale per contenere meglio il cuscino d'aria, mentre a prua e a poppa \u00e8 presente una gonna flessibile. Le eliche sono presenti a poppa, azionate da motori interni, mentre altri azionano ventole di sollevamento, che diminuiscono il suo pescaggio e quindi anche l'attrito causato dall'acqua, mentre il movimento nell'aria \u00e8 molto pi\u00f9 vantaggioso essendo questa molto meno densa.\nIl primo mezzo americano di questo tipo era l'XR-1 da 17t. del 1960, con una velocit\u00e0 di 34 nodi. Pi\u00f9 grandi erano il SES-100 A e il SES-100B, il primo della Aerojet General, da 110t. e ben 92 nodi. Tra le sperimentazioni a cui questi mezzi erano sottoposti negli anni '70 figur\u00f2 anche una straordinaria azione di fuoco.\nIl test missilistico.\nLa nave del tipo SES-100B venne sottoposta ad un'azione sperimentale potenzialmente molto interessante. Essa venne dotata di una rampa di lancio verticale per un missile RIM-66B Standard SM-1MR, che venne lanciato con la nave in navigazione a 60 nodi, con una condizione di mare poco mosso. Questo lancio fu quello di maggior velocit\u00e0 a cui un missile di questo tipo sia mai stato lanciato da una nave di superficie. L'arma devi\u00f2 con una rotta pre-programmata verso il basso, e colp\u00ec un bersaglio, che era in tal caso di superficie e non aereo, distante 9,7\u00a0km. L'illuminazione radar del bersaglio non era data dalla stessa nave, ma da qualche altra fonte, forse una radiosorgente sul bersaglio stesso.\nUna pi\u00f9 recente unit\u00e0 SES americane \u00e8 quella denominata SES-200, della Bell Halter (model 739 A), che \u00e8 derivato dal Model 210 A, allungato e ingrandito per aumentare la quantit\u00e0 di carburante e rinforzato il ponte poppiero, per consentire le operazioni di elicotteri. Avanti vi sono sovrastrutture con 2 ponti, il superiore \u00e8 la plancia."}
{"id": "663962", "revid": "446353", "url": "https://it.wikipedia.org/wiki?curid=663962", "title": "Classe Bora", "text": "La classe Bora o Progetto 1239 Sivuch (in cirillico: \u041f\u0440\u043e\u0435\u043a\u0442 1239 \u0421\u0438\u0432\u0443\u0447, nome in codice NATO: Bora) \u00e8 una classe di corvette missilistiche con cuscino ad aria di fabbricazione sovietica prima e russa poi, sviluppata negli anni ottanta ed entrata in servizio presso la marina russa nel 1997 ed il cui nome in codice \u00e8 divenuto, in Occidente, pi\u00f9 noto dell'originale denominazione di progetto.\nProgettate per neutralizzare navi da guerra operanti a ridosso delle zone costiere e fornire copertura alle forze da sbarco, sono impiegate anche per missioni di ricognizione e pattugliamento. Le unit\u00e0 di questa classe detengono il titolo di imbarcazioni pi\u00f9 grandi al mondo del loro tipo in servizio.\nPreviste in 16 esemplari, al 2021, entrambi gli esemplari costruiti risultano in servizio nei ranghi della Marina della Federazione Russa. \nStoria.\nA causa della dissoluzione dell'URSS, sui 16 esemplari previsti ne furono prodotti soltanto 2 di cui il primo, consegnato nel 1989, entr\u00f2 ufficialmente in servizio solo nel 1997. \nCaratteristiche.\nLa loro struttura \u00e8 quella di una cosiddetta \"nave ad effetto superficie\" (SES - \"Surface Effect Ship\") dotata di un cuscino d'aria, come in un hovercraft, contenuto lateralmente da doppi scafi, simili a quelli di un catamarano. Quando il cuscino d'aria \u00e8 in uso, gli scafi laterali rimangono parzialmente immersi consentendo una maggiore stabilit\u00e0 rispetto al vento laterale e la possibilit\u00e0 di utilizzare la propulsione marina a idrogetto. Quando il cuscino d'aria \u00e8 disattivato, la nave si appoggia sugli scafi gemelli.\nLa sovrastruttura, similmente a quella di un catamarano, \u00e8 molto larga, con ampio spazio per la sistemazione di armamenti e sensori e con una plancia massiccia letteralmente circondata dalle cupole dei radar di scoperta e tiro. In termini di propulsione, 2 turbine di elevata potenza le rendono capaci di navigare in sostentamento.\nL'armamento per l'impiego antinave \u00e8 formato da 2 gruppi di lancio per missili della famiglia degli SS-N 22, supersonici e in grado di portare l'attacco volando a pochi metri dalla superficie del mare. Per la difesa antisommergibile si affida alla velocit\u00e0 e alla relativa invulnerabilit\u00e0 che questo tipo di nave offre contro i siluri. La difesa antiaerea e antimissile \u00e8 affidata a un cannone da 76 mm, ad alta cadenza di tiro, e al sistema missilistico OSA, cio\u00e8 l'SA-N 4 Gecko per la NATO, la cui rampa binata a scomparsa \u00e8 presente a poppa dell'unit\u00e0 navale. Inoltre, sono disponibili due CIWS ADG-630, per la difesa antimissile e contraerea a cortissimo raggio. \nUtilizzatori.\nPresenti.\n2 esemplari in servizio\n4 esemplari in servizio\n4 esemplari in servizio"}
{"id": "663964", "revid": "599013", "url": "https://it.wikipedia.org/wiki?curid=663964", "title": "Giovanni Marchese (ciclista)", "text": "Carriera.\nCorridore degli anni 1910, ottenne il suo miglior risultato alla Milano-Sanremo del 1910, con il terzo posto. Concluse il Giro d'Italia 1909 al decimo posto e l'edizione successiva all'ottavo posto. "}
{"id": "663965", "revid": "88740", "url": "https://it.wikipedia.org/wiki?curid=663965", "title": "Luciano Nicoletti", "text": "\u00c8 stato tra i protagonisti dei Fasci siciliani e delle rivolte dei contadini in Sicilia.\nDa giovane si trasfer\u00ec a Corleone, dove si spos\u00f2 ed ebbe cinque figli. Nel 1893 fu tra i pi\u00f9 attivi contadini socialisti che chiedevano l'applicazione dei \"Patti di Corleone\", aderendo ai Fasci siciliani e lottando attraverso gli scioperi. Non potendo lavorare, i contadini rischiavano di morire, cos\u00ec fu tra i promotori di una \"cassa di resistenza\" per mantenere le famiglie degli scioperanti, che per breve tempo riusc\u00ec ad aiutarli.\nDopo aver ottenuto alcune importanti vittorie, tent\u00f2 di ottenere le cosiddette \"affittanze collettive\", per poter assicurare un fazzoletto di terra ad ogni lavoratore. Le sue lotte non furono accettate dalla mafia, che il 14 ottobre 1905 lo fece uccidere con due colpi di lupara in contrada San Marco."}
{"id": "663969", "revid": "9547534", "url": "https://it.wikipedia.org/wiki?curid=663969", "title": "Ren\u00e9 Du Guay-Trouin", "text": ""}
{"id": "663970", "revid": "729019", "url": "https://it.wikipedia.org/wiki?curid=663970", "title": "Verdeja", "text": "Il Verdeja \u00e8 un carro armato realizzato dalla Spagna nel 1939, l'unico corazzato di questa categoria realizzato nella penisola iberica.\nProgettato dal capitano d'artiglieria Felix Verdeja, il carro somigliava vagamente al Merkava israeliano di 40 anni dopo. Questo mezzo, come quello israeliano, era basato sugli insegnamenti di 2 anni di guerra civile, e si trattava di un veicolo leggero, con la priorit\u00e0 relativa alla potenza di fuoco, seguita dalla mobilit\u00e0 e dalla protezione. Esso era dotato di un cannone sovietico da 45mm catturato, con una coppia di mitragliatrici coassiali, elevabili addirittura nel ruolo contraereo, con una capacit\u00e0 se non altro pratica contro obiettivi ad alto angolo come quelli spesso incontrati in zone montagnose e urbane.\nIl prototipo venne approntato entro il 10 gennaio 1939, con il reperimento di tutti i pezzi che si poteva in ogni dove, dalle piastre di corazza al motore da 85\u00a0hp.\nCorazzatura ed armamento.\nLa corazzatura era composta da lastre di acciaio imbullonato, con il pilota protetto da una piastra inclinata quasi orizzontalmente. La torretta, di forma tronco-conica, era in grado di ospitare 2 uomini che potevano accedervi da un portello situato nella parte posteriore del tetto. La torretta ospitava sia l'armamento principale, un cannone sovietico da 45/46mm con elevazione da -8 a +70 gradi, che quello secondario, due mitragliatrici Dreyse da 7,92mm, disposte coassialmente a destra e a sinistra del cannone. La dotazione era di 74 colpi per l'arma principale pi\u00f9 3000 colpi per le mitragliatrici.\nMobilit\u00e0.\nIl motore previsto inizialmente doveva avere una potenza di 120 CV, ma poich\u00e9 questo non era reperibile in tempi brevi venne deciso di utilizzare un Ford da 85 CV di derivazione commerciale, posizionato alla destra del pilota. \u00c8 abbastanza verosimile credere che la scelta di posizionare anteriormente il gruppo propulsore-trasmissione non sia stata presa per fornire ulteriore protezione all'equipaggio contro il fuoco avversario (come nel caso del Merkava), ma pi\u00f9 semplicemente per ragioni di semplicit\u00e0 costruttiva.\nLa trasmissione era con frizione monodisco a secco a 4 velocit\u00e0 e 1 retromarcia, mentre 2 frizioni ausiliarie erano usate per la trasmissione del moto ai cingoli, in maniera da consentire le manovre per movimento differenziale. La velocit\u00e0 era di 40\u00a0km/h, l'autonomia su strada 115\u00a0km.\nIl sistema di sospensione era costituito da 4 carrelli per lato a balestra. Infine la ruota motrice era anteriore. Il cingolo era costituito da 97 maglie senza denti di guida, ma con una cavit\u00e0 centrale dove scorrevano le ruote, pensato per ridurre i rischi di scingolamento.\nSviluppi.\nLa comparazione del Verdeja venne fatta, nel 1940, con un T-26B sovietico catturato, che venne giudicato inferiore al carro spagnolo. Quest'ultimo era pi\u00f9 compatto, molto pi\u00f9 basso e di sagoma pi\u00f9 sfuggente, e poteva passare pi\u00f9 facilmente inosservato del voluminoso carro sovietico. Venne decisa la produzione di un centinaio di esemplari del Verdeja, stavolta provvisto di un propulsore Lincoln-Zephyr da 120 CV, ma l'impossibilit\u00e0 di stringere un accordo con Ford per l'approvvigionamento dei motori e numerosi problemi legati all'ammodernamento delle strutture industriali in cui il Verdeja avrebbe dovuto essere realizzato decretarono l'abbandono del progetto nel 1941.\nIl capitano Verdeja decise allora di dedicarsi alla progettazione di un successore, denominato Verdeja 2 e dotato di una configurazione pi\u00f9 convenzionale, con motore e trasmissione posteriore e torretta e vano equipaggio anteriori. Gli stessi motivi che avevano portato alla soppressione del Verdeja 1, pi\u00f9 l'acquisto da parte del governo spagnolo di venti Panzer IV Ausf. H e dieci Sturmgesch\u00fctz III per la fine del 1943, fecero posporre la realizzazione di un prototipo del Verdeja 2 fino all'agosto del 1944. Il prototipo rimase inutilizzato e inalterato fino al 1973, quando venne trasferito all'Accademia di Fanteria di Toledo.\nA cavallo tra gli anni quaranta e cinquanta il crescente interesse per l'artiglieria semovente indusse l'Esercito Spagnolo ad incaricare il maggiore Verdeja dello studio di una versione del Verdeja 1 armata con un obice a fuoco rapido da 75\u00a0mm. L/40 alloggiato in una casamatta aperta. Questo veicolo venne realizzato rapidamente sulla base del prototipo esistente e testato in maniera esaustiva, ma in ultimo condivise lo stesso fato del Verdeja 2. Dopo il 1973 venne trasferito in varie scuole e caserme, per terminare la sua carriera presso il museo dei veicoli corazzati della base di El Goloso, fuori Madrid."}
{"id": "663972", "revid": "633110", "url": "https://it.wikipedia.org/wiki?curid=663972", "title": "Brandt 81 mm Mle 1927", "text": "Il Brandt 81\u00a0mm Mod\u00e8le 1927, poi rapidamente aggiornato al Mod\u00e8le 1927/31 nel 1931, \u00e8 un modello di mortaio sviluppato dalla francese Brandt negli anni venti ed impiegato da varie nazioni durante la seconda guerra mondiale.\nStoria.\nIl \"mortaio da 81 mm Brandt\" era una evoluzione diretta del rivoluzionario mortaio inglese da 3 pollici Stokes della prima guerra mondiale. Venne concepito negli anni venti come il primo vero mortaio di tipo \"moderno\" e fiss\u00f2 per decenni gli standard di riferimento per questo tipo di armi, sia nel calibro che nella configurazione. Parallelamente si provvide allo sviluppo di una nuova generazione di munizioni. Nel 1931 fu aggiornato il mortaio e soprattutto fu migliorato il munizionamento. La nuova versione \"Mle 1927/31\" era talmente eccellente che, oltre ad avere un notevole successo commerciale, in pochi anni venne realizzata su licenza o copiata del tutto in gran parte dei principali Paesi del mondo. In Italia, che nei primi anni trenta aveva acquistato il mortaio direttamente in Francia per equipaggiare le truppe inviate in Etiopia, la CEMSA ne realizz\u00f2 la versione Mortaio da 81 Mod. 35 che si dimostr\u00f2 il migliore dei mortai del Regio Esercito, in servizio con oltre 2000 pezzi al giugno 1940. I tedeschi, dopo l'occupazione della Francia, immisero in servizio i pezzi Brandt di preda bellica non solo dell'Arm\u00e9e de terre, ma di tutti i paesi occupati che ne erano dotati. Negli USA, in URSS, Paesi Bassi ed in altre nazioni ebbe largo successo, tanto da diventare un punto di riferimento a livello mondiale. I modelli statunitensi e sovietici (e le loro copie cinesi) sono praticamente a tutt'oggi in servizio.\nI francesi realizzarono anche la versione Brandt 81 mm Mle 1932 per equipaggiare le torrette e le casematte della Linea Maginot.\nTecnica.\nLa classificazione che il mortaio da 81 (in realt\u00e0 da 81,4mm) ha \u00e8 quella di mortaio \"medio\". La dotazione riguarda essenzialmente il battaglione di fanteria, sia con l'arma a terra che su veicoli corazzati, con una dotazione di una batteria da 4-6 pezzi in un plotone d'appoggio. Le gittate sono state via via migliorate rispetto al modello francese originale, gi\u00e0 negli anni '30, ma la struttura \u00e8 rimasta sostanzialmente quella del \"Mle 1927\" originario.\nSi trattava di un'arma relativamente leggera, semplice, ma con alcune innovazioni dettate dalle esperienze via via fatte. La prima era il bipiede d'appoggio, che nello Stokes era complesso e pesante, mentre qui era facilmente installabile e regolabile per stabilire la gittata, ottenuta solo con il tiro nel secondo arco, ovvero oltre i 45\u00b0 di angolazione e fino quasi alla verticale. La regolazione del bipede era facile, con un vitone a manovella che influiva sulla elevazione del tubo. Questo era dotato di congegni di puntamento per il cannoniere, che molto vantaggiosamente poteva stare inginocchiato anzich\u00e9 in piedi come sullo Stokes. La resistenza del tubo era tale da accettare pressioni elevate e questo, specie con il \"Mle 1927/31\", consentiva di sparare granate pi\u00f9 pesanti e potenti. La piastra di appoggio era efficace nell'assorbire la violenza del rinculo, ed era sistemata alla base del tubo, vincolata al bipiede da una catena.\nLe granate erano di tipo standard e quello pesante, da 3,25 e 6,9\u00a0kg, con la possibilit\u00e0 di raggiungere i 1900 e i 1000 metri rispettivamente. Vi erano non solo granate HE ma anche fumogene di vario tipo."}
{"id": "663973", "revid": "633110", "url": "https://it.wikipedia.org/wiki?curid=663973", "title": "Type 92 (obice)", "text": "Il Tipo 92 \u00e8 un cannone d'accompagnamento per la fanteria giapponese, introdotto nel 1932; la specialit\u00e0 apparve essenzialmente nella Prima guerra mondiale, ma soprattutto nel periodo tra le due guerre venne sviluppata e curata da numerosi eserciti.\nCaratteri generali.\nSi trattava di un'arma molto piccola, tuttavia molto simile ad un tipico pezzo d'artiglieria campale, ossia un cannone o obice divisionale, per cui se visto senza oggetti (tipicamente, i suoi serventi) di riferimento poteva sembrare un pezzo a grandezza \"normale\". Questa arma era invece un minuscolo pezzo d'artiglieria assegnato a livello di battaglione, ruolo che nel futuro sarebbe stato occupato dai mortai medi. La sua caratteristica era una bocca da fuoco estremamente corta, un piccolo scudo e dimensioni estremamente contenute in generale, ma la squadra di servizio era di ben dieci uomini, in quanto in genere questo cannone veniva manovrato a mano, e vi era la necessit\u00e0 anche di trasportare a piedi un certo numero di munizioni. Il numero dei serventi del cannone di per s\u00e9 era invece di cinque uomini, che oltre a manovrare il pezzo lo tiravano grazie alla presenza di funi e punti d'appoggio vari.\nLe ruote del cannone (fatte di metallo alleggerito con 8 fori e rinforzate con altrettante nervature) erano ripiegabili, trasformandosi in una piastra d'appoggio, ma soprattutto consentivano di diminuire l'altezza, gi\u00e0 molto ridotta. Le granate erano HE (\"high explosive\" - esplosivo ad alto potenziale), nebbiogene, shrapnel, ma non mancavano anche quelle perforanti sia pure di efficacia praticamente nulla. La velocit\u00e0 ottenibile con questo cannone era di appena 198m/s, anche se la gittata raggiungeva nondimeno i 2750m. \nLa struttura del cannone comprendeva, oltre alle due ruote, la canna, lunga appena 9 calibri, un leggero scudo, due manovelle per regolare alzo e direzione, una lunga coda con due piccoli vomeri in serie. Il peso era veramente ridotto, circa un decimo di un'arma divisionale di simile calibro.\nUtilizzo.\nLa gittata pratica (contro obiettivi puntiformi) si riduceva a circa la met\u00e0, ma nell'insieme la vera essenza di questo cannone era il tiro ravvicinato, contro obiettivi chiaramente visibili ad occhio nudo, oppure nel tiro a lungo raggio, contro obiettivi aerei. Notare bene, non solo l'alzo era leggermente superiore ai 45 gradi, ma esistevano anche cariche variabili per regolare la gittata, proprio come un obice. \nLe granate HE erano estremamente efficaci, come anche quella shrapnel, utilizzate soprattutto contro la fanteria ammassata e numerosa dei cinesi. Quello che mancava era in concreto un proiettile HEAT controcarro, la munizione perforante era troppo lenta per effettivamente perforare corazze di un qualche spessore pratico.\nL'uso che i giapponesi fecero di questo pezzo d'artiglieria, nelle innumerevoli campagne belliche degli anni trenta e quaranta, era spesso non basato sull'impiego di armi in batteria, ma il tiro isolato in azioni di disturbo. Spesso un'unica arma era portata avanti, vicino alle linee nemiche, veniva sparata una rapida salva di cannonate e poi si spostava rapidamente, tenendo in scacco grosse formazioni alleate con il minimo sforzo. Vi sono numerose testimonianze che parlano dell'uso del Tipo 92, ufficialmente considerato un cannone (quando era invece un obice) come di un vero mortaio, perch\u00e9 con l'alzo a 50 gradi e la carica minima, poteva colpire nel secondo arco anche a 100 metri. Il vantaggio rispetto ai cannoni veri e propri era che con il tiro nel secondo arco si potevano colpire obiettivi nascosti da ostacoli, e con proiettili cadenti su di essi con un migliore angolo per sfruttare la frammentazione radiale delle munizioni, tanto pi\u00f9 efficace quanto pi\u00f9 perpendicolare alla superficie da colpire. Nella giungla della Birmania e della Malaysia, come in innumerevoli altre isole, la mobilit\u00e0 e la velocit\u00e0 d'impiego di questo cannone si dimostr\u00f2 molto importante, e i giapponesi la sfruttarono al meglio.\nLa gittata era limitata, ma nelle condizioni di visibilit\u00e0 tipiche di tali ambienti era spesso pi\u00f9 che sufficiente. Rispetto ai mortai, il cannone Tipo 92 si poteva considerare complessivamente inferiore, ma poteva sparare a tiro diretto, cosa spesso fondamentale per attaccare i bersagli che capitavano a pochi metri di distanza, e non richiedeva nessun lavoro di assemblaggio e smontaggio per cominciare e terminare le azioni di fuoco, per cui passava subito dalla marcia al fuoco e viceversa. La sua installazione su veicoli blindati, possibile e vantaggiosa con i carri leggeri, non ebbe luogo se non in pochi mezzi sperimentali. Grandi quantit\u00e0 di queste armi caddero nelle mani dei cinesi dopo la resa giapponese e furono usati dall'Armata Rossa Cinese fino alla met\u00e0 degli anni cinquanta."}
{"id": "663974", "revid": "729019", "url": "https://it.wikipedia.org/wiki?curid=663974", "title": "M1 Pack 75 mm", "text": "L'obice M1 Pack Howitzer da 75mm \u00e8 stato uno dei primi e migliori esempi di artiglieria per l'appoggio della fanteria.\nStoria.\nLa sua storia cominci\u00f2 a delinearsi dopo la fine della prima guerra mondiale, quando la Commissione Westervelt, analizzando le necessit\u00e0 per aggiornare l'armamento de dell'Esercito, raccomand\u00f2 l'adozione di un obice leggero da 75mm, dalle moderne caratteristiche e someggiabile. Queste due necessit\u00e0, la modernit\u00e0 e il trasporto animale non erano in contraddizione tra di loro perch\u00e9 si trattava di un'arma destinata all'impiego con le truppe da montagna, dove spesso non esisteva modo di trasportare un pezzo d'artiglieria che non fosse someggiabile. Il risultato, ottenuto in un tempo inusitatamente breve, fu standardizzato gi\u00e0 nel 1927 come obice M1, una delle prime bocche da fuoco apparse dopo la fine della Grande guerra. Alcune modifiche successive lo fecero ridenominare M1A1. Inizialmente esso era dotato di un Carriage (affusto) M1, ovvero una struttura con ruote raggiate, in legno. Dopotutto, non era previsto che tale artiglieria fosse trainata da veicoli, ma poi giunse in linea l'affusto M8, con ruote metalliche e pneumatici, dandogli cos\u00ec un aspetto pi\u00f9 moderno.\nCaratteristiche.\nIn termini di caratteristiche, a parte le ruote, il pezzo d'artiglieria era molto ben progettato. La struttura era leggerissima, qualcosa come appena 588\u00a0kg ed era scomponibile in 6, poi 9 carichi. La coda, con un piccolo aratro finale, era lunga ma leggera, perch\u00e9 ricca di fori di alleggerimento rotondi. Il brandeggio era ridotto, ed ottenuto per una vite elicoidale contenuta nell'assale. In ogni caso, l'arma era talmente leggera che brandeggiarla a mano non era un problema. L'affusto vero e proprio era quindi dotato solo dei meccanismi di elevazione, cosa che lo rendeva pi\u00f9 semplice e leggero. Vicino alla bocca da fuoco vi erano gli apparati ottici per il tiro diretto e a quadrante per quello indiretto.\nIl cannone di per s\u00e9 aveva una canna di poco pi\u00f9 di un metro di lunghezza, e nondimeno poteva sparare a ben 8900 m di distanza. Questa gittata era molto maggiore dell'obice leggero da 70mm giapponese (2700 m), anche se il peso era superiore, ma non in maniera inaccettabile. La gittata di quest'arma era in realt\u00e0 tale da competere con le artiglierie divisionali da 75mm vere e proprie, come l'obice da montagna italiano da 75/18mm che superava di poco i 9000 m ma pesava circa il doppio. Le munizioni erano di peso e caratteristiche \u2018standard\u2019.\nImpieghi.\nL'impiego di questo obice leggero, o forse, considerando che non poteva superare i 45 gradi di elevazione, pi\u00f9 giustamente definibile cannone (corto), ebbe luogo con tutte le unit\u00e0 della fanteria americana che non potevano usufruire delle artiglierie di calibro e potenza maggiori. Esso divenne molto famoso, cos\u00ec, ma non tanto come obice da montagna, quanto come pezzo d'artiglieria impiegato nelle foreste asiatiche, contro i giapponesi, e come artiglieria standard, assieme ai mortai, per le truppe aviotrasportate sia inglesi che americane. Molti vennero usati anche come artiglieria leggera da parte dei cinesi in funzione antigiapponese, e non era raro che in tal caso venisse impiegato soprattutto nel modello originale con le ruote in legno, pi\u00f9 leggero. Alcuni di questi cannoni vennero usati ad Arnhem, sbarcati dagli alianti alleati.\nUn singolo esemplare venne fornito anche alla Resistenza italiana: paracadutato in tre sezioni sulla Val d'Asta, fu preso in carico durante l'Operazione Tombola dalla \"2nd Special Air Service Force\", una formazione guidata dall'ufficiale britannico Roy Farran ma composta soprattutto da partigiani delle Fiamme Verdi e delle Brigate Garibaldi, ex prigionieri di guerra russi, e persino da disertori della Wehrmacht. L'obice, soprannominato \"Molto Stanco\", all'inizio fu usato per cannoneggiare i convogli che facevano la spola sulla Firenze-Modena. Ma l'azione pi\u00f9 importante in cui fu usato questo pezzo d'artiglieria avvenne il 21 aprile 1945, quando venne trainato con una Jeep fino in vista di Reggio Emilia. Da qui, gli artiglieri partigiani iniziarono il cannoneggiamento della citt\u00e0, dando l'impressione che l'arrivo delle armate Alleate fosse imminente. Presi dal panico, i tedeschi e i loro alleati italiani abbandonarono la citt\u00e0.\nLa produzione di questo pezzo d'artiglieria comprese anche una versione semovente, destinata ai semoventi M8, ricavati dai carri leggeri M3 Stuart, la quale ebbe ugualmente successo. L'impiego pi\u00f9 inusuale fu sui AMTANK LVT(A)-4, utilizzati come supporto di fuoco su mezzi anfibi. Praticamente, questo obice venne prodotto fino alla fine della seconda guerra mondiale.\nUtilizzo successivo alla seconda guerra mondiale.\nNel dopoguerra, i calibro 75mm gi\u00e0 superato nel caso delle artiglierie divisionali standard (che divennero da 105mm) cominci\u00f2 ad apparire superato anche nel caso degli obici da montagna. L'M1A1 rimase in servizio per decenni, leggero e maneggevole com'era, e forse in alcune nazioni lo \u00e8 ancora adesso. Ma negli anni cinquanta apparve un obice da montagna da 105mm, il Modello 56 della OTO-Melara, che in pratica ne fu l'erede e che venne realizzato in quasi 3000 esemplari nei 25 anni circa successivi. Come anche nel caso del cannone navale automatico da 76mm gli americani riuscirono a fare un'ottima arma che rimase come pietra di paragone, ma non gli diedero poi un successore, nonostante fosse ovvio che ce ne volesse uno. Lasciarono semplicemente cadere l'interesse per tali pezzi d'artiglieria, e lasciarono che il compito di rimpiazzarle diventasse un monopolio italiano. Perch\u00e9, questa \u00e8 una questione difficile da comprendere. Agli statunitensi sarebbe bastato produrre anche soltanto un modello ingrandito, per esempio, dell'M1 o un cannone da 76/50 un poco pi\u00f9 moderno, e con la forza della loro economia l'avrebbero imposto comunque a livello internazionale: ma non lo fecero, e la cosa pi\u00f9 incredibile \u00e8 che questo accadde anche con altre nazioni occidentali, ricche di esperienza nel campo delle artiglierie. Mentre in certe categorie di armamenti vi \u00e8 stata quindi una competizione non indifferente, in questi 2 casi alla OTO venne lasciato semplicemente campo libero, una cosa che produsse un monopolio a quel punto inevitabile, data la necessit\u00e0 di tali tipi di artiglierie. Sul perch\u00e9 questo sia stato possibile, se vi sia stato un accordo politico o solo una cattiva gestione industriale ed economica, non vi sono versioni ufficiali."}
{"id": "663975", "revid": "729019", "url": "https://it.wikipedia.org/wiki?curid=663975", "title": "Type 89 (lanciagranate)", "text": "Il Type 89 \u00e8 stato un lanciagranate (\"hachi ky\u016b-shiki j\u016b-tekidant\u014d\" in lingua giapponese, spesso solo \"tekidant\u014d\") da 50\u00a0mm progettato dall'Impero giapponese a cavallo tra gli anni venti e gli anni trenta.\nFu elaborato come sostituto del pari classe Type 10 per garantire un appoggio ravvicinato alla fanteria. Simile a un mortaio, aveva in realt\u00e0 un raggio utile e un peso molto pi\u00f9 contenuti, rendendolo un'arma di facile trasporto e rapido utilizzo. Dal 1941 il Type 89 rimpiazz\u00f2 del tutto l'obsoleto predecessore e continu\u00f2 a essere utilizzato in prima linea con eccellenti risultati fino alla conclusione della seconda guerra mondiale.\nStoria.\nSviluppo.\nNei primi anni venti l'Esercito imperiale giapponese aveva immesso in servizio il Type 10, un lanciagranate portatile da 50\u00a0mm: era composto da una canna ad anima liscia, un cilindro contenente il sistema di fuoco che sfruttava la fuoriuscita di gas e una piastra concava fissata trasversalmente all'estremit\u00e0 inferiore come base d'appoggio; pesava solamente 2,38 chili ed era lungo 50 centimetri in totale. Quest'arma era stata infatti progettata per fornire un rapido supporto ravvicinato alla fanteria e aveva una gittata superiore a quella delle granate scagliate a mano, sebbene non arrivasse oltre i 160 metri anche con l'alzo ottimale di 45\u00b0; la precisione, inoltre, si rivel\u00f2 mediocre.\nNella seconda met\u00e0 del decennio fu dunque messo allo studio un pi\u00f9 efficiente modello di lanciagranate, mantenendo il calibro e i principi di funzionamento del Type 10. Nel 1929 il prototipo era pronto e dopo alcuni collaudi venne immatricolato quello stesso anno come \"Type 89\", dalle ultime due cifre del corrente anno nel calendario nipponico che si rifaceva alla mitica fondazione dell'Impero avvenuta nel 660 a.C.: quindi il 1929 era il 2589 per i giapponesi.\nProduzione.\nIl nuovo Type 89 venne fabbricato in circa esemplari per lo pi\u00f9 da parte della Chuo Kogyo, un'azienda produttrice di armi leggere nata dalla fusione fra la ditta di Kijir\u014d Nambu (noto progettista giapponese) e due altri stabilimenti privati.\nImpiego operativo.\nIl Type 89 veniva distribuito a livello di plotone in ragione di tre o quattro pezzi per unit\u00e0; quindi ogni reggimento, che nelle forze armate giapponesi era composto da uomini, disponeva di circa 106 lanciagranate. Per comprendere l'importanza data a questo tipo di artiglieria leggera, basta sottolineare che ogni reggimento nell'Esercito nipponico allineava inoltre 112 mitragliatrici leggere e trentasei mitragliatrici pesanti. Nel corso del 1941 il Type 89 si sostitu\u00ec completamente al Type 10 nel supporto attivo alle truppe, mentre il secondo venne relegato all'uso di bombe fumogene o illuminanti come sostegno indiretto.\nPoich\u00e9 era pesante il doppio del suo predecessore, il Type 89 veniva disassemblato in tre parti per il trasporto, ciascuna tenuta in un astuccio di cuoio. Le tre sezioni erano portate a spalla dai tre soldati addetti all'utilizzo del lanciagranate ma in caso di necessit\u00e0 il Type 89 era impiegabile anche da un solo uomo. In combattimento l'arma dette prova di grande versatilit\u00e0 grazie al poco peso e alla micidialit\u00e0 del munizionamento, la cui percentuale di uccisioni era tre volte superiore a quella delle granate lanciate a mano; in particolare il Type 89 venne usato con profitto negli ambienti tropicali tipici del fronte del Pacifico, dove la visibilit\u00e0 era scarsa, gli ostacoli naturali numerosi e la mimetizzazione facile. I Marines accusarono un certo impatto psicologico ai primi incontri con questo lanciagranate durante la campagna di Guadalcanal e in seguito ne riconobbero sempre la letale efficacia.\nFurono i militari statunitensi a ribattezzare il Type 89 come \"mortaio da ginocchio\" (in lingua inglese \"knee mortar\"), una traduzione poco accorta della denominazione ufficiale giapponese che si diffuse rapidamente tra le truppe, forse favorita anche dalla piastra curvata che si adattava all'anatomia della gamba. Questo errore port\u00f2 diversi soldati a usare gli esemplari catturati poggiandoli sull'anca o vicino al ginocchio, procurandosi fratture gravi poich\u00e9 il Type 89 non disponeva di ammortizzatori.\nTecnica.\nDescrizione generale.\nIl lanciagranate Type 89 era lungo complessivamente 610\u00a0mm, pesava 4,70 chili ed era fabbricato in acciaio.\nLa canna in calibro 50\u00a0mm era lunga 254\u00a0mm e presentava un'anima rigata; il sistema di mira era costituito da un poco profondo incavo verticale dipinto in rosso sulla faccia superiore della canna e non era possibile implementare tacche di mira o mirini. Sul fondo della canna si trovava il percussore cui era vincolata una lunga vite, avvolta da un'incamiciatura o asta scanalata che sporgeva dalla culatta per circa 35 centimetri; a destra della base della canna una piccola manopola zigrinata, la cui testa impegnava ruote dentate, serviva a far scorrere in alto o in basso la vite e il percussore. Pi\u00f9 il percussore era abbassato, maggiore sarebbe risultato il tiro, poich\u00e9 i gas derivati dallo sparo erano compressi tra il fondo della canna e la granata inserita; per ottenere invece un tiro corto il percussore era sollevato, dando cos\u00ec pi\u00f9 spazio ai gas che generavano meno pressione sulla bomba. Sulla sinistra dell'incamiciatura della vite era stata punzonata la scala graduata che andava da 120 metri a 650 metri usata come riferimento quando era sparata la granata standard Type 89; se invece era utilizzata la granata Type 91 l'addetto passava a una seconda scala sulla destra dell'incamiciatura, compresa tra i 40 metri e i 190 metri. Una fonte riporta, invece, che la graduazione di tiro arrivasse a 670 metri e un'altra afferma che il tiro minimo fosse di appena 60 metri.\nDietro la vite era assicurato il grilletto a doppia azione, una semplice leva al cui apice era inserito un occhiello triangolare cui era spesso legata una linguetta in cuoio o un pezzo di corda per tirarla pi\u00f9 agevolmente. Per prevenire l'entrata di sporcizia o polveri nel sistema di controllo della gittata e di fuoco, alla parte bassa dell'asta era stata aggiunta una molla attorno la quale era avvolta una fodera in tela grezza, cos\u00ec da poterla abbassare durante le operazioni di fuoco e alzare quando il Type 89 non era impiegato. L'asta terminava in un'ampia base d'appoggio trasversale, pi\u00f9 grande di quella del Type 10, che serviva come perno per puntare il lanciagranate dopo averlo poggiato al suolo o su qualsiasi altra base; non esistevano strumenti dedicati all'alzo, che era eseguito manualmente dall'addetto. Era comunque prassi puntare l'arma a un angolo di 45\u00b0 con il terreno per ottenere la gittata ottimale. Se manovrato da un soldato ben addestrato, il rateo di fuoco poteva raggiungere 25 colpi al minuto circa eguagliando un mortaio leggero.\nMunizioni.\nIl munizionamento standard consisteva nella granata Type 89 pesante 800 grammi, lunga circa 15 centimetri inclusa la spoletta e con una carica esplosiva formata da 150 grammi di TNT (secondo un'altra fonte 140 grammi). La bomba era divisa in tre parti avvitate assieme. In quella posteriore si trovava la carica di lancio (nitrocellulosa difenilamine in polvere) e l'innesco a percussione, attorno al quale erano stati praticati otto fori dai quali uscivano i gas della combustione che lanciavano la bomba fuori dall'arma. La sezione centrale in acciaio dolce conteneva l'esplosivo ed era filettata a entrambe le estremit\u00e0; infine veniva la spoletta meccanica caricata a molla, istantanea e del tipo a impatto. Al fine di farla aderire all'interno della canna e darle una certa rotazione, la granata ebbe la parte posteriore cava con fori per i gas sul lato interno e con corona di forzamento in rame: all'atto dello sparo il cerchio, in metallo malleabile, era compresso verso l'esterno dai gas della carica di lancio e si allargava, rimaneva in contatto con la canna rigata e garantiva cos\u00ec la rotazione della bomba. L'esplosione di una bomba Type 89 aveva un raggio di circa 1,20 metri, era efficace fino a 10 metri e l'ampiezza della frammentazione arrivava a quasi 55 metri.\nAltro tipo di granata impiegabile era la Type 91 normalmente in dotazione alla fanteria, con spoletta ritardata a sette secondi attivata dopo il lancio: introdotta nel 1931, era basata sulla vecchia Type 10 con carica esplosiva portata a 65 grammi ed era caratterizzata dal contenitore cilindrico del propellente che sporgeva dal fondo. In seguito venne fabbricata la Type 94 da esercitazione e fu distribuito anche un ordigno incendiario, efficace sia contro il personale avversario, sia come proietto illuminante.\nFunzionamento.\nIl lanciagranate era posizionato su un qualsiasi appoggio, puntato e con la manopola zigrinata veniva calibrata la gittata; quindi il tiratore prendeva una bomba rimuovendone la linguetta e la lasciava cadere nella canna, dove rimaneva a contatto con l'alloggiamento del percussore. Quando l'operatore faceva fare il primo scatto alla leva, due tenoni a essa integrali muovevano in avanti l'alloggiamento e ingaggiavano due altri tenoni posti davanti, provocando la compressione della molla del percussore; allo stesso tempo il codolo del cane ingaggiava un'aletta ricavata nell'asta del percussore. Il secondo scatto della leva permetteva di liberare il cane dall'aletta del percussore che, spinto dalla molla in tensione, colpiva l'innesco della bomba.\nIl Type 89 nel collezionismo.\nLa particolarit\u00e0 del Type 89 unita alla difficolt\u00e0 di trovarne ancora degli esemplari completi ha reso l'arma un articolo ricercato da parte dei collezionisti: oggi un lanciagranate disattivato pu\u00f2 costare dai ai dollari e le bombe Type 89 variano dai 300 ai dollari a seconda delle loro condizioni."}
{"id": "663976", "revid": "93556", "url": "https://it.wikipedia.org/wiki?curid=663976", "title": "Pontificia Universit\u00e0 Lateranense", "text": "La Pontificia Universit\u00e0 Lateranense \u00e8 un'universit\u00e0 di diritto pontificio con sede in Roma, nella zona extraterritoriale della Santa Sede in Laterano. Ha sedi in circa quaranta paesi e rilascia titoli riconosciuti e validi a livello internazionale. Le sue facolt\u00e0 sono: Diritto Civile (Giurisprudenza), Diritto Canonico, Filosofia, Teologia. Completa l'offerta formativa l'Istituto Pastorale \"Redemptor Hominis\" e il Ciclo di studi in Scienze della pace. \nL'ateneo \u00e8 aperto a laici e religiosi.\nStoria.\n\"La Pontificia Universit\u00e0 Lateranense costituisce, a titolo speciale, l'Universit\u00e0 del Papa\". Queste parole di Giovanni Paolo II, proferite in occasione della sua visita, il 16 febbraio 1980, sintetizzano l'universit\u00e0, le cui origini risalgono al 1773, quando papa Clemente XIV soppresse la Compagnia di Ges\u00f9 e affid\u00f2 le facolt\u00e0 di teologia e di filosofia del Collegio Romano al clero della diocesi di Roma. Nel 1824 papa Leone XII restaur\u00f2 il loro ordine e restitu\u00ec ai gesuiti quella che poi divenne la Pontificia Universit\u00e0 Gregoriana, ma consent\u00ec al clero secolare che li aveva sostituiti di continuare a dedicarsi all'insegnamento: assegn\u00f2 loro come sede il Palazzo di Sant'Apollinare, dove nel 1853 papa Pio IX fond\u00f2 le facolt\u00e0 di \"Diritto canonico\" e di \"Diritto civile\" e il \"Pontificio Istituto Utriusque Iuris\". \nIl nuovo istituto assunse il nome di \"Ateneo del Pontificio Seminario Romano\". Papa Pio XI assegn\u00f2 all'ateneo la sua sede definitiva, presso la basilica di San Giovanni in Laterano e nel 1932 le venne assegnato come Cancelliere il cardinale vicario di Roma. Papa Pio XII, nel 1958, vi istitu\u00ec il \"Pontificio Istituto Pastorale\". L'anno successivo papa Giovanni XXIII eresse l\"'Ateneo\" ad \"Universit\u00e0\" e gli confer\u00ec il nome di Pontificia Universit\u00e0 Lateranense. Papa Giovanni Paolo II nel 1981 ha eretto presso l'universit\u00e0 il Pontificio Istituto Giovanni Paolo II per studi su Matrimonio e Famiglia, che ha il diritto di conferire gradi accademici \"iure proprio\".\nIl titolo di gran cancelliere spetta, a norma degli statuti dell'universit\u00e0, al vicario generale di Sua Santit\u00e0 per la diocesi di Roma, che dal 2017 \u00e8 il cardinale Angelo De Donatis. Dal 1\u00ba luglio 2018 il rettore \u00e8 il prof. Vincenzo Buonomo, primo laico a ricoprire tale incarico.\nNel 1996 \u00e8 stata istituita la Fondazione Civitas Lateranensis al fine di sostenere la Pontificia Universit\u00e0 Lateranense nella sua missione. La Fondazione finanzia direttamente iniziative e strutture dell'universit\u00e0 e garantisce un sostegno economico agli studenti (religiosi e laici) in difficolt\u00e0 (soprattutto coloro che provengono da territori come l'Africa, l'America Latina, l'Asia e l'Europa dell'Est).\nDal 2001 \u00e8 stata ufficialmente istituita la \"Lateran University Press,\" che cura pubblicazioni scientifiche e le sette riviste che costituiscono il contributo offerto dall'universit\u00e0 alla comunit\u00e0 scientifica internazionale.\nProfilo.\nFormazione di base, specialistica e dottorale caratterizzano l'offerta delle sue quattro facolt\u00e0 e dei suoi due istituti, pi\u00f9 master e corsi vari di specializzazione. Con quattro facolt\u00e0 (Teologia, Filosofia, Diritto Canonico e Diritto Civile/Giurisprudenza) e due istituti (Pastorale e Utriusque Iuris), l'offerta formativa \u00e8 orientata all'area umanistica. In particolare la Facolt\u00e0 di Diritto Civile (Giurisprudenza) \u00e8 equipollente al titolo di laurea magistrale in Giurisprudenza rilasciato dalle universit\u00e0 italiane. Tra i servizi e le attivit\u00e0, si segnala la Biblioteca \"Beato Pio IX\".\nL'universit\u00e0 \u00e8 presente in 15 paesi con 29 sedi. \nTra gli istituti collegati con l'universit\u00e0, tre di essi sono quelli incorporati, che fungono da specializzazioni della Facolt\u00e0 di Teologia, pur mantenendo, allo stesso tempo, la loro autonomia: l'Accademia Alfonsiana (Istituto Superiore di Teologia Morale); l'Istituto Patristico Augustinianum; l'Istituto di Teologia della vita consacrata Claretianum.\nFacolt\u00e0.\nTeologia.\nGli studi della Facolt\u00e0 di Teologia si suddividono in tre cicli:\n1. Primo ciclo, o Quinquennio istituzionale: si attua in tre anni, dopo il Biennio filosofico, e si conclude con il conseguimento del primo grado accademico, il Baccalaureato in Teologia.\n2. Secondo ciclo, o Biennio di specializzazione: si attua in due anni, e si conclude con il conseguimento del secondo grado accademico, la Licenza specializzata in Teologia.\nNelle tre Specializzazioni della Facolt\u00e0 (Teologia Fondamentale, Cristologia, Ecclesiologia) \u00e8 possibile conseguire la Licenza in Teologia, oltre che in Teologia Fondamentale, Cristologia, Ecclesiologia, anche nei seguenti indirizzi: Scienze della religione, Teologia della vita cristiana, Storia.\n3. Terzo ciclo, o Biennio superiore di ricerca: si attua in due anni, dopo una Licenza in Teologia, e si conclude con il conseguimento del terzo grado accademico, il Dottorato in Teologia.\nLa Facolt\u00e0 di S. Teologia, inoltre, riconosce nel Pontificio Istituto Pastorale \"Redemptor Hominis\" (secondo e terzo ciclo) le specializzazioni in Teologia Pastorale (indirizzi di Licenza: Teologia pastorale della comunit\u00e0 ecclesiale, Teologia dell'evangelizzazione, Teologia dell'educazione, Teologia della comunicazione) e in Dottrina Sociale della Chiesa.\nNell'ambito della Facolt\u00e0 vi sono anche tre istituti incorporati, che fungono da specializzazioni (secondo e terzo ciclo), ma che godono di autonomia: l'Accademia Alfonsiana (Istituto Superiore di Teologia morale); l'Istituto Patristico \u00abAugustinianum\u00bb; l'Istituto di Teologia della vita consacrata \u00abClaretianum\u00bb.\nFilosofia.\nLa Facolt\u00e0 di Filosofia della Pontificia Universit\u00e0 Lateranense offre una formazione filosofica ritenuta utile al proseguimento e approfondimento degli studi teologici. \nVengono studiate anche le lingue antiche e vengono proposti approfondimenti specifici di matematica e informatica. \nLe matricole vengono seguite con un percorso di tutoraggio.\nLa Facolt\u00e0 di Filosofia segue l\u2019ordinamento universitario della Santa Sede che, come per tutte le Parti del Processo di Bologna, prevede tre cicli di studio, con i rispettivi titoli o gradi accademici:\nDall\u2019anno 2020, la Facolt\u00e0 di Filosofia stabilisce un accordo con l\u2019Universit\u00e0 di Perugia per un doppio titolo: la Licenza di filosofia dalla Lateranense e la Laurea in Filosofia e Etica delle relazioni dall\u2019universit\u00e0 di Perugia\nDiritto Canonico.\nNella Facolt\u00e0 di Diritto Canonico lo studio delle discipline canonistiche \u00e8 proposto nella prospettiva accademica e culturale propria di entrambi i Diritti: Civile e Canonico.\nDiritto Civile (Giurisprudenza).\nFu istituito dalla Santa Sede nel 1853 per lo studio del diritto e della giurisprudenza. Con Decreto Ministeriale (2 luglio 2004 e 21 settembre 2006) ha ottenuto l'equipollenza dei Gradi Accademici rilasciati e i suoi titoli sono riconosciuti dallo Stato Italiano.\nScienze della pace.\nDall'anno accademico 2019-2020 \u00e8 avviato il Ciclo di studi in Scienze della pace (laurea triennale in Scienze della pace e biennio di laurea magistrale in Scienze della pace e cooperazione internazionale). Per l'anno accademico 2021-2022 il Ciclo di Studi in Scienze della Pace si arricchisce di un nuovo percorso di Licenza con la Laurea Magistrale in Scienze della Cooperazione Internazionale e Organizzazioni non profit (LM 81). Il percorso \u00e8 finalizzato alla formazione di figure professionali con competenze nella gestione delle organizzazioni non profit, con particolare specializzazione nella attivit\u00e0 di cooperazione allo sviluppo.\nIl 16 maggio 2019, il Ministro dell\u2019Istruzione, dell\u2019Universit\u00e0 e della Ricerca, in attuazione della Legge n. 63 del 5 marzo 2004, con Decreto N. 421 ha stabilito che: \"i titoli di Baccalaureato in \u201cScienze della Pace\u201d e di Licenza in \u201cScienze della Pace e della Cooperazione Internazionale\u201d rilasciati dalla Pontificia Universit\u00e0 Lateranense, con sede nello Stato della Citt\u00e0 del Vaticano, sono equipollenti ai titoli rilasciati dalle Universit\u00e0 italiane afferenti rispettivamente alla classe di Laurea L-37 in \u201cScienze sociali per la cooperazione, lo sviluppo e la pace\u201d ed alla classe di Laurea magistrale LM-81 in \u201cScienze per la cooperazione allo sviluppo\u201d\".\nIstituti all'interno della Pontificia Universit\u00e0 Lateranense.\nInstitutum Utriusque Iuris.\nEretto presso la Pontificia Universit\u00e0 Lateranense da Pio XI con il breve \"Romanum Seminarium\" del 30 settembre 1932, il Pontificium Institutum Utriusque Iuris \u00e8 costituito dalle facolt\u00e0 di Diritto Canonico e di Diritto Civile, gi\u00e0 esistenti presso il Seminario Romano di Sant'Apollinare ed erette da Pio IX. L'istituto si caratterizza per lo studio approfondito del diritto romano quale radice comune del diritto della Chiesa cattolica e dei sistemi giuridici secolari, in base alla convinzione che lo studio delle leggi positive della Chiesa e degli Stati non possa prescindere da un'idea di giustizia universale con al centro una visione della persona concorde con il Vangelo.\nIstituto Pastorale \"Redemptor Hominis\".\nEretto da Pio XII presso la Pontificia Universit\u00e0 Lateranense con la costituzione apostolica \"Ad Uberrima\" del 3 giugno 1958, il Pontificio Istituto Pastorale divenne parte integrante della Lateranense il 17 maggio 1959 con il motu proprio \"Cum inde\" di Giovanni XXIII. Giovanni Paolo II \u2013 nei Discorsi alla Pontificia Universit\u00e0 Lateranense il 16 febbraio 1980, il 23 gennaio 1987 e il 9 novembre 1987 \u2013 affid\u00f2 al Pontificio Istituto Pastorale il compito della ricerca e della formazione pastorale, accanto a quello di stimolare e sollecitare l'orientamento delle discipline teologiche e filosofiche verso l'uomo concreto nella sua esistenza umana e nella sua esperienza di fede. L'istituto, strutturato in due sezioni (licenza e dottorato), propone una specializzazione in Teologia Pastorale e una in Dottrina Sociale della Chiesa.\nRettori.\nElenco cronologico dei rettori:"}
{"id": "663980", "revid": "86599", "url": "https://it.wikipedia.org/wiki?curid=663980", "title": "Sloan Digital Sky Survey", "text": "La Sloan Digital Sky Survey o SDSS \u00e8 un'indagine conoscitiva del cielo effettuata con il telescopio ottico dedicato a grandangolo di 2,5 metri dell'osservatorio di Apache Point, New Mexico, Stati Uniti. La ricerca \u00e8 effettuata in spettroscopia multi-filtro e rilevamento degli spostamenti verso il rosso (\"Redshift Survey\"). Al progetto \u00e8 stato dato tale nome dopo il significativo contributo della fondazione Alfred P. Sloan.\nHa prodotto un'estesa cartografia digitale del cielo iniziata alla fine degli anni novanta da una collaborazione americano-giapponese da 77 milioni di dollari.\nCaratteristiche tecniche.\nIl progetto Sloan Digital Sky Survey ha studiato circa un quarto del cielo (evitando la sovraffollata e luminosa Via Lattea) fino a una distanza di 1,5 miliardi di anni luce dalla Terra. I ricercatori hanno catalogato circa 100 milioni di stelle, 1 milione di galassie e 100000 quasar.\nIl progetto ha utilizzato un telescopio da 2,5 metri di diametro, situato presso l'osservatorio di Apache Point nel Nuovo Messico e progettato appositamente per osservare una parte di cielo pi\u00f9 vasta possibile; in questo dispositivo la luce viene inviata in alternanza a due strumenti: il primo \u00e8 considerato alla sua costruzione il pi\u00f9 complesso esistente: 54 rivelatori CCD che riprendono immagini nell'ultravioletto, nel verde, nel rosso e nell'infrarosso. Il secondo \u00e8 costituito da una coppia di spettroscopi, a cui la luce arriva tramite un fascio di fibre ottiche, in modo che possano analizzare oltre 600 oggetti contemporaneamente.\nLo scopo degli astronomi \u00e8 stato quello di verificare quanto lontano si deve andare prima che la materia dell'universo, che a piccola scala \u00e8 ammassata in strutture come i pianeti, le stelle e le galassie, inizi a distribuirsi uniformemente.\nAl momento la Sloan Digital Sky Survey copre 8000 gradi quadrati (pari a circa 1/4 della volta celeste), principalmente nell'emisfero nord. Le immagini sono in cinque differenti bande spettrali che coprono l'intero spettro ottico e includono circa 200 milioni di oggetti celesti, comprese quasi un milione di misure spettrali. \u00c8 previsto un nuovo atlante a partire dal 2008.\n\u00c8 uno strumento cartografico essenziale per astronomi professionisti e astrofili, oltre a servire come vetrina di \"gioielli spaziali\" per neofiti, studenti o semplici curiosi affascinati\ndalle meraviglie del cielo, ed \u00e8 a disposizione di chiunque tramite il sito ufficiale del progetto o il sito di divulgazione dei dati in 6 lingue.\nCuriosit\u00e0.\nLa SDSS \u00e8 una delle fonti di dati del progetto citizen science Galaxyzoo mirato alla classificazione del tipo di galassie acquisite dagli obiettivi del telescopio."}
{"id": "663985", "revid": "25550", "url": "https://it.wikipedia.org/wiki?curid=663985", "title": "Seth Mc Farlane", "text": ""}
{"id": "663986", "revid": "484362", "url": "https://it.wikipedia.org/wiki?curid=663986", "title": "Saepe enim causa moriendi est timide mori", "text": "Saepe enim causa moriendi est timide mori \u00e8 una locuzione in lingua latina contenuta nel \"De tranquillitate animi\" (XI, 4), uno dei dieci \"Dialoghi\" - il settimo, dedicato a Sereno - scritti dal filosofo romano Lucio Anneo Seneca ed estrapolata dalla frase \nche pu\u00f2 essere tradotta in italiano con"}
{"id": "663988", "revid": "34928", "url": "https://it.wikipedia.org/wiki?curid=663988", "title": "Vjing", "text": ""}
{"id": "663990", "revid": "1060", "url": "https://it.wikipedia.org/wiki?curid=663990", "title": "Don Francesco Bonifacio", "text": ""}
{"id": "663995", "revid": "729019", "url": "https://it.wikipedia.org/wiki?curid=663995", "title": "Funicolare Zecca-Righi", "text": "La funicolare Zecca - Castellaccio, storicamente detta Funicolare del Righi, \u00e8 una linea urbana a trazione funicolare della citt\u00e0 di Genova gestita da AMT Genova, che collega largo Zecca con l'altura detta del Righi, nella localit\u00e0 Castellaccio, alle pendici del monte Peralto.\nStoria.\nNel 1890 gli amministratori genovesi approvarono il progetto presentato da due cittadini svizzeri, da tempo trapiantati in Liguria, Francesco Giuseppe B\u00fccher e suo figlio Teodoro, che avevano gi\u00e0 costruito similari impianti a vocazione turistica in patria. Il progetto prevedeva la costruzione di un impianto diviso in due tronchi: il primo, in galleria, tra largo Zecca e la chiesa di San Nicola, e il secondo allo scoperto fino al Castellaccio. Il 25 agosto la giunta comunale autorizz\u00f2 la concessione per la realizzazione e la gestione di questo impianto oltre che di altri similari e di linee tranviarie.\nLo stesso B\u00fccher decide di dare alla linea il nome di \"Funicolare del Righi\" mutuato dalle cremagliere svizzere del monte Rigi (pronunciato Righi in tedesco), che B\u00fccher aveva gi\u00e0 realizzato in patria, al cui successo turistico si ispir\u00f2 per quella genovese. La zona collinare in prossimit\u00e0 della stazione finale in localit\u00e0 Castellaccio da allora viene comunemente detta il Righi, o semplicemente Righi.\nDalla SFEF all'UITE.\nIl successivo 18 febbraio 1891 fu dunque costituita a Kerns la Societ\u00e0 di Ferrovie Elettriche e Funicolari (SFEF), con capitale sociale di 1.500 Lire. Il 29 ottobre 1892 un progetto di massima venne redatto dagli ingegneri Luigi Mignacco e Carlo Pfaltz; quest'ultimo, austriaco, aveva gi\u00e0 lavorato alla galleria del Gottardo e alla Succursale dei Giovi. Avviati i lavori di costruzione degli impianti, nel 1894 essi risultavano quasi terminati; contestualmente nel capitale aziendale subentr\u00f2 la AEG, che assunse la titolarit\u00e0 del progetto, nel frattempo sottoposto a varianti l'ultima delle quali approvata il 1\u00ba ottobre dello stesso anno, nominando quale Direttore responsabile lo stesso Pfalz.\nIl tronco a monte, di pi\u00f9 semplice esecuzione, fu inaugurato il 28 settembre 1895 mentre per quello a valle, completamente in galleria, si dovette attendere il 15 febbraio 1897, sebbene il collaudo finale si ottenne soltanto il 17 gennaio 1912.\nSi trattava, in pratica, di due impianti distinti che condividevano la stazione di San Nicola dove i passeggeri dovevano effettuare il trasbordo tra le cabine.\nNel 1895 l'AEG fond\u00f2 a Genova la societ\u00e0 Unione Italiana Tranvie Elettriche (UITE) allo scopo di rilevare e accorpare i servizi ferrotranviari svolti in citt\u00e0 a cura della controllata SFEF e delle due altre aziende titolari di concessione: il subentro effettivo avvenne il 22 settembre 1901.\nIl periodo fra le due guerre.\nNel 1906, in seguito a una protesta sindacale condotta a livello nazionale ricordata, da una delle rivendicazioni, come \"sciopero dei vetri\", anche le vetture della funicolare furono dotate di testate chiuse al fine di proteggere i manovratori dalle intemperie. Terminata la prima guerra mondiale e fino al secondo dopoguerra la stazione inferiore venne denominata Piazza Corridoni, nome assunto in tale periodo dal largo della Zecca.\nGli anni venti, oltre al rinnovo delle vetture, videro il potenziamento dell'impianto di trazione a monte, che grazie anche alla maggiore velocit\u00e0 consent\u00ec di istituire la nuova fermata intermedia sotto Corso Carbonara presso il fossato di San Nicolo', attivata il 1\u00ba gennaio 1930, in corrispondenza del punto in cui le vetture sostavano per consentire la corrispondente fermata all'altra vettura presso San Simone.\nNel 1937 presso la stazione d'incrocio di San Nicola l'originario attraversamento a raso fu sostituito da una passerella che consentiva di scavalcare i binari e la fune; il traffico nel frattempo aveva registrato un significativo aumento nel numero dei passeggeri e dei colli trasportati. Scoppiato il secondo conflitto, i bombardamenti del 7 novembre 1942 indussero pesanti danni all'impianto superiore imponendone la chiusura, mentre le gallerie di quello inferiore furono riadattate a rifugio antiaereo.\nGli anni Sessanta e la ricostruzione dell'impianto.\nIl dopoguerra vide un lavoro di lenta ricostruzione, con la riapertura dei due impianti in tempi diversi (nel 1945 quello superiore, l'anno successivo quello inferiore) e la successiva riattivazione delle fermate di San Simone (17 luglio 1958) e Madonnetta (21 settembre 1959).\nIl 17 maggio 1960 l'UITE invi\u00f2 al Comune il progetto definitivo per il radicale rinnovamento degli impianti, i cui lavori furono avviati il 24 maggio 1963; dopo aver accantonato l'ipotesi di sostituire l'impianto a monte con una funivia, si decise di unificare le due linee in un unico impianto che avrebbe avuto la stazione di San Nicola quale sede di raddoppio intermedio, con lo spostamento a monte di 34 metri della stazione del Righi e conseguente demolizione dell'originario chalet in legno. Oltre alla ricostruzione totale del tracciato, si provvide alla sostituzione del materiale rotabile. La ditta Bell di Lucerna termin\u00f2 i lavori nel novembre 1964 ma, a causa di un contenzioso con la commissione ministeriale che avrebbe dovuto collaudare i lavori, la funicolare entr\u00f2 in servizio soltanto il 28 febbraio 1966.\nL'et\u00e0 contemporanea.\nAlla fine degli anni ottanta si rese nuovamente necessario un adeguamento alle normative, nel frattempo mutate, che richiedevano fra l'altro l'installazione di un sistema frenante supplementare; i relativi lavori, appaltati l'anno prima, furono avviati nel 1987 a cura di un'Associazione Temporanea d'Imprese tra Ansaldo ed Agudio. I lavori comportarono il rifacimento della via di corsa e delle banchine delle stazioni, allungate per permettere l'utilizzo di nuove vetture pi\u00f9 lunghe delle precedenti, e delle parti meccaniche oltre che un aumento dell'automazione. La funicolare rientr\u00f2 in servizio nel marzo 1990.\nDopo 20 anni di servizio, il 1\u00ba aprile 2010 la funicolare Zecca-Righi chiuse fino al successivo 27 novembre per essere sottoposta alla normale revisione ventennale. Durante questa chiusura sono state apportate significative modifiche all'impianto, dotato fra l'altro di due nuovi motori da 458\u00a0kW. Le vetture sono state riverniciate e i loro interni sono stati completamente rifatti: alle finestre sono stati montati veri vetri, i seggiolini non sono pi\u00f9 di plastica ma di stoffa, le porte non sono pi\u00f9 aperte ad aria compressa ma elettricamente. Le obliteratrici sono state rimosse dall'interno delle vetture per essere posizionate presso le varie stazioni ed \u00e8 stato installato un sistema di video-sorverglianza sia presso le stazioni sia all'interno delle cabine. Sono stati cambiati numerosi rulli posti lungo i binari e le pulegge.\nCaratteristiche.\nLa linea \u00e8 costituita da un solo binario, a scartamento metrico, che si sdoppia nel punto mediano per consentire l'incrocio delle cabine.\nL'intera linea copre un dislivello di 279 metri passando dai 13 della stazione a valle ai 292 di quella a monte, per una lunghezza complessiva di 1428 metri e una pendenza media del 19,1%.\nLa velocit\u00e0 del cavo traente, del diametro di 42\u00a0mm, \u00e8 pari a 6 metri al secondo e consente di coprire il percorso in un tempo di 12 minuti. Le due vetture articolate dispongono di 33 posti a sedere per una capienza complessiva di 150 persone.\nL'anello trattivo \u00e8 composto dal citato cavo traente e dal cavo zavorra, a valle, del diametro di 24\u00a0mm.\nPercorso.\nLa tratta superiore presentava in origine una lunghezza di 661,5 metri, con una sede larga 3 metri. Dopo un primo tratto realizzato in rilevato, a partire dalla stazione di San Nicola si incontra un sottopasso, il viadotto San Nicol\u00f2 ad archi in muratura e altri sottopassi minori a travate metalliche. Dalla met\u00e0 del piano inclinato, dove originariamente era presente il binario di raddoppio, fino alle Mura delle Chiappe la linea prosegue a livello del terreno. Oltre al cavalcavia in mattoni su via Domenico Chiodo, questo tratto si caratterizza per la massima pendenza del 35%, raggiunta in corrispondenza della rampa finale. Questa tratta comprende le fermate intermedie di Madonnetta, a servizio dell'omonimo santuario, Preve e San Simone, all'altezza di via Domenico Chiodo e nelle adiacenze del convento delle carmelitane. La stazione di Righi posta alla sommit\u00e0 dispone di una serie di terrazze panoramiche.\nLa fermata intermedia di San Nicola, trasformata in punto di incrocio, \u00e8 situata immediatamente sopra la chiesa di San Nicola da Tolentino di Corso Firenze.\nLa seconda tratta realizzata, quella inferiore, era lunga circa 700 metri e aveva quale punto d'incrocio la stazione di Carbonara, realizzata in trincea aperta all'interno dei giardini che caratterizzano l'omonimo corso.\nDurante il transito in galleria le vetture effettuano le soste intermedie corrispondenti alle due fermate a monte di San Simone e di Madonnetta. La stazione di San Nicola \u00e8 equidistante da quelle di via Preve e di Carbonara: ci\u00f2 comporta la fermata contemporanea delle cabine in corrispondenza delle due stazioni.\nMateriale rotabile.\nLe vetture della dotazione originaria erano costituite da due coppie di rotabili, numerati 1-2 e 3-4, in servizio sui due distinti impianti in cui la funicolare era allora divisa.\nFra il 1925 e il 1928 si provvedette a ricostruire le due vetture della tratta superiore, operazione condotta dalla Piaggio, che port\u00f2 ad un incremento di capacit\u00e0 delle stesse a 40 posti totali.\nL'ammodernamento del 1963 comport\u00f2 la sostituzione delle quattro unit\u00e0 preesistenti con due nuove vetture a grande capacit\u00e0 realizzate dalla Carrozzeria Chinetti di Varese. Dotata di cassa portante che poggiava su due carrelli, ciascuna unit\u00e0 offriva 100 posti totali di cui 24 a sedere.\nUltime ad essere entrate in servizio, le vetture utilizzate dal 1990 sono state realizzate dall'allora Nuova Agudio, societ\u00e0 specializzata in questo genere di costruzione, e sono costituite da due casse poggianti ciascuna su due assi, con articolazione centrale. Ogni vettura dispone di 156 posti totali a disposizione dei viaggiatori."}
{"id": "663996", "revid": "1060", "url": "https://it.wikipedia.org/wiki?curid=663996", "title": "Funicolare del Righi", "text": ""}
{"id": "664003", "revid": "118614544", "url": "https://it.wikipedia.org/wiki?curid=664003", "title": "Ignosticismo", "text": "L'ignosticismo \u00e8 una posizione concettuale secondo cui la questione dell'esistenza di Dio non ha senso, poich\u00e9 non ha conseguenze verificabili o controllabili.\nIl termine venne coniato dal rabbino Sherwin Wine, fondatore dell'Ebraismo laico umanista; \u00e8 spesso considerato un sinonimo del noncognitivismo teologico.\nDefinizione.\nNella \"Guida all'Ebraismo umanista\" pubblicata dall'omonima societ\u00e0, l'ignosticismo \u00e8 definito \"la scoperta che la questione dell'esistenza di Dio \u00e8 priva di significato perch\u00e9 non ha conseguenze verificabili\". Questo uso del termine \"verificabile\" \u00e8 riconducibile al positivismo logico ed indica che il predicato \"Dio esiste\" \u00e8 \"privo di senso\" perch\u00e9 il teismo non \u00e8 \"verificabile sperimentalmente\".\nQuesta definizione non implica che l'idea di Dio sia emotivamente o esteticamente insignificante; \u00e8 l'idea di Dio \"come ente esistente\" a non avere senso, in un'ottica verificazionista.\nPer molti aspetti l'ignosticismo pu\u00f2 essere considerato una forma di agnosticismo (pu\u00f2 coincidere o meno con l'agnosticismo indifferente, tipico degli apateisti); ma mentre la posizione di un agnostico \u00e8 \"non so se Dio esista o meno\", per l'ignostico questa affermazione diventa \"non so a cosa tu ti riferisca quando parli di Dio\". Il termine \"ignosticismo\" indica infatti l\"'ignoranza\" riguardante l'affermazione dell'esistenza di Dio.\nFinch\u00e9 quest'ignoranza non \u00e8 chiarita, l'ignostico \u00e8 giustificato nell'ignorare gli argomenti a favore o contro. Cos\u00ec, quando viene pronunciata la parola \"Dio\", l'ignostico pu\u00f2 ricorrere ad una definizione infantile o teologica di un dio.\nUn concetto infantile ha in genere un significato semplice e coerente, basato su una concezione antropomorfa di Dio: un essere umanoide, spesso maschio, grande e potente, bisognoso di attenzioni e ammirazione, collocato in cielo, responsabile del tempo atmosferico e questioni assimilabili. Questa concezione antropomorfa del divino \u00e8 stata rifiutata da Spinoza come da Feuerbach nell\"'Essenza della cristianit\u00e0\" (1841).\nIl concetto teologico \u00e8 pi\u00f9 complesso ed astratto; coinvolge concetti come \"causa prima\" e \"motore non mosso\", e attributi come \"onnipotente\", \"onnisciente\" e \"omnibenevolente\". Per gli ignostici questi concetti astratti, presi singolarmente o in combinazione, non possono essere definiti falsi; piuttosto generano paradossi teologici e sono confusi, in contraddizione, privi di significato linguistico (come teorizz\u00f2 Ludwig Wittgenstein) o forse \"poetici\". Perci\u00f2 non si pu\u00f2 interpretare senza significato l'esistenza o inesistenza di Dio.\nUn ignostico, comunque, aspetta di avere una definizione precisa, coerente e falsificabile di Dio (o di qualsiasi altro concetto metafisico) prima di partecipare ad una discussione con argomenti a favore o contro.\nPrecedenti storici.\nIl filosofo francese Denis Diderot, quando accusato di essere ateo, replic\u00f2 che semplicemente non era interessato all'esistenza o inesistenza di Dio. In risposta a Voltaire scrisse che \"\u00e8 molto importante non confondere la cicuta col prezzemolo, ma credere o non credere in Dio non \u00e8 affatto importante\".\nSuccessivamente Karl Marx \"conged\u00f2\" Dio perch\u00e9 irrilevante. Marx sosteneva che, non avendo alcun significato, sia credere in Dio che nella negazione di Dio fosse una perdita di tempo.\nEntrambi questi pensatori furono importanti per l'evoluzione storica dello scetticismo riguardante il concetto di Dio; ma non esistono prove della loro influenza diretta sul pensiero di Wine o dell'ignosticismo contemporaneo.\nPartendo da questa tradizione George Jacob Holyoake, il pensatore Inglese seguace di Robert Owen che coni\u00f2 il termine secolarismo, sostenne che i secolaristi dovrebbero evitare qualunque coinvolgimento nelle questioni religiose, in quanto totalmente irrilevanti, distinguendosi in questo dai liberi pensatori.\nIl filosofo Alfred Jules Ayer credeva che il linguaggio religioso fosse inverificabile, come un nonsense letterario. Di conseguenza \"Non c'\u00e8 alcun Dio\" era per Ayer un'espressione metafisica e senza significato, allo stesso modo di \"Dio esiste\".\nIl buddhismo delle origini (oggi rappresentato dalla scuola Theravada) \u00e8 considerato una religione ignostica."}
{"id": "664005", "revid": "729019", "url": "https://it.wikipedia.org/wiki?curid=664005", "title": "Stazione di La Spezia Centrale", "text": "La stazione di La Spezia Centrale \u00e8 la principale fra le quattro \nstazioni ferroviarie della citt\u00e0 di La Spezia. \u00c8 sita nel centro cittadino in piazza Medaglie d'Oro.\nStoria.\nLa pi\u00f9 antica stazione della Spezia fu inaugurata in forma provvisoria il 24 ottobre 1874 nella localit\u00e0 Valdellora, contestualmente all'apertura della tratta ferroviaria Sestri Levante-La Spezia. Fu in questo edificio che Garibaldi scese nel 1867, prigioniero dopo le vicende di Mentana.\nNel 1887 venne aperta all'esercizio la stazione definitiva, denominata \"La Spezia Centrale\", che fu subito destinata al servizio viaggiatori, mentre il traffico delle merci rimase nell'impianto di Valdellora, con il nome di \"La Spezia Scalo\". \nLa nuova stazione ferroviaria, inserita nel piano regolatore del 1884, sorgeva a poca distanza dalle centrali piazza Brin e piazza Saint Bon e dal nuovo Quartiere Umbertino allora in costruzione.\nIl 1892, grazie al raddoppio dei binari fino al casello n. 88 (futura stazione di Vezzano Ligure), vide il collegamento della stazione con la nuova ferrovia Pontremolese.\nIl 21 giugno 1917 venne inaugurato un nuovo impianto di segnalamento e sicurezza tra La Spezia Centrale e La Spezia Valdellora. Nel 1926 lo scalo fu elettrificato alla tensione trifase di 3600 V, 16 2/3\u00a0Hz, poi convertito in corrente continua a 3000\u00a0V nel 1948.\nIl raddoppio della galleria Biassa in direzione di Riomaggiore, avvenuto nel 1927, consent\u00ec la posa del doppio binario fra La Spezia e Riomaggiore, inaugurato il 7 ottobre 1934; frattanto, nel 1931 la stazione era stata abilitata al servizio merci a \"piccola velocit\u00e0\"..\nSempre nel 1936 si ebbero importanti novit\u00e0 per il nodo spezzino: venne soppresso il raccordo fra La Spezia Valdellora e La Spezia Marittima, sostituito da un binario diramato dalla nuova stazione di La Spezia Migliarina, aperta all'esercizio il 21 aprile dello stesso anno.\nStrutture e impianti.\nAccompagnandosi alle stazioni di La Spezia Migliarina e di Ca' di Boschetti, e agli scali merci di La Spezia Marittima (situato all'interno del porto mercantile) e di La Spezia Scalo, la stazione centrale spezzina rappresenta un importante nodo della direttrice Tirrenica; la stazione \u00e8 situata sulla ferrovia Genova-Pisa \"Tirrenica Settentrionale\" e rappresenta altres\u00ec il capolinea meridionale della ferrovia Pontremolese.\nGli impianti di stazione sono controllati dal Sistema di Comando e Controllo (SCC) di RFI, la societ\u00e0 dell'infrastruttura del Gruppo Ferrovie dello Stato Italiane, che supervisiona la circolazione ferroviaria dal Posto Centrale di Pisa, per il tratto che va dalle porte di Roma (Maccarese) fino a Sestri Levante (circa 420 chilometri).\nNegli edifici dell'ex \"Squadra Rialzo\", a poche decine di metri dalla stazione, raccordato con la stessa da un breve fascio di binari, aveva sede fino al 2013 la sezione ferroviaria dell'associazione Museo Nazionale Trasporti, trasferitasi poi nelle ex rimesse di \"La Spezia Migliarina\".\nOltre al fascio di binari passanti, utilizzati per il transito dei treni che percorrono la ferrovia Tirrenica e per sosta e ricovero di alcuni convogli regionali provenienti da Genova, e dalle destinazioni toscane, la stazione dispone di un binario tronco, posto a est del fabbricato viaggiatori, utilizzato in prevalenza per le partenze verso la ferrovia Pontremolese.\nDall'altro lato del fabbricato, presso il \"Bivio dell'Orgia\", si diramava il raccordo ferroviario per l'Arsenale militare che lo raggiungeva in corrispondenza della \"Porta ferrovia\" nella localit\u00e0 di Fabiano Basso. Un breve tratto di questo raccordo era utilizzato fino al 2019 per il ricovero di materiali in sosta ed \u00e8 ora interamente utilizzato come pista ciclopedonale che collega i quartieri di Rebocco e Fabiano Basso.\nArchitettura.\nL'edificio, in stile Umbertino, \u00e8 strutturato con un corpo centrale, fiancheggiato da due lunghe ali di servizio. La facciata del corpo centrale presenta un rivestimento a bugnatura in pietra grigia alle due estremit\u00e0 del piano terra. Al piano superiore \u00e8 una serie di finestre con timpano triangolare.Il soffitto del salone della biglietteria \u00e8 decorato da tre grandi medaglioni ad affresco del pittore Luigi Agretti che raffigurano \"La Spezia\", il \"Commercio\" e l\"'Industria\".\nMovimento.\nLa stazione \u00e8 servita dalle relazioni regionali Trenitalia svolte nell'ambito dei contratti di servizio stipulati con la Regione Liguria e con la Regione Toscana, questi ultimi denominati anche \"Memorario\". Effettuano inoltre fermata servizi a lunga percorrenza delle relazioni InterCity, Intercity Notte, Frecciabianca, Frecciargento e, da giugno 2020, Frecciarossa 1000, anch'essi effettuati da Trenitalia.\nIn passato l'impianto \u00e8 stato interessato anche da relazioni a lunga percorrenza effettuate dalle societ\u00e0 Cisalpino (da e per la Svizzera) e Arenaways (nazionali), in seguito fallite.\nLa stazione aveva al 2007 un traffico passeggeri giornaliero di 6186 unit\u00e0 ed un flusso annuo (mercato captive) di sei milioni di viaggiatori nel 2010.\nServizi.\nLa stazione, classificata da RFI nella categoria \"gold\" e la cui gestione dei servizi commerciali \u00e8 affidata a CentoStazioni, dispone dei seguenti servizi:\nInterscambi.\nLa stazione permette i seguenti interscambi:"}
{"id": "664011", "revid": "64833", "url": "https://it.wikipedia.org/wiki?curid=664011", "title": "Agnosticismo indifferente", "text": ""}
{"id": "664013", "revid": "1632387", "url": "https://it.wikipedia.org/wiki?curid=664013", "title": "W.A.S.P. (album)", "text": "W.A.S.P. \u00e8 il primo album della heavy metal band W.A.S.P., uscito nel 1984 per l'Etichetta discografica Capitol Records.\nL'album \u00e8 il risultato della registrazione definitiva dei brani apparsi sui vari demo pubblicati dalla band nei due anni precedenti con l'aggiunta di \"L.O.V.E. Machine\" (gi\u00e0 suonata da Lawless ai tempi dei \"Circus Circus\") ma privato dei brani \"Animal (Fuck Like a Beast)\" e \"Show No Mercy\" che per\u00f2 gi\u00e0 spopolavano dal vivo. \nPubblicato inizialmente con il titolo Winged Assassins, l'album \u00e8 stato riedito come W.A.S.P. dopo qualche mese e raggiunse in breve la cifra di 500.000 copie vendute.\nIl disco.\nTutti i brani dell'album sono stati composti dal chitarrista/bassista/cantante Blackie Lawless ad eccezione di \"Tormentor\", scritto in coppia col chitarrista Chris Holmes, e \"The Flame\", scritto da Lawless, Holmes e J.Marquez.\nL'album si apre con un potente rullo di tamburi che porta a \"I Wanna Be Somebody\", uno dei brani pi\u00f9 veloci del disco ed una forte rappresentazione lirica di ogni adolescente che vuole fuggire dalla dura realt\u00e0. \"L.O.V.E. Machine\" \u00e8 meno sostenuta ma \u00e8 il brano dove la voce di Lawless brilla di pi\u00f9 con la sua tecnica potente che raccoglie in un unico acuto tutti gli sforzi. \"B.A.D.\" \u00e8 un altro brano aggressivo dove emerge la figura di Chris Holmes che ci regala uno dei suoi migliori assoli mai eseguiti.\nIl brano \"School Daze\" \u00e8 stato interpretato come un adattamento di \"School Out\" di Alice Cooper, massima fonte di ispirazione per Lawless, ed \u00e8 un brano piuttosto commerciale che, pubblicato come singolo, \u00e8 stato eclissato dalla sua b-side, il brano \"Paint it Black\" cover dei Rolling Stones.\nLa seconda parte del disco si apre con \"Hellion\", un altro brano veloce dal testo eloquente che parla di decadenza, di droga e del diavolo. \"Sleeping (In The Fire)\" si discosta dall'andamento selvaggio dell'album presentandosi come una semi-ballata dalla voce melodica e dall'alternarsi di una parte blues e di un'acustica. Si tratta di uno dei brani pi\u00f9 famosi dell'album, sempre eseguito dal vivo (anche in versioni interamente acustiche).\nUn altro rullo di tamburi riaccelera l'album e porta a \"Tormentor\", brano poderoso con riffs elaborati. \"On Your Knees\" mantiene veloce il ritmo dall'inizio ed \u00e8 inesorabile fino alla fine cos\u00ec come \"The Torture Never Stops\" che termina con una nota alta dopo un riff accattivante.\n\"Show No Mercy\", b-side di \"Animal (Fuck Like a Beast)\", \u00e8 un brano particolarmente aggressivo con testi sulla ribellione.\nTracce.\nTesti e musiche di Blackie Lawless eccetto dove indicato."}
{"id": "664014", "revid": "436907", "url": "https://it.wikipedia.org/wiki?curid=664014", "title": "Tooth and Nail", "text": "Tooth and Nail \u00e8 il secondo album in studio del gruppo musicale statunitense Dokken, pubblicato il 13 settembre 1984 dalla Elektra Records.\nL'album ha venduto oltre 3 milioni di copie in tutto il mondo e ha raggiunto la 49\u00aa posizione della Billboard 200 negli Stati Uniti.\nStoria.\nFu il primo album registrato dal gruppo con il bassista Jeff Pilson dopo l'abbandono di Juan Croucier per unirsi in pianta stabile ai Ratt. Venne prodotto da Tom Werman, noto per aver lavorato ai dischi di maggior successo dei Cheap Trick e l'anno precedente a \"Shout at the Devil\", l'album che rese famosi i M\u00f6tley Cr\u00fce. Produttore associato fu Roy Thomas Baker, diventato famoso invece per aver collaborato con Queen e The Cars e per aver supervisionato la riedizione di \"Too Fast for Love\" dei M\u00f6tley Cr\u00fce dopo che l'album venne acquistato dall'Elektra Records.\nIl primo singolo estratto fu \"Into the Fire\", accompagnato da un videoclip che riscosse moderato successo su MTV. Il brano trascorse otto settimane nella top 40 della classifica Mainstream Rock Songs tra l'ottobre e il dicembre del 1984, raggiungendo il proprio picco alla posizione numero 21.\nIl secondo singolo \"Just Got Lucky\" ottenne un successo leggermente minore, sempre supportato da un video musicale, e rimase nella Mainstream Rock Songs per sette settimane tra il gennaio e il febbraio del 1985, raggiungendo il proprio picco alla posizione numero 27.\nSarebbe stata una power ballad a dare all'album - e alla band - il suo singolo di maggior successo. \"Alone Again\" pass\u00f2 quattordici settimane nella Mainstream Rock Songs, di cui due alla posizione numero 20. Pi\u00f9 significativamente, la melodica canzone d'amore fu aiutata da una forte rotazione su MTV e diede alla band il suo pi\u00f9 grande successo nella principale classifica dei singoli statunitense, la Billboard Hot 100, in cui raggiunse la posizione numero 64 nel giugno del 1985.\nIl brano \"Into the Fire\" \u00e8 stato inserito nel film \"Nightmare 3 - I guerrieri del sogno\" del 1987, insieme all'inedito \"Dream Warriors\" scritto appositamente per la pellicola. La canzone pu\u00f2 essere sentita durante la scena in cui Kristen (Patricia Arquette) sta ascoltando la radio nel suo letto."}
{"id": "664015", "revid": "1564499", "url": "https://it.wikipedia.org/wiki?curid=664015", "title": "Elzeario da Sabrano", "text": "Biografia.\nSecondogenito del conte Ermengaud de Sabran e di Laudune d'Albe de Roquemartine, nacque nel 1285 nel castello di Saint-Jean de Robians (presso Apt, in Provenza): nel 1266 il padre era sceso nel regno di Napoli come cavaliere al seguito di Carlo I d'Angi\u00f2 ed era stato investito della contea di Ariano e dei feudi di Acerenza e Maddaloni.\nElzeario venne educato a Marsiglia presso il monastero benedettino di San Vittore, retto da suo zio, l'abate Guglielmo de Sabran: pur essendo vocato alla vita religiosa, per volere di Carlo II d'Angi\u00f2 il 5 febbraio 1300 spos\u00f2 ad Avignone la nobildonna Delphine de Signe, anche lei estremamente religiosa ed intenzionata a conservare la propria verginit\u00e0 (verr\u00e0, dopo morte, dichiarata beata).\nI coniugi scelsero di non consumare il matrimonio: fecero voto di castit\u00e0 e, successivamente, entrarono nel Terz'Ordine francescano. Elzeario si ritir\u00f2 quindi in solitudine a Puimichel, dove rimase fino alla morte del padre (1309).\nNel 1312 scese in Italia per prendere possesso dei suoi feudi e partecip\u00f2 a Roma alla difesa armata degli Stati della Chiesa contro l'imperatore Arrigo VII di Lussemburgo; nel 1317 fu scelto dal nuovo re, Roberto il Saggio, come precettore del suo erede, il duca Carlo di Calabria: per conto del sovrano, nel 1323 si rec\u00f2 in Francia per trattare il matrimonio della principessa Maria di Valois con il duca Carlo, ma si ammal\u00f2 durante la missione e mor\u00ec presso la corte francese. Fu sepolto con l'abito francescano nella chiesa dei Frati Minori di Apt.\nCulto.\nPapa Urbano V (di cui Elzeario era stato padrino di battesimo) ne decret\u00f2 l'eroicit\u00e0 delle virt\u00f9 e ne approv\u00f2 la canonizzazione che venne decretata ufficialmente dal suo successore, papa Gregorio XI, il 5 gennaio 1371. Una statua di Elzeario, gi\u00e0 facente parte del gruppo lapidario della cappella di San Mauronto, nella cripta della chiesa di San Vittore a Marsiglia, \u00e8 tuttora esposta nel piccolo museo lapidario delle cripte della suddetta chiesa. Altri reperti, fra cui un grosso calice d'argento, sono invece custoditi nel museo degli argenti di Ariano Irpino, citt\u00e0 di cui \u00e8 compatrono.\nMemoria liturgica il 27 settembre (per i Cappuccini il 20 ottobre)."}
{"id": "664017", "revid": "1564499", "url": "https://it.wikipedia.org/wiki?curid=664017", "title": "Sant'Elzeario da Sabrano", "text": ""}
{"id": "664023", "revid": "121136845", "url": "https://it.wikipedia.org/wiki?curid=664023", "title": "Giorgio Mainerio", "text": "La sua opera pi\u00f9 nota \u00e8 forse il brano \"Schiarazula marazula\", ripreso dal cantautore Angelo Branduardi nel suo brano Ballo in Fa diesis minore dell'album La pulce d'acqua.\nBiografia.\nMainerio nacque a Parma nel 1535 da un padre di probabile origine scozzese (a suffragio di questa ipotesi \u00e8 il fatto che Giorgio firmasse scrivendo \"Mayner\"). La sua educazione contempl\u00f2 lo studio della musica, ma non intraprese subito la carriera musicale, giacch\u00e9 nel 1560, con la qualifica di presbitero, concorse ad un posto di cappellano e altarista nella chiesa udinese di Santa Maria Annunziata.\nMainerio visse ad Udine tra il 1560 e il 1570; qui, grazie alle conoscenze musicali gi\u00e0 acquisite ed agli insegnamenti di due locali contrappuntisti, Gabriele Martinengo (maestro di cappella dal 1562 al 1567) e Ippolito Chiamater\u00f2 (maestro di cappella dal 1567 al 1570), realizz\u00f2 l'idea di intraprendere la carriera musicale, che lo avrebbe portato pi\u00f9 facilmente ad una sistemazione economica. \nNon pi\u00f9 di tre anni dopo l'inizio della sua permanenza a Udine cominci\u00f2 ad essere incuriosito da scienze e pratiche occulte (astrologia, magia, necromanzia) e si vociferava che partecipasse in compagnia di alcune donne a strani riti notturni . Il tribunale aquileiese dell'Inquisizione avvi\u00f2 a tal proposito un'indagine istruttoria in vista di un regolare processo, ma il caso fu cassato perch\u00e9 non si venne a sapere nulla di pi\u00f9 di quello che il tribunale gi\u00e0 sapesse per pubblica fama. Tuttavia, anche dopo la chiusura del caso giudiziario per il musicista risult\u00f2 sempre pi\u00f9 evidente la difficolt\u00e0 che aveva nei rapporti col personale del Capitolo di Udine e decise, dopo aver provveduto da tempo a candidarsi per il concorso per un impiego nella Basilica Patriarcale di Aquileia, di sciogliere parzialmente ed anzitempo il rapporto che lo legava all'istituzione ecclesiastica udinese, motivando tale decisione con \"impellenti se pur oneste cause\".\nTrasferitosi ad Aquileia dopo aver superato il concorso che gli fece trovare impiego, Mainerio and\u00f2 a risiedere nell'antico centro del Patriarcato, luogo pi\u00f9 isolato e tranquillo del centro cittadino.\nNel 1578 divenne \"Maestro di Capella della S. Chiesa d'Aquilegia\" e negli ultimi anni della sua vita, resi difficili da una salute non pi\u00f9 perfetta, il musicista si esoner\u00f2 spesso dall'obbligo del coro per viaggi alla volta di Venezia, Ancona e di qualche centro di cure termali.\nLa notizia del suo decesso fu data nella seduta del Capitolo convocata il 4 maggio 1582.\nOpere.\nMainerio scrisse principalmente opere di carattere sacro ma pubblic\u00f2 anche una raccolta di canti e balli profani di origine e d'uso popolari, \"Il primo libro de' balli\".\n\"Il primo libro de' balli accomodati per cantar et sonar d'ogni sorte de instromenti di Giorgio Mainerio Parmeggiano Maestro di Capella della S. Chiesa d'Aquilegia\" fu stampato da Angelo Gardano a Venezia nel 1578.\nPrima di questo Mainerio aveva pubblicato un libro di \"Magnificat octo tonorum...cum quatuor vocibus\" contenente un \"Regina coeli\" stampato a Venezia da G. Bariletto nel 1574.\nIn seguito pubblic\u00f2 altri dieci \"Magnificat\" raccolti con il titolo di \"Sacra cantica Beatissimae M Virg omnitonum sex vocum parium canenda\", integrati da un mottetto (anch'esso a sei voci) intitolato \"O sacrum convivium\", tutti stampati a Venezia da Angelo Gardano nel 1580.\nCultura di massa.\nAlla figura di Giorgio Mainerio \u00e8 dedicata una storia del fumetto italiano \"Dampyr\", intitolata \"Il musicista stregato\" e pubblicata sul n. 107 della serie regolare nel febbraio 2009. La storia, scritta da Mauro Boselli su soggetto di Mario Faggella e disegnata da Mario Rossi (Majo), reinterpreta in chiave romanzesca alcuni episodi reali della vita di Mainerio (in particolare il suo interesse per l'occulto e la magia), mescolandoli sapientemente con alcuni miti del folclore friulano come le \"agane\", demoni acquatici in forma di donna."}
{"id": "664025", "revid": "2078765", "url": "https://it.wikipedia.org/wiki?curid=664025", "title": "Giuseppe Ferrara", "text": "Biografia.\nGiuseppe Ferrara nasce a Castelfiorentino, in provincia di Firenze, il 15 luglio 1932. Durante il periodo degli studi liceali fonda un cineclub, che propone e analizza criticamente i recenti prodotti del Neorealismo. Gli anni successivi sono quelli dell'approdo a Firenze, all'Universit\u00e0, dove Ferrara si laurea in Lettere con una tesi proprio riguardante il \"Nuovo Cinema Italiano\", il cui relatore \u00e8 Roberto Longhi; ricevuto l'alloro, Ferrara si sposta a Roma per frequentare il corso di regia al Centro Sperimentale di Cinematografia. Durante le sue brevi licenze senesi, comincia a mettere a frutto quanto appreso nella capitale, con due cortometraggi in 16mm: \"Porto Canale\" e \"L'amata alla finestra\", entrambi destinati a ricevere diversi riconoscimenti ufficiali.\nConseguito il diploma di regia nel 1959, fatica per\u00f2 a trovare degli sbocchi interessanti. Nell'ambito di suoi periodici ritorni alla citt\u00e0 natale, all'interno di un progetto sulla Resistenza, Ferrara gira \"Brigata partigiana\", documentario nel quale mescola immagini ricostruite con materiali di repertorio, una fusione che diverr\u00e0 presto la sua cifra stilistica peculiare. Altri aspetti della realt\u00e0 senese sono affrontati in \"Tramonto della mezzadria\", sullo spopolamento dei poderi di campagna, e \"Il pregiudizio sociale\", inchiesta televisiva dedicata al famoso Palio. Negli stessi anni germoglia la sua vocazione all'insegnamento, tramite una serie di trasmissioni radiofoniche sul cinema (\"Terzo programma\", 1964) e un ciclo di lezioni sul neorealismo italiano al Consorzio Toscano per le attivit\u00e0 cinematografiche.\nNel frattempo prosegue la sua attivit\u00e0 di documentarista e regista di corti. A tutti gli anni sessanta riesce a portare a termine un'ottantina di opere. Esempio notevole pu\u00f2 essere \"Le streghe a Pachino\" (1965), inchiesta sul silenzio di una Sicilia affetta dall'omert\u00e0 mafiosa. Dopo una manciata di altri documentari sull'isola, tra cui quello dedicato ai fasci siciliani trasmesso dalla Rai nel marzo 1980, \u00e8 la volta di alcuni lavori svolti per una casa indipendente di sinistra, che utilizza il cinema a fini di propaganda politica. \u00c8 in questo frangente che Cesare Zavattini propone a Ferrara di partecipare a un progetto collettivo \u00abche si propone[va] di fare assumere alla macchina la funzione di mezzo rivelatore e indagatore della realt\u00e0\u00bb.\nDocente di regia presso la Facolt\u00e0 di \"Scienze della Formazione\" dell'Universit\u00e0 di Perugia (sede di Terni) per il corso di \"Scienze e Tecnologie della Produzione Artistica\", nel maggio del 2013 ha pubblicato per la Effequ il libro \"Doppiami. L'altra voce degli attori\".\nMuore di arresto cardiaco il 25 giugno 2016 all'et\u00e0 di 83 anni.\nIl Cine 2000.\nNel 1969 fonda la cooperativa Cine 2000 per promuovere e produrre opere altrimenti bloccate dai condizionamenti dell'industria e, appunto, del potere. \u00c8 anche l'anno del suo primo lungometraggio, \"Il sasso in bocca\", opera innovativa sulla nascita e lo sviluppo del potere mafioso in Italia, ottenuta mescolando immagini di repertorio a ricostruzioni, senza che queste ultime prendano il sopravvento. Tradendo le regole dei pi\u00f9 consueti film di finzione, Ferrara priva la vicenda di un vero e proprio personaggio protagonista, facendo in modo che - attraverso un montaggio ordinato - derivino direttamente dalle immagini.\nNel 1975 \u00e8 la volta di \"Faccia di spia\", dove l'amalgama tra fiction e documentario \u00e8 meno evidente e sottolineato, a favore della prima forma. Con l'ausilio di qualche attore famoso, Ferrara ricostruisce vari e variegati avvenimenti storici (la morte di Pinelli, il colpo di Stato in Cile, l'omicidio Kennedy) tutti accomunati, secondo il regista, dall'intervento della CIA. All'interno del film ha spazio fra le altre la figura di Alexandros Panagulis, eroe nazionale greco ucciso dal regime dei colonnelli, protagonista assoluto della successiva opera di Ferrara. Nella miniserie televisiva \"Panagulis vive\" (1980), infatti, l'equilibrio tra fiction e documentario si rompe definitivamente, poich\u00e9 il film \u00e8 strutturato secondo la forma consueta del plot d'invenzione, intervallato da quelli che appaiono come documenti reali, ma che in realt\u00e0 sono un'imitazione.\nCon \"Cento giorni a Palermo\" (1984), Ferrara torna a parlare direttamente di mafia, occupandosi dell'assassinio del generale Carlo Alberto Dalla Chiesa. Ma \u00e8 \"Il caso Moro\" (1986) a toccare i gangli vitali del lato oscuro del Paese, nella ricostruzione di uno dei pi\u00f9 gravi delitti politici della storia repubblicana.\nDopo le esperienze televisive di \"P2 Story\", inchiesta sulla famigerata loggia massonica con a capo Licio Gelli (5 puntate da un'ora ciascuna), e \"Il cinema cos'\u00e8\", innovativo esperimento di didattica sul piccolo schermo, dove Ferrara in persona introduce ai segreti del linguaggio filmico e della produzione cinematografica (9 puntate trasmesse sulla RAI), il regista toscano torna a occuparsi delle zone grigie del mondo (\"\", 1988), puntando l'occhio sulle vite tormentate di giovani killer del narcotraffico colombiano (\"Narcos\", 1992). Di seguito all'esperienza latinoamericana, Ferrara gira a ridosso dei fatti \"Giovanni Falcone\" (1993), sugli ultimi anni della vita del giudice antimafia."}
{"id": "664029", "revid": "986213", "url": "https://it.wikipedia.org/wiki?curid=664029", "title": "Volpiano Volpi", "text": "Biografia.\nNato da una nobile famiglia comasca, come molti suoi antenati si distinse nella carriera ecclesiastica: l'11 marzo 1609 fu eletto arcivescovo di Chieti da papa Paolo V, ma rinunci\u00f2 alla diocesi prima del 16 dicembre 1615; venne poi eletto alla sede di Novara (13 novembre 1619) e ne prese possesso per procura il 2 giugno 1620. Non risiedette quasi mai nelle sue sedi episcopali: Novara fu retta, come ausiliare con diritto di successione, dal nipote di Ulpiano, Giovanni Pietro Volpi, vescovo titolare di Salona.\nVisse in realt\u00e0 prevalentemente presso la Curia Romana, dove ricopr\u00ec importanti incarichi. Il 24 luglio 1621 venne nominato datario apostolico presso la Santa Sede: Paolo V, che lo stimava molto, lo invi\u00f2 come nunzio apostolico straordinario presso il re di Spagna, Filippo III.\nBenvoluto dalla Curia romana e ricco di prebende, Ulpiano fu anche un mecenate munifico. Fece erigere un palazzo di famiglia a Como (palazzo Volpi uno dei pi\u00f9 insigni monumenti cittadini): ne fu architetto Sergio Venturi, un senese naturalizzato romano, che inizi\u00f2 la fabbrica nel 1621; nel Museo Poldi Pezzoli di Milano inoltre si conserva un suo busto in bronzo, realizzato da Alessandro Algardi per il suo monumento sepolcrale.\nMor\u00ec a Roma il 10 marzo 1629 e venne sepolto a Como, nella chiesa di San Donnino.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "664030", "revid": "33277", "url": "https://it.wikipedia.org/wiki?curid=664030", "title": "Ulpiano Volpi", "text": ""}
{"id": "664039", "revid": "4711", "url": "https://it.wikipedia.org/wiki?curid=664039", "title": "Raymond Colin Wilkins", "text": ""}
{"id": "664041", "revid": "1305772", "url": "https://it.wikipedia.org/wiki?curid=664041", "title": "Azero", "text": ""}
{"id": "664045", "revid": "39224", "url": "https://it.wikipedia.org/wiki?curid=664045", "title": "Paese Basco", "text": ""}
{"id": "664046", "revid": "76963", "url": "https://it.wikipedia.org/wiki?curid=664046", "title": "Roger Planchon", "text": "Ha fondato, nel 1950 a Lione il Th\u00e9atre de la Com\u00e9die, e, nel 1957, il Th\u00e9atre de la Cit\u00e9 di Villeurbane, il sobborgo operaio della citt\u00e0. La compagnia da lui diretta ha per\u00f2 spesso portato in tourn\u00e9e, in Francia e all'estero, gli spettacoli allestiti dal regista, uno dei pi\u00f9 dotati della nuova generazione.\nSi devono a Planchon numerose prime rappresentazioni di autori contemporanei (Arthur Adamov, Michel Vinaver, ecc.), nonch\u00e9 prestigiose messe in scena di classici, a cui ha spesso partecipato in veste di attore. Come autore drammatico, ha dato alle scene varie commedie di Bertold Brecht, Moli\u00e8re e Shakespeare. \u00c8 stato fra i membri onorari dell'Unione dei Teatri d'Europa.\n\u00c8 deceduto il 12 maggio 2009 in seguito ad un attacco cardiaco."}
{"id": "664053", "revid": "838137", "url": "https://it.wikipedia.org/wiki?curid=664053", "title": "Frigio", "text": ""}
{"id": "664058", "revid": "1573940", "url": "https://it.wikipedia.org/wiki?curid=664058", "title": "Tragelaphus scriptus", "text": "Il tragelafo striato (Tragelaphus scriptus ) \u00e8 un mammifero artiodattilo della famiglia dei Bovidi.\nDescrizione.\nIl tragelafo striato \u00e8 l'antilope pi\u00f9 piccola del genere \"Tragelaphus\" al quale appartengono, fra l'altro, i nyala, i cud\u00f9 ed i sitatunga. \u00c8 alto all'incirca 70\u201376\u00a0cm e pesa dai 50 agli 80\u00a0kg. Il colore del dorso e dei fianchi va da fulvo chiaro nelle femmine al marrone scuro nei maschi, che sono anche pi\u00f9 scuri nelle parti inferiori. Il corpo \u00e8 abbondantemente macchiettato e striato di bianco; vi sono svariate macchie di bianco sulla gola, due macchie sulle guance al disotto degli occhi e tracce di bianco attorno alle labbra e al mento. Inoltre, strisce bianche sono presenti nella parte interna delle zampe, invece sul corpo vi sono varie macchie e strisce in tutte le direzioni. Il disegno di queste, infatti, varia notevolmente nelle 8 sottospecie esistenti.\nI maschi sono notevolmente pi\u00f9 grandi delle femmine; possiedono una folta \u00abcriniera\u00bb, presente lungo tutto il dorso, che erigono ogni qualvolta sono in preda ad inquietudine, nonch\u00e9 un paio di corna aguzze, la cui lunghezza pu\u00f2 raggiungere i 55\u00a0cm. A volte, ma molto raramente, anche le femmine sono dotate di corna. Nei maschi, ad ogni modo, esse si attorcigliano pi\u00f9 di una volta e sono dotate di \u00abcarena\u00bb sia sulla parte anteriore che su quella posteriore. Spesso i vecchi maschi hanno chiazze spelate attorno al collo, dovute allo sfregamento delle punte di dette lunghe corna contro il pelo ogni volta che volgono la testa all'indietro per passare nel fitto sottobosco.\nTassonomia.\nIl tragelafo striato viene suddiviso in otto sottospecie:\nDistribuzione e habitat.\nA differenza della maggior parte delle antilopi, i tragelafi striati conducono vita solitaria eccetto che nella stagione degli amori e della riproduzione, quando il maschio si unisce al gruppo di una o pi\u00f9 femmine e dei rispettivi piccoli. Ma anche allora \u00e8 raro poterli vedere, poich\u00e9, di solito, escono dai loro nascondigli al calar del sole o al mattino presto per riscaldarsi ai suoi raggi. Hanno udito e vista molto ben sviluppati e, specie nelle zone dove sono spesso disturbati, \u00e8 pressoch\u00e9 impossibile scorgerli se non dopo cauti e prolungati appostamenti. Sono infatti estremamente abili nell'aprirsi un cammino nel folto del sottobosco o a servirsi di bassi passaggi presenti nella fitta vegetazione della giungla. D'altronde, sono capaci di notevoli salti e non temono affatto di gettarsi in acqua per sfuggire agli inseguitori.\nIl tragelafo striato vive in tutta l'Africa, dalle sponde del Mar Rosso, in Somalia ed in Etiopia, verso ovest, attraverso i confini meridionali del deserto del Sahara fino al Senegal, nonch\u00e9 fino alla parte meridionale della provincia del Capo, nell'Africa meridionale. Le foreste e le zone cespugliose costituiscono l'habitat dei tragelafi, i quali sono assenti soltanto nelle aperte pianure, nei deserti e nelle zone al disopra dei 3000 m d'altitudine. Non si allontanano mai troppo da un luogo ove sia presente l'acqua, perch\u00e9 hanno bisogno di abbeverarsi una volta al giorno.\nBiologia.\nAlimentazione.\nI tragelafi striati brucano le foglie, le cime dei ramoscelli e si nutrono anche di frutta selvatica, nonch\u00e9 di olive e baccelli di acacia. Occasionalmente brucano anche l'erba.\nRiproduzione.\nI piccoli vengono partoriti in qualsiasi periodo dell'anno dopo una gestazione di otto mesi, anche se la punta massima la si ha da met\u00e0 ottobre a met\u00e0 novembre.\nNemici.\nIl tragelafo striato abbaia come un cane quando \u00e8 minacciato o scorge un pericolo. I suoi nemici principali sono i leopardi ed i cani selvatici, ma non tanto i leoni, i quali preferiscono, infatti, cacciare su terreno aperto. Anche i coccodrilli costituiscono per i tragelafi una seria minaccia, poich\u00e9 non si accontentano di trascinarli verso il fondo quando stanno abbeverandosi, ma si spingono altres\u00ec ad azzannarli mentre brucano. Va sottolineato, per\u00f2, che il tragelafo non \u00e8 una preda facile, perch\u00e9 sa difendersi con coraggio e risolutezza e riesce spesso ad uccidere i suoi aggressori, quali leopardi e cani selvatici, trafiggendoli con le corna.\nRapporti con l'uomo.\nAnche se considerevolmente pi\u00f9 piccoli di statura degli altri membri del genere \"Tragelaphus\", i tragelafi striati si sono guadagnati la reputazione di essere effettivamente pericolosi, specie se feriti. La loro abilit\u00e0 nello spostarsi rapidamente nel fitto della vegetazione li avvantaggia di molto sui cacciatori, i quali devono aprirsi faticosamente la strada nella vegetazione, cosicch\u00e9 capita spesso che le parti si invertano e che il cacciatore si trovi ad essere cacciato da un animale per nulla rinunciatario.\nSi ricorre spesso all'uso dei cani per stanare i tragelafi, i quali sono per\u00f2 molto restii ad uscire dai loro nascondigli. I maschi, in particolar modo, evitano di esporsi allo scoperto e preferiscono farsi mettere in sacco lasciando in tal modo il tempo alle femmine ed ai piccoli di porsi in salvo. \u00c8 infatti una caratteristica dei bovidi maschi di interporsi fra il nemico e le femmine ed i piccoli per poterli salvare. Ci\u00f2 non significa per\u00f2 che i tragelafi maschi accettino passivamente il loro destino. Al contrario: affrontano l'avversario e, valendosi delle loro aguzze corna, riescono spesso ad uccidere i cani. Da notare che, a volte, specie se feriti, riescono a mettere in fuga o uccidere anche gli uomini.\nPure le femmine, per\u00f2, sono battagliere. Ce lo conferma una voce autorevole: quella di Theodore Roosevelt, gi\u00e0 presidente statunitense, famoso cacciatore e viaggiatore, il quale rifer\u00ec che una volta uno dei suoi battitori fu gettato a terra da una femmina inferocita."}
{"id": "664059", "revid": "599013", "url": "https://it.wikipedia.org/wiki?curid=664059", "title": "Supremo", "text": ""}
{"id": "664060", "revid": "486946", "url": "https://it.wikipedia.org/wiki?curid=664060", "title": "Omnite", "text": ""}
{"id": "664061", "revid": "486946", "url": "https://it.wikipedia.org/wiki?curid=664061", "title": "Omstar", "text": ""}
{"id": "664062", "revid": "486946", "url": "https://it.wikipedia.org/wiki?curid=664062", "title": "Ptera", "text": ""}
{"id": "664063", "revid": "22475", "url": "https://it.wikipedia.org/wiki?curid=664063", "title": "Kabigon", "text": ""}
{"id": "664064", "revid": "486946", "url": "https://it.wikipedia.org/wiki?curid=664064", "title": "Miniryu", "text": ""}
{"id": "664065", "revid": "486946", "url": "https://it.wikipedia.org/wiki?curid=664065", "title": "Hakuryu", "text": ""}
{"id": "664067", "revid": "486946", "url": "https://it.wikipedia.org/wiki?curid=664067", "title": "Kairyu", "text": ""}
{"id": "664068", "revid": "1610933", "url": "https://it.wikipedia.org/wiki?curid=664068", "title": "Bushbuck", "text": ""}
{"id": "664069", "revid": "1610933", "url": "https://it.wikipedia.org/wiki?curid=664069", "title": "Tragelafo striato", "text": ""}
{"id": "664070", "revid": "8426967", "url": "https://it.wikipedia.org/wiki?curid=664070", "title": "Strane ferite", "text": ""}
{"id": "664073", "revid": "39224", "url": "https://it.wikipedia.org/wiki?curid=664073", "title": "Classe SR.4N Mountbatten", "text": ""}
{"id": "664074", "revid": "26891", "url": "https://it.wikipedia.org/wiki?curid=664074", "title": "Seeadler", "text": ""}
{"id": "664077", "revid": "125730277", "url": "https://it.wikipedia.org/wiki?curid=664077", "title": "Otocyon megalotis", "text": "L'otocione (Otocyon megalotis ), detto anche megalotide, o volpe dalle orecchie di pipistrello, \u00e8 una piccola volpe indigena dell'Africa subsahariana. Si riconoscono due sottospecie, separate da circa 1.000 chilometri: il \"O. m. megalotis\" dell'Africa meridionale e il \"O. m. canescens\" dell'Africa orientale. Viene classificato dalla IUCN tra le specie a rischio minimo, dato il suo vasto areale e la sua adattabilit\u00e0, sebbene possa essere minacciato localmente da carenze alimentari e da malattie.\nSi tratta di una volpe primitiva, il cui genere ebbe origine in Sudafrica nel Pliocene superiore. Oltre le orecchie larghe, la specie dispone di numerose caratteristiche distintive, quali una mascherina di pelo nero, una mandibola con una sporgenza subangolare con 46-50 denti, il numero pi\u00f9 alto di qualsiasi mammifero placentato. \u00c8 l'unico canino veramente insettivoro, cibandosi in maniera particolare di termiti della famiglia Hodotermitidae. La sottospecie meridionale \u00e8 monogama, come gran parte delle altre volpi, ma la forma orientale dimostra comportamenti poligami.\nDescrizione.\nL'otocione \u00e8 un canino di corporatura smilza, con arti snelli, una coda lunga e folta, e orecchie cospicuamente grandi. I maschi adulti solitamente pesano 4.1 kg, mentre le femmine pesano 3.9 kg, eccezione fatta nel Botswana dove si segnalano femmine marginalmente pi\u00f9 pesanti dei maschi. La specie \u00e8 unica fra gli euteri terrestri per il possedimento di 4-5 molari inferiori funzionanti, ed \u00e8 ulteriormente unico fra i canini nell'avere 3-4 molari superiori. Sebbene da cuccioli dispongano d'una dentizione da latte tipicamente canina, gli esemplari adulti perdono la superficie tagliente dei carnassiali, e i molari diventano progressivamente pi\u00f9 rugosi, ideali per triturare gli insetti.\nLa mandibola \u00e8 fornita d'una protuberanza sotto l'angolo detta \"processo subangolare\". Questa sporgenza serve per ancorare un muscolo che permette la masticazione rapida. Una modificazione del muscolo digastrico conferisce all'animale l'abilit\u00e0 di aprire e chiudere la mandibola cinque volte al secondo.\nLa superficie superiore delle orecchie e la coda, il muso, la mascherina, e gli arti sono neri, mentre una chiazza biancastra si estende dalla fronte ai bordi esterni delle orecchie. La mandibola, la gola, il petto e l'addome sono coperti da pelo color beige o miele. I peli sul corpo e la coda hanno basi nere e punte bianche, conferendo alla pelliccia un aspetto brizzolato o grigiastro, mentre i fianchi sono di color camoscio.\nEvoluzione e tassonomia.\nFossili.\nIl paleontologo Xiaoming Wang ha proposto che la specie discenda da \"Prototocyon\", originario dell'India. I resti fossili pi\u00f9 antichi del genere \"Otocyon\" vengono dalla grotta dei focolari nel Makapansgat in Sudafrica, e sono risalenti al Pliocene superiore. I resti di una specie estinta, \"Otocyon recki\", sono stati rinvenuti in sedimenti risalenti al Pliocene superiore-Pleistocene inferiore nella gola di Olduvai in Tanzania.\nFilogenia.\nLa posizione tassonomica dell'otocione entro i canini ha subito numerose revisioni, data la sua morfologia anomala. Thomas Henry Huxley, nel 1880, propose che l'otocione fosse il canino pi\u00f9 primitivo, come dimostrato dalla sua dentatura. Fu proposto da pi\u00f9 di un autore, in base alla morfologia, che l'otocione fosse imparentato con gli urocioni nordamericani. Una filogenia proposta nel 2005 in base al genoma mitocondriale dei canini odierni dimostra per\u00f2 che l'otocione \u00e8 infatti un membro della trib\u00f9 vulpini (che ingloba il nittereute e le vere volpi):\nSottospecie.\nDal 2005, la MSW riconosce due sottospecie:\nComportamento.\nComportamenti sociali e territoriali.\nGli otocioni non sono territoriali, e si vedono soprattutto in gruppi di due o tre esemplari composti da una femmina e due maschi. Le coppie dormono nella stessa tana, spesso sdraiandosi in contatto fra di loro e facendosi la toelettatura a vicenda. La mancanza di territorialit\u00e0 nella specie \u00e8 illustrata dal fatto che in una zona ricca di termiti e di coleotteri, ci possono essere circa 19-28 otocioni in un solo km\u00b2, una densit\u00e0 non osservata negli altri canini. I gruppi familiari vagano spesso negli stessi spazi senza alcun antagonismo, e le loro tane possono essere separate fra di loro anche soltanto da un centinaio di metri di distanza.\nLe tane sono tipicamente al livello del suolo, con numerose entrate, e ricoperte di vegetazione. Sebbene sia un abile scavatore, l'otocione preferisce modificare le tane scavate dai facoceri, gli oritteropi, le lepri saltatrici e altri animali scavatori. Con l'eccezione delle feci dei cuccioli, le tane di otocione sono notevoli per la loro pulizia.\nLa comunicazione tra gli otocioni \u00e8 principalmente visuale, con una variet\u00e0 di posizioni auricolari e caudali, enfatizzati dai peli neri. La coda viene invertita in una posizione uncinata per esprimere vari stati di eccitazione, come la paura, l'allarme e il desiderio di giocare. I vocalizzi sono per la maggior parte molto contenuti e raramente usati, tranne in situazioni di pericolo o di gioco.\nRiproduzione e crescita.\nNell'Africa meridionale, l'otocione \u00e8 monogamo, mentre in Africa orientale \u00e8 poligamo. I maschi di otocione si producono con due o pi\u00f9 femmine imparentate che nutrono i cuccioli senza riguardo alla maternit\u00e0. La stagione degli amori ha luogo da luglio a settembre, con 10 accoppiamenti al giorno per vari giorni. Il nodo dura quattro minuti, e viene seguito da comportamenti giocosi. I cuccioli nascono dopo una gravidanza di 60-75 giorni, con le cucciolate contenendo dai 1-6 piccoli. I neonati pesano 99-142 grammi, ed emergono dalla tana dopo 8-12 giorni. Le madri trascorrono poco tempo con i cuccioli, siccome necessitano di cacciare quasi costantemente per produrre abbastanza latte con cibo poco nutriente. Il maschio protegge e gioca con i cuccioli durante le assenze della madre, ma questa disparit\u00e0 di cure finisce dopo lo svezzamento, quando i cuccioli hanno 10-15 settimane. I cuccioli lasciano i genitori durante la loro prima estate, lasciandoli a produrre ulteriori cucciolate.\nEcologia.\nHabitat.\nGli habitat prediletti dagli otocioni sono fortemente correlati alla presenza delle termiti, quindi si trovano soprattutto in pianure aperte, boscaglie di acacia, prati sovra-pascolati, e zone di suolo calcareo o ricco di cenere vulcanico.\nAlimentazione.\nLa termite \"Hodotermes mossambicus\" \u00e8 la preda pi\u00f9 importante dell'otocione, componendo l'80-90% della sua dieta. Laddove \"Hodotermes\" \u00e8 assente, come in certe zone del Kenya, gli otocioni si cibano di altre specie di termiti, come \"Odontotermes\". Altri invertebrati nella sua dieta sono le formiche, i coleotteri, i grilli, le cavallette, i millepiedi, le falene e le loro larve, gli scorpioni, e i ragni solifughi. Gli uccelli, le lucertole e le carcasse vengono consumati solo opportunisticamente. Si ciba talvolta di materia vegetale come le bacche, i semi e i frutti. L'otocione infatti svolge un ruolo importante nello spargimento dei semi di Aizoaceae.\nL'otocione si affida innanzitutto al suo udito per trovare le prede. Il suo udito \u00e8 infatti talmente acuto che riesce a rintracciare le larve sottoterra. Quando si ciba di termiti, cammina con la testa abbassata, raccogliendo gli insetti con la lingua in un modo simile a un protele. Pu\u00f2 spiccare balzi fulminei per catturare le cavallette e le termiti volanti, e immobilizza le lucertole, i gerbilli e i pulcini con le zampe anteriori. Gli invertebrati corazzati vengono digeriti tramite rapidi morsi che frammentano i loro carapaci, mentre i piccoli roditori e gli uccelli possono essere inghiottiti interi. L'otocione \u00e8 tipicamente possessivo del suo cibo, non condividendolo con i conspecifici, tranne i cuccioli inesperti.\nNemici e concorrenti.\nGli unici concorrenti dell'otocione sono altri mammiferi insettivori come la mangusta dalla coda bianca, il protele e lo zorilla, ma solitamente li ignora, tranne quando si avvicinano ai suoi cuccioli. Tra i predatori dell'otocione ci sono le iene macchiate, le aquile marziali, gufi reali, gufi lattei, pitoni, ghepardi, licaoni e leopardi. Gli sciacalli dalla gualdrappa sono i predatori pi\u00f9 seri dei cuccioli, e le loro predazioni causano il 25-30% della mortalit\u00e0 adulta in Sudafrica, insieme alle malattie.\nData la sua mancanza di velocit\u00e0 nella corsa, l'otocione elude i predatori cambiando direzione di scatto durante la fuga, un comportamento che diede origine al suo nome afrikaans; \"Draaijakkal\", ovvero \"sciacallo che gira\". Se viene raggiunto, l'otocione pu\u00f2 fuorviare un attacco usando la coda per colpire la faccia del predatore.\nDistribuzione.\nL'otocione dispone di un areale disgiunto che ingloba le regioni aride e semi-aride dell'Africa meridionale ed orientale, con due popolazioni separate da 1.000 km. La sottospecie orientale, \"O. m. canescens\", si estende dal Sudan del Sud, Etiopia e Somalia gi\u00f9 attraverso l'Uganda, Kenya e Tanzania sudoccidentale. La sottospecie meridionale, \"O. m. megalotis\", invece si estende dall'Angola attraverso Namibia e Botswana fino al Mozambico e al Sudafrica. Questa distribuzione disgiunta \u00e8 simile a quella che si vede nel protele e nello sciacallo dalla gualdrappa, ed \u00e8 probabile che i due areali fossero collegati durante il Pleistocene.\nCollegamenti esterni.\n "}
{"id": "664079", "revid": "1610933", "url": "https://it.wikipedia.org/wiki?curid=664079", "title": "Otocione", "text": ""}
{"id": "664080", "revid": "1610933", "url": "https://it.wikipedia.org/wiki?curid=664080", "title": "Volpe dalle orecchie di pipistrello", "text": ""}
{"id": "664081", "revid": "14691", "url": "https://it.wikipedia.org/wiki?curid=664081", "title": "Bat-eared fox", "text": ""}
{"id": "664083", "revid": "14691", "url": "https://it.wikipedia.org/wiki?curid=664083", "title": "Otocyon", "text": ""}
{"id": "664086", "revid": "14691", "url": "https://it.wikipedia.org/wiki?curid=664086", "title": "Otocyoninae", "text": ""}
{"id": "664088", "revid": "125638416", "url": "https://it.wikipedia.org/wiki?curid=664088", "title": "La macchina nera", "text": "La macchina nera \n(\"The Car\") \u00e8 un film del 1977 diretto da Elliot Silverstein. \u00c8 considerato un caposaldo dei film in cui i protagonisti sono veicoli \"indemoniati\", genere che giunger\u00e0 all'apice nel 1983 con il film di John Carpenter \"Christine - La macchina infernale\". Il film venne in parte influenzato dal film \"Duel\" di Steven Spielberg, uscito sei anni prima.\nTrama.\nUn piccolo paesino del Nuovo Messico, Santa Ynez, viene terrorizzato da un'auto nera, che uccide due ciclisti e un musicista ambulante. Il musicista viene per\u00f2 ucciso dinanzi casa di un anziano signore, che denuncia i fatti alle autorit\u00e0 locali, comandate dallo sceriffo Wade Parent. Intanto, anche un superiore di Parent viene ucciso, un mite anziano comandante della polizia che incontra, suo malgrado, l'auto nera mentre va verso il bar del paesino.\nUn'anziana indiana del luogo riesce a capire che l'auto non \u00e8 guidata da nessuno, ed \u00e8 quindi una vera incarnazione del diavolo, tanto che, in procinto di sterminare un'intera classe di alunni e insegnanti, non riesce ad entrare in un cimitero dove questi si sono rifugiati perch\u00e9 il cimitero \u00e8 considerato luogo sacro.\nQuando l'auto uccide la futura moglie dello sceriffo Parent, egli cerca vendetta: con un piano ben organizzato far\u00e0 precipitare la macchina assassina in un burrone pieno di dinamite facendola esplodere. La scena \u00e8 spaventosa: si vede tra le possenti fiamme l'immagine del diavolo che sputa fuoco dalla bocca.\nL'ultima scena ci mostra Wade e i suoi compagni osservare le macerie dove \u00e8 sepolta l'auto maledetta, fiduciosi che ormai non potr\u00e0 pi\u00f9 colpire ma nei titoli di coda si sente il malefico suono del clacson dell'auto. La telecamera montata tra le ruote fa notare che l'auto non \u00e8 stata distrutta dall'esplosione ma si \u00e8 semplicemente trasferita in una grande citt\u00e0.\nProduzione.\nL'auto utilizzata nel film \u00e8 una Lincoln Continental Mark III del 1971, personalizzata e disegnata dal famoso artista George Barris, autore peraltro dell'auto dei \"Munsters\", di K.I.T.T. e della Batmobile utilizzata per la serie TV del 1966. Per le riprese vennero costruite sei auto in sei settimane e tutte finirono distrutte durante la produzione. \nLa ERTL Company costru\u00ec un'edizione limitata in scala 1:18 della famigerata \"macchina nera\".\nDistribuzione.\nIl film \u00e8 stato distribuito nelle sale cinematografiche italiane nel mese di gennaio del 1978. Il primo doppiaggio fu curato dalla DEFIS, ma in anni recenti il film fu ridoppiato dalla CVD. \nData di uscita.\nLe date di uscita internazionali nel corso degli anni sono state:\nCritica.\nIl critico inglese David Hughes ha scritto che l'auto colpisce per il puro piacere di distruggere gli ideali americani di innocenza e gioia (i due ciclisti innamorati), della legge e dell'ordine (i poliziotti), dell'arte (un suonatore di corno). L'auto qui presente \u00e8 un veicolo irriconoscibile, senza marca, con vetri oscurati e impenetrabili, accanita nel perseguitare le sue vittime, furente, che accompagna ogni omicidio con il suono del \nclacson possente e ripetuto, simile a quello dei grossi camion, come una specie di risata malvagia, nonch\u00e9 le grosse accelerate da fermo per evidenziare la sua imbattibilit\u00e0. La sequenza gregoriana del Dies Irae (XIII secolo) fa da colonna sonora introduttiva ed anche nel momento della distruzione finale con un impatto emotivo e scenico notevole, ed \u00e8 il leitmotiv del film."}
{"id": "664091", "revid": "392652", "url": "https://it.wikipedia.org/wiki?curid=664091", "title": "Acoustic Hearts of Winter", "text": "Acoustic Hearts of Winter \u00e8 il secondo album di Aly &amp; AJ pubblicato il 26 settembre 2006 dalla Hollywood Records in CD.\nIl disco.\n\"Greatest Time of Year\" \u00e8 l'unico singolo estratto dall'album, pubblicato nel settembre 2006. La canzone \u00e8 stata utilizzata come colonna sonora del film \"Santa Clause 3\" e nel video musicale appaiono delle scene del film. Il video musicale fu trasmesso per la prima volta su Disney Channel il 16 ottobre 2006, dopo la premi\u00e8re del film Disney per la televisione \"Twitches\".\nL'album ha venduto pi\u00f9 di 114.000 copie negli USA.\nLe prime clips dell'album sono state pubblicate sul sito Barnes &amp; Noble.\nLa versione presente nei negozi Target ha avuto in aggiunta la bonus track - \"We Wish you a Merry Christmas\" e da ottobre 2007 anche le bonus tracks \"Winter Wonderland\" e \"Rockin' Around the Christmas Tree\". L'album \u00e8 stato pubblicato anche in Italia su i pi\u00f9 importanti Digital Store il 29 settembre 2008.\nAly &amp; AJ hanno registrato la canzone \"Jingle Bell Rock\" nel 2004. La canzone \u00e8 stata inserita nell'album \"Radio Disney Jingle Jams\".\n\"Acoustic Hearts of Winter\" debutt\u00f2 alla posizione numero 78 della Hot 200 vendendo 19.000 copie nella prima settimana. L'album usc\u00ec dalla classifica vicino alle 15 settimane nella Hot 200. Si posizion\u00f2 inoltre al numero 14 nella Top Holiday Albums con 15 settimane in classifica, ha poi raggiunto la posizione numero 28 prima di uscire definitivamente.\nCritica.\nL'album ha avuto delle ottime recensioni, pur essendo un album natalizio e si \u00e8 stabilizzato alla posizione 78 alla Billboard 200. AllMusic ha dato all'album tre stelle, senza dare critiche positive o negative all'album."}
{"id": "664092", "revid": "547034", "url": "https://it.wikipedia.org/wiki?curid=664092", "title": "Beatragus hunteri", "text": "Il damalisco di Hunter (\"Beatragus hunteri\" Sclater, 1889) \u00e8 un'antilope africana, presente in una regione ristretta fra il fiume Tana (Kenya) e il fiume Juba in Somalia, e nel Parco di Tsavo Est (Kenya). In inglese si chiama \"Hunter's hartbeest\" o \"hirola\"; in swahili \"nyamera\".\nDescrizione.\nIl damalisco di Hunter \u00e8 molto simile al damalisco comune o \"topi\". Ha un'altezza al garrese di circa 1 m e un peso compreso fra 70 e 110\u00a0kg. Ha un manto fulvo omogeneo, con toni pi\u00f9 scuri sulle zampe. Sul muso, una linea di pelo bianco unisce i due occhi. La coda (pi\u00f9 lunga di quella del \"topi\") \u00e8 bianca, con la punta nera. Sia maschio che femmina hanno corna sottili e puntute, incurvate verso l'alto e verso l'esterno; quelle del maschio sono pi\u00f9 spesse e pi\u00f9 lunghe, e possono arrivare a 70\u00a0cm di lunghezza.\nHabitat e alimentazione.\nIl damalisco di Hunter vive in aree di savana, sia erbosa che semiarida e arbustiva, e si nutre di erba corta. Possono passare lunghi periodi senza bere.\nComportamento.\nI damalischi di Hunter sono animali gregari. Le famiglie, costituite da un maschio e un certo numero di femmine con i piccoli, arrivano in genere fino a 15-20 individui; a seconda del periodo dell'anno, le famiglie si uniscono a formare branchi anche di centinaia. Durante i periodi passati in branco, le famiglie talvolta si scambiano dei membri, cosa che contribuisce ad arricchire la variet\u00e0 genetica delle famiglie.\nPredatori.\nGli adulti sono predati soprattutto da leoni e ghepardi. I piccoli sono esposti anche agli attacchi delle iene e delle aquile. Nell'area di diffusione dei damalischi, inoltre, il bracconaggio \u00e8 piuttosto diffuso e costituisce un'importante causa di morte per questi animali.\nStato di conservazione.\nLa popolazione di damalischi di Hunter era considerata in pericolo gi\u00e0 nel 1963. Da allora, ha subito due periodi di contrazione. Nel periodo 1976-1978, la popolazione \u00e8 scesa da 14.000 a 2.000 individui, per causa tuttora ignote. Nel 1995, probabilmente a causa di un incremento del bracconaggio, la popolazione \u00e8 ulteriormente scesa fino a 300 individui. Oggi i damalischi di Hunter sono una delle specie pi\u00f9 rare e pi\u00f9 prossime all'estinzione del pianeta. Il Kenya sta portando avanti alcuni progetti di conservazione, difendendo una piccola popolazione (meno di un centinaio di capi) nel parco di Tsavo Est.\nLa \"Zoological Society of London\", in base a criteri di unicit\u00e0 evolutiva e di esiguit\u00e0 della popolazione, considera \"Beatragus hunteri\" una delle 100 specie di mammiferi a maggiore rischio di estinzione.\nClassificazione.\nIl damalisco di Hunter viene talvolta classificato come sottospecie del \"Damaliscus lunatus\", e denominato \"Damaliscus lunatus hunteri\".\nNel 1999 \u00e8 stato proposto di considerarlo l'unico membro di un genere distinto \"Beatragus\", e quindi riclassificarlo come \"Beatragus hunteri\"."}
{"id": "664098", "revid": "125620947", "url": "https://it.wikipedia.org/wiki?curid=664098", "title": "Jean-Pierre Melville", "text": "Biografia.\nJean-Pierre Melville nacque a Parigi il 20 ottobre del 1917 in una famiglia ebraica ashkenazita originaria dell'Alsazia. Uomo introverso e dalla personalit\u00e0 complessa e scontrosa, appassionato sin dall'infanzia di cinema, matur\u00f2 una profonda ammirazione per la cultura statunitense, tanto da assimilarne atteggiamenti feticistici per il resto della sua vita.\nDurante la seconda guerra mondiale combatt\u00e9 nelle file della resistenza francese sotto il nome di battaglia di \"Melville\", in onore dello scrittore e poeta statunitense Herman Melville (e che in seguito adotter\u00e0 legalmente come cognome), collaborando poi attivamente all'Operazione Dragoon, ovvero lo sbarco delle truppe alleate nella Francia meridionale. Le sue esperienze belliche saranno poi riversate nel film \"L'armata degli eroi\" (1969), trasposizione cinematografica di un romanzo del 1943 di Joseph Kessel.\nGli inizi nel cinema.\nAl termine del conflitto, Melville cerc\u00f2 di ottenere dal Sindacato dei Tecnici una tessera di assistente-tirocinante per poter diventare un regista cinematografico. Rivelatisi per\u00f2 infruttuosi i suoi numerosi tentativi d'introdursi nel mondo della celluloide, decise alla fine di operare in completa autonomia, finanziando di tasca propria i suoi film.\nDopo un primo cortometraggio in 16 mm, l'esordio cinematografico vero e proprio avvenne nel 1947 con \"Il silenzio del mare\", tratto dall'omonimo romanzo di Vercors. La povert\u00e0 di mezzi, cos\u00ec come la sua rocambolesca produzione, non minarono per\u00f2 il notevole esito della pellicola che gli diede subito fama di intellettuale, specialista di trasposizioni letterarie, al punto che lo stesso Jean Cocteau in persona lo richieder\u00e0 espressamente per adattare sullo schermo il suo romanzo \"I ragazzi terribili\" nel 1950.\n\"Bob il giocatore\" (1955) fu il suo primo film \u201cnoir\u201d, che risent\u00ec fortemente dell'influenza dei capisaldi del genere, quali \"Giungla d'asfalto\" (1950) di John Huston, \"La fiamma del peccato\" (1944) di Billy Wilder, \"Rififi\" (1954) di Jules Dassin e \"Grisb\u00ec\" (1954) di Jacques Becker.\nStudi Jenner e rapporti con la Nouvelle Vague.\nNel medesimo periodo, Melville acquist\u00f2 alcuni magazzini abbandonati in Rue Jenner, al fine di adibirli a teatri di posa per le riprese in interni delle sue pellicole, che utilizzer\u00e0 fino al 1967, anno in cui un incendio ne caus\u00f2 la distruzione. Cre\u00f2 cos\u00ec, nel cuore della capitale francese, un piccolo e anomalo caso di indipendenza produttiva, piuttosto audace per l'epoca ma molto ben organizzata, suscitando l'ostilit\u00e0 corporativa delle istituzioni cinematografiche francesi.\nFu ben presto considerato un precursore dai giovani registi emergenti della \"Nouvelle Vague\", come Fran\u00e7ois Truffaut, Jean-Luc Godard, che lo chiam\u00f2 simbolicamente a interpretare il ruolo dello scrittore Parvulesco in \"Fino all'ultimo respiro\" (1959), e Claude Chabrol, che in lui apprezzarono particolarmente anche lo stile registico aderente alla realt\u00e0 (molte riprese in esterni, budget ridotti, utilizzo di attori semisconosciuti, rifiuto del \"maquillage\").\nDopo l'insuccesso del suo secondo film noir, l'atipico e \"semidocumentaristico\" \"Le jene del quarto potere\" (1959), da lui anche interpretato, Melville cominci\u00f2 a virare verso una diversa tipologia di cinema, \"classico\" e astratto allo stesso tempo, ma sempre pi\u00f9 destinato a un vasto pubblico, che lo allontaner\u00e0 gradualmente dal movimento, finch\u00e9 nel 1968, sentendosene concettualmente sempre pi\u00f9 estraneo, interruppe polemicamente i rapporti attirandosi un prolungato ostracismo da parte dei \"Cahiers du cin\u00e9ma\" e della critica ad essa collegata.\nLa svolta.\n\"L\u00e9on Morin, prete\" (1961) introduce tali mutamenti di prospettiva in quanto finanziato e distribuito secondo canoni industriali e interpretato da divi affermati come Jean-Paul Belmondo.Pervaso da una riflessione irrisolta su laicismo e religione, vi affiorano i primi rimandi significativi al cinema di Robert Bresson che tanta importanza avr\u00e0 successivamente per l'autore.\nRitorn\u00f2 con successo al noir dirigendo \"Lo spione\" (1962) e \"Lo sciacallo\" (1963), attraverso i quali svilupp\u00f2 ulteriormente alcune peculiarit\u00e0 stilistiche, quali l'atmosfera priva di speranza (derivata dall'hard boiled), la geometria dell'intreccio e l'espressione idealizzata della centralit\u00e0 maschile (spesso erroneamente scambiata per misoginia).\nLe vette artistiche.\n\"Tutte le ore feriscono... l'ultima uccide\" (1966) con Lino Ventura protagonista, \u00e8 un eccellente noir, secco e amaro, in cui la forma minimalista e il rigore dei toni raggiungono una piena maturit\u00e0 artistica e stilistica.Crescono i temi distintivi: l'apparente assenza di motivazioni nelle azioni dei personaggi, il codice di lealt\u00e0 dei suoi antieroi, la prevalenza degli aspetti psicologici e spirituali sul ritmo narrativo, il confronto-scontro tra malavitosi e poliziotti in un intricato gioco di alter ego. Dall'interno delle predeterminate strutture del genere, Melville inizia cos\u00ec un percorso di innovazione linguistica, sottile ma incisivo.\n\"Frank Costello faccia d'angelo\" (1967), \u00e8 considerato il suo capolavoro. Vi \u00absi concentrano tutti gli elementi dell'universo melvilliano con una tale secchezza di stile e perfezione, da creare un universo dalla bellezza implacabile e glaciale\u00bb. Lo spietato e nichilistico mondo del \"milieu\" viene ritratto in maniera spoglia ed astratta, e le sinossi tipiche del \"polar\" si svolgono in un clima rarefatto e con scansioni da tragedia greca.La pellicola segna inoltre l'avvio del rapporto professionale del regista con Alain Delon, interprete esemplare dei personaggi melvilliani, rassegnati ad un destino fatale ma al contempo fieri e solidali.\n\"L'armata degli eroi\" (1969), originale film bellico accolto in maniera discordante e accusato di essere progollista, contiene reminiscenze autobiografiche del periodo resistenziale. Il risultato \u00e8 un modello cinico ed antiretorico della guerra partigiana non scevro dal raccontare episodi crudeli e realistici.\n\"I senza nome\" (1970) \u00e8 l'opera di maggior successo di Melville, summa-testamento della sua filosofia cinematografica basata sul determinismo. Polar impostato quasi come se fosse un western, grazie a una sceneggiatura meticolosa, a un ottimo cast e a un uso sapiente del colore e della colonna sonora, il cineasta riesce a equilibrare la naturale tendenza allo schematismo. Nella continua ricerca dell'essenzialit\u00e0 perfetta, la sua maestria e coerenza formale raggiungono qui il proprio apice. Rivalutato anche dagli esperti dopo pi\u00f9 di un decennio d'oblio, \"I senza nome\" \u00e8 oggi universalmente riconosciuto come una pellicola di culto del cinema poliziesco.\nUltimo periodo.\nL'ultima pellicola, considerata dalla critica solo parzialmente riuscita, ma in realt\u00e0 un altro fulgido esempio di freddo e inesorabile noir francese, \u00e8 \"Notte sulla citt\u00e0\" (1972), amaro apologo sulla vendetta e sulla giustizia, interpretato da Alain Delon nelle vesti del commissario Coleman, affiancato da Richard Crenna, Riccardo Cucciolla, Michael Conrad e Catherine Deneuve. Il tiepido riscontro al botteghino e il poco entusiasmo della critica rappresentarono una cocente delusione per l'autore parigino.\nMentre stava lavorando alla sceneggiatura del suo film successivo, mor\u00ec improvvisamente il 2 agosto del 1973 in seguito a una crisi cardiaca sopraggiunta durante una cena in un hotel della capitale. Il suo corpo venne tumulato nel Cimitero parigino di Pantin.\nRivalutazione critica ed ascendenze.\nArtista solitario e controverso, maniacale controllore di tutte le fasi della lavorazione (curava operativamente persino il montaggio alla moviola), Melville \u00e8 stato largamente incompreso dalla critica specializzata.\nIn seguito ad alcuni omaggi, come \"Driver l'imprendibile\" (1978) di Walter Hill, e studi inediti, \u00e8 stato ampiamente riconsiderato fino alla consacrazione come uno dei pi\u00f9 importanti innovatori della settima arte. Un contributo fondamentale alla riscoperta \u00e8 stato fornito negli anni novanta da alcuni registi delle nuove generazioni cimentatisi nel \u201cpolar\u201d (soprattutto americani ed asiatici), debitori dichiarati del suo singolare cinema. Tra questi vanno ricordati Michael Mann (\"Heat - La sfida\", 1995), Quentin Tarantino (\"Le iene\", 1992), Takeshi Kitano (\"Sonatine\", 1993), John Woo (\"The Killer\", 1989) e Jim Jarmusch (\"Ghost Dog - Il codice del samurai\" 1999)."}
{"id": "664100", "revid": "124997476", "url": "https://it.wikipedia.org/wiki?curid=664100", "title": "Fuga (musica)", "text": "La fuga \u00e8 una forma musicale polifonica basata sull'elaborazione contrappuntistica di un'idea tematica (a volte due o tre), che viene esposta e pi\u00f9 volte riaffermata nel corso della ricerca di tutte le possibilit\u00e0 di espressione e/o contrappuntistiche da essa offerte. La struttura della fuga e i procedimenti imitativi e canonici in essa applicati si sono consolidati tra il XV e il XVII secolo. Dalla seconda met\u00e0 del Seicento alla prima met\u00e0 del Settecento (quindi nel momento di massimo splendore del Barocco) la fuga \u00e8 stata la pi\u00f9 importante forma contrappuntistica strumentale. Per le sue caratteristiche, la fuga \u00e8 stata scritta soprattutto per strumenti polifonici (in grado cio\u00e8 di produrre contemporaneamente due o pi\u00f9 suoni) ma anche per vari insiemi strumentali o vocali. \u00c8 considerata una delle pi\u00f9 importanti espressioni del contrappunto nella storia della polifonia occidentale.\nOrigini e sviluppo.\nDurante il Basso medioevo e il Rinascimento, il termine \"fuga\" era utilizzato per indicare il canone, o composizioni che si basavano sull'artificio compositivo del canone (per esempio, le \"Missae ad fugam\"). Nel periodo successivo, invece, si distingue tra \"fuga ligata\" per indicare il canone, e \"fuga soluta\" (sciolta, in quanto libera dai vincoli del canone) per indicare la fuga vera e propria. Tra Quattrocento e Seicento l'influenza dei compositori franco-fiamminghi sull'ambiente musicale europeo diede vita a un insieme di procedimenti che poi sarebbero stati denominati contrappuntistici (\"Contrappunto\", da \"punctum contra punctum\", significa \"nota contro nota\"), sui quali si sarebbe basata la fuga. Durante il Seicento quindi, la \"fuga\" unifica in s\u00e9 il ricercare, la canzona e altre composizioni di stampo contrappuntistico (come alcuni ). In questo processo le composizioni originarie perdono progressivamente il pluritematismo: in tal modo la fuga diventa sempre pi\u00f9 una composizione monotematica (basata quindi su un solo soggetto), anche se vi sono alcuni casi, peraltro molto importanti, di fughe a pi\u00f9 soggetti (come per esempio il Contrapunctus XIV del \"L'arte della fuga\" di Bach, rimasto incompiuto).\nNella seconda met\u00e0 del Seicento e nella prima met\u00e0 del Settecento la fuga divent\u00f2 la composizione contrappuntistica per tastiera per eccellenza, (ma anche sul liuto, come nel caso del grande liutista Sylvius Leopold Weiss, che improvvis\u00f2 perfino fughe insieme a Bach, come afferm\u00f2 Johann Friedrich Reichardt) e in ambiente tedesco raggiunse i vertici pi\u00f9 alti con Buxtehude, Pachelbel, H\u00e4ndel, e soprattutto con Bach. In questo periodo infatti gli autori tedeschi sfruttarono al massimo la tonalit\u00e0 e le nuove risorse da essa offerte, creando fughe dotate di un'espressivit\u00e0 senza pari. La fuga vive la sua epoca d'oro in particolare con l'opera di Bach. Questi fece uno studio approfondito delle opere del presente e del passato (\u00e8 risaputo che Bach studi\u00f2 le opere di tutti i maestri tedeschi e ricopi\u00f2 per sua conoscenza opere di autori francesi e italiani) e, forte di queste conoscenze, le amalgam\u00f2 tutte creando fughe di ogni genere e stile, che fondono tutti gli aspetti che fino ad allora contraddistinguevano la fuga, da quello contrappuntistico a quello espressivo e stilistico, passando per quello didattico. Oltre a numerosissime fughe per organo, spesso accompagnate da una toccata, scrisse in particolare Il clavicembalo ben temperato (Das Wohltemperierte Klavier), contenente 48 fughe, che oltre a essere un'opera di importanza capitale per lo sviluppo e l'affermazione della tonalit\u00e0, \u00e8 anche un'opera didattica e di grandissimo valore artistico. Inoltre scrisse \"L'arte della fuga\" (\"Die Kunst der Fuge\"), contenente quattordici fughe tra le pi\u00f9 complesse che siano mai state composte, l'Offerta Musicale (Das musikalische Opfer), contenente fughe a tre e a sei voci (che Bach denomin\u00f2 per\u00f2 ricercari), e numerose altre fughe e fughette per vari strumenti (anche tre fughe per violino, inserite nelle celebri Sonate per violino solo).\nNei secoli successivi la fuga perse la sua posizione di preminenza sulle altre forme per tastiera, perch\u00e9 il contrappunto, lo stile su cui si basa la fuga, venne soppiantato da altri stili che erano l'espressione delle pi\u00f9 diverse correnti culturali: il Classicismo, il Romanticismo, le varie correnti del secondo Ottocento e del Novecento. Tuttavia la fuga \u00e8 sopravvissuta attraverso i secoli per diversi motivi: in primo luogo perch\u00e9 il contrappunto era considerato un elemento importante per la formazione di un compositore; in secondo luogo perch\u00e9 la fuga seppe adattarsi ai tempi sia rinnovando il proprio stile a seconda di quello del tempo, sia presentandosi come rievocazione del contrappunto barocco.\n proprio perch\u00e9 il classicismo nacque come reazione alle complessit\u00e0 barocche, a favore della semplicit\u00e0 e dei classici greci e romani (uno dei pi\u00f9 antichi prodotti di questa reazione era stata l'Accademia dell'Arcadia, per esempio). Questo fece s\u00ec che gi\u00e0 la generazione successiva a quella di Bach praticasse molto pi\u00f9 raramente la fuga: gli stessi figli di Bach, Karl Philipp Emanuel Bach e Johann Christian Bach, ne sono un esempio. Il fulcro dell'arte divenne la citt\u00e0 di Vienna, dove lo stile di tendenza fu quello della forma-sonata, su cui si basavano la sonata, la sinfonia, il concerto, e i pezzi della musica da camera. Cos\u00ec mentre le composizioni sacre mantennero il loro stile contrappuntistico, il fulcro della cultura divenne la musica delle corti e dei salotti degli intellettuali, il cosiddetto \"stile galante\". La fuga si adatt\u00f2 a questo stile, venendo spesso inserita all'interno di forme pi\u00f9 ampie, oppure venne utilizzato lo stile del fugato. Haydn concluse tre dei suoi quartetti (il n.2, il n.5 e il n.6) con delle fughe, che presentano tratti intermedi tra lo stile barocco e quello galante; Clementi compose molte fughe, inserendole anche in opere didattiche come il Gradus ad Parnassum, che contiene 9 fughe, 2 fugati e 6 canoni; Mozart studi\u00f2 il contrappunto e scrisse diverse fughe, alcune senza inserirle in forme pi\u00f9 ampie (la Fuga per due pianoforti KV 426, per esempio), altre inserendole in un insieme di composizioni (come il Kyrie del Requiem KV 626, o la Fantasia e Fuga KV 394); Beethoven inser\u00ec delle fughe nelle sue ultime sonate (op. 101, op. 106 e op. 110), scrisse una Grande Fuga op. 133 per quartetto d'archi, e inser\u00ec delle parti fugate in diverse composizioni (come nel secondo movimento della sinfonia n.3).\nL'Ottocento \u00e8 il secolo in cui avviene la riscoperta della musica antica (che, pur non essendo caduta nell'oblio, era sconosciuta alla stragrande maggioranza del pubblico): prova ne \u00e8 l'esecuzione della Matth\u00e4uspassion di Bach a Berlino, diretta da Mendelssohn nel 1829. Mentre da un lato la riesecuzione delle composizioni barocche diventa una pratica sempre pi\u00f9 comune, le composizioni che comprendono lo stile contrappuntistico devono conciliare quest'ultimo con i caratteri dello stile romantico. Alcuni compositori, come Wagner, consideravano la fuga uno stile superato, ma la maggior parte dei grandi compositori di quel periodo composero fughe sia come composizioni separate, sia come parte di forme pi\u00f9 grandi: Mendelssohn scrisse tre Preludi e Fuga (1837) e sei sonate per organo (1845) contenenti delle fughe; Rossini concluse il suo Stabat Mater (1841) con una grandiosa fuga del coro e inser\u00ec - secondo tradizione - due fughe, sempre corali, a conclusione del \"Gloria\" e del \"Credo\" nella Petite Messe Solennelle (1863); Schumann studi\u00f2 moltissimo \"Il clavicembalo ben temperato\" e \"l'arte della fuga\" di Bach, e scrisse sei fughe sul nome BACH (1845) trasformando le lettere in note musicali secondo la notazione alfabetica tedesca, dimostrando cos\u00ec la sua ammirazione per il compositore, quattro Fughe op. 72 (1845), sei Studi in forma di canone op.56 (1845); Liszt compose un Preludio e Fuga sul nome BACH (1855), una Fantasia e Fuga su corale (1850), e incluse un fugato nella celebre Sonata per pianoforte in Si minore (1853); Brahms riteneva fondamentale il contrappunto per la formazione di un compositore, e scrisse 2 Preludi e Fuga, una Fuga in La bemolle minore, un Preludio corale e Fuga, per organo; Mahler inser\u00ec una fuga nel primo movimento della sinfonia n.8 (1906); Bruckner inser\u00ec una fuga nel finale della Sinfonia n.5 (1878); Strauss inser\u00ec un fugato nel poema sinfonico \"Also sprach Zarathustra\" (1896); Martucci scrisse un Tema con Variazioni e Fuga per pianoforte (1882); Verdi, che fin da giovane aveva ascoltato e studiato il genere, concluse il \"Falstaff\" (1893) con una fuga, dimostr\u00f2 di saperne comporre un'altra con intelligenza nel suo \"Quartetto per archi in mi minore\" (1873) e inser\u00ec una fuga a due cori nel \"Sanctus\" della \"Messa da Requiem\" (1874).\nNel '900 la fuga prende due strade diverse: mentre alcuni compositori utilizzano questa forma come rievocazione del passato, altri la applicano alle nuove strade compositive aperte dall'atonalit\u00e0 e dalla dodecafonia. Il risultato della prima tendenza lo vediamo in opere come il \"Tombeau de Couperin\" di Ravel, che rappresenta un omaggio alla musica francese del XVIII secolo, e in particolare a Fran\u00e7ois Couperin; o in opere come \"En Habit de Cheval\", di Erik Satie, formato da due corali e due fughe per pianoforte a quattro mani. La seconda tendenza ha dato vita invece a composizioni come il \"Der Mondflek\", diciottesimo pezzo della suite \"Pierrot Lunaire\" di Arnold Sch\u00f6nberg, o come le due fughe presenti nell'opera teatrale \"Wozzeck\" di Alban Berg, o il secondo movimento della \"Sinfonia di Salmi\" di Igor' F\u00ebdorovi\u010d Stravinskij, o il primo movimento di \"Musica per archi, percussioni e celesta\" di B\u00e9la Bart\u00f3k, o ancora i 24 Preludi e Fughe op.67 di \u0160ostakovi\u010d costruiti sul modello del \"Clavicembalo ben temperato\", o la risposta che Paul Hindemith d\u00e0 alla musica di J.S. Bach con il grande affresco pianistico del \"Ludus Tonalis\". Da non dimenticare il jazz: nel 1960 Dave Brubeck incide la suite \"Points on Jazz\" per due pianoforti, in cui include anche una fuga. In ambito rock merita una citazione \"Fugue\" del gruppo Emerson, Lake &amp; Palmer contenuta nel loro terzo album Trilogy del 1972.\nMentre la fuga si evolveva naturalmente seguendo le tendenze del periodo (Neoclassicismo, Romanticismo, e cos\u00ec via), sulla base dei trattati preesistenti (come il \"Gradus ad Parnassum\" di Fux) si inizi\u00f2 uno studio astratto della fuga che port\u00f2 alla nascita di opere come il \"Trattato della Fuga\" (1753) di Friedrich Wilhelm Marpurg, il \"Trait\u00e9 de la fugue et du contrepoint\" (1824) di Fran\u00e7ois-Joseph F\u00e9tis, e il \"Corso di contrappunto e fuga\" (1835) di Luigi Cherubini. Da questi lavori si svilupp\u00f2 un tipo di trattatistica continuata lungo tutto il XIX secolo e buona parte del XX secolo, che ha portato alla nascita della \"fuga scolastica\" (o \"fugue d'\u00e9cole\"), una struttura usata per l'insegnamento compositivo che per\u00f2 non ha nulla a che vedere con la fuga vera e propria: la struttura della \"fuga scolastica\" tende a presentarsi come un compendio di artifici contrappuntistici, ma non corrisponde a nessuna fuga di nessuna epoca, men che meno a quelle di Bach, cos\u00ec libere da schemi rigidi. Negli ultimi anni lo studio della fuga \u00e8 stato ripreso in maniera diversa, partendo soprattutto dall'analisi delle opere del passato: si \u00e8 visto cos\u00ec che la fuga \u00e8 una composizione e ricchissima di possibilit\u00e0 espressive e contrappuntistiche.\nElementi costruttivi.\nTutto lo sviluppo della fuga si basa sugli elementi tematici proposti nella prima parte della fuga, che \u00e8 detta esposizione. La struttura di quest'ultima viene analizzata nella sezione \"esposizione e riesposizione\". Di seguito si trova invece un'analisi dei singoli elementi strutturali: il soggetto, la risposta, il controsoggetto, la coda e le parti libere.\nIl soggetto.\nIl termine soggetto, che risale a Zarlino, indica il tema fondamentale della fuga, che pu\u00f2 avere le caratteristiche pi\u00f9 varie. In definitiva per\u00f2 ci\u00f2 che caratterizza di pi\u00f9 il soggetto di una fuga \u00e8 l'incisivit\u00e0: infatti, le note e il carattere del soggetto sono la base del resto della fuga, e ne determinano addirittura il tipo; inoltre quanto pi\u00f9 un soggetto \u00e8 individuale, tanto pi\u00f9 la fuga che ne risulter\u00e0 sar\u00e0 una composizione unica. Poich\u00e9 il soggetto \u00e8 incisivo, esso possiede sempre una connotazione stilistica ben precisa: per questo uno dei modi per classificare i vari tipi di fuga \u00e8 proprio la connotazione stilistica del soggetto. La classificazione qui presentata si basa sull'opera bachiana:\nAltra caratteristica fondamentale del soggetto \u00e8 che quasi tutti i soggetti sono costruiti in modo da determinarne inequivocabilmente la tonalit\u00e0. Pertanto qualsiasi soggetto inizier\u00e0 sulla tonica o sulla dominante, e si concluder\u00e0 sulla tonica, sulla modale, sulla dominante, o sulla sensibile. Rarissimi i casi in cui questa regola non \u00e8 rispettata. Essendo l'affermazione di una determinata tonalit\u00e0, la linea del soggetto risulta inoltre essere caratterizzata dalla bipolarit\u00e0 tonica-dominante. Le note che appartengono a una determinata tonalit\u00e0 infatti si suddividono in tre gruppi: gruppo di tonica, se danno un senso di fermata (I e III grado); gruppo di dominante, se tendono a concludere sulla dominante (V e VII grado), gruppo di sottodominante (II, IV e VI grado), se tendono a concludere sulla dominante. Nella struttura del soggetto queste definizioni non valgono, ma si tende a raggruppare parti intere della linea melodica (e non pi\u00f9 le singole note) a seconda che tutte le note di quella parte della melodia tendano alla tonica (gruppo di dominante), oppure siano affermazione della tonica stessa (gruppo di tonica).\nLa risposta.\nSi definisce risposta l'imitazione del soggetto trasportato nel tono della dominante (se il soggetto \u00e8 in Do maggiore la risposta \u00e8 in Sol maggiore, se il soggetto \u00e8 in La minore la risposta \u00e8 in Mi minore, e cos\u00ec via), cio\u00e8 alla quinta superiore o alla quarta inferiore. La risposta viene costruita in modo che, considerando risposta e soggetto come se fossero scritti nella stessa tonalit\u00e0, le note che fanno parte del gruppo della tonica diventano note del gruppo di dominante, mentre le note del gruppo di dominante diventano note del gruppo di tonica.\nLa risposta pu\u00f2 essere di due tipi: \"reale\" e \"tonale\". Nel primo caso gli intervalli rimangono identici a quelli del soggetto. Nel secondo caso presentano modificazioni intervallari rispetto al soggetto chiamate \"mutazioni\" per far rispettare la regola sopra enunciata. Poniamo il caso di un soggetto (do-mi-do-sol) che parta dalle note dell'accordo di tonica (do-mi-do) e poi concluda sulla dominante (sol): un'eventuale risposta reale, spostando tutto il blocco di una quarta o di una quinta (sol-si-sol-re), non capovolgerebbe il percorso, non consentirebbe il ritorno dalla tonica alla dominante. Allora nella risposta la nota che nel soggetto corrispondeva alla dominante viene abbassata di un grado (sol-si-sol-do): in tal modo l'ultima nota torna ad essere la tonica, l'originario intervallo di quinta del soggetto (do-sol) nella risposta tonale diventa un intervallo di quarta (sol-do invece di sol-re). Ne risulta che la regola sopra enunciata viene rispettata: alla nota del gruppo di dominante se ne fa corrispondere una del gruppo di tonica.\nNaturalmente \u00e8 chiaro che questa regola non \u00e8 sempre applicabile: vi sono eccezioni in cui eventuali mutazioni della risposta creerebbero intervalli proibiti, arpeggi modificati, o impoverirebbero la risposta, o la renderebbero troppo diversa dal soggetto (invece all'orecchio la risposta deve sempre risultare un'imitazione del soggetto). A volte, oltre alla mutazione, si operano anche altre piccole modifiche atte a rendere la risposta pi\u00f9 simile al soggetto. In alcuni casi, invece, la forma del soggetto \u00e8 tale da necessitare una risposta non alla dominante, bens\u00ec alla sottodominante. In tal caso alla dominante nel soggetto corrisponde la tonica nella risposta, e alla tonica nel soggetto corrisponde la sottodominante nella risposta. Questo tipo di risposta si chiama \"plagale\". Esiste inoltre un tipo di fuga, chiamato Controfuga, che subito dopo il soggetto propone come risposta un'inversione del soggetto iniziale. Sono controfughe per esempio i contrapuncti V, VI, VII, XII (rectus e inversus) e XIII (rectus e inversus) de \"L'arte della fuga\" di Johann Sebastian Bach.\nIl controsoggetto.\nIl controsoggetto \u00e8 la controparte che accompagna il soggetto e la risposta durante lo sviluppo della fuga. Il controsoggetto ha una particolare importanza nella struttura della fuga perch\u00e9 costituisce un elemento tematico nuovo, a differenza della risposta che \u00e8 una semplice imitazione del soggetto. L'entrata del controsoggetto spesso arricchisce il soggetto presentandolo sotto una luce nuova: infatti, il controsoggetto armonizza la risposta in modo che, anche se la linea melodica della risposta tendesse alla conclusione tonale in dominante, quest'ultima viene inserita in un'armonia che pu\u00f2 non tendere alla conclusione in dominante. Quindi, mentre la singola linea melodica \u00e8 costruita secondo una certa tendenza tonale, il risultato armonico \u00e8 del tutto differente: da soli il soggetto e la risposta sarebbero un semplice gioco di opposizione bipolare tonica-dominante.\nCome il soggetto, il controsoggetto tende a rimanere entro i limiti dell'intervallo di nona (eccezionalmente arriva all'undicesima), anche qui per evitare di incrociare le voci. L'insieme di soggetto e controsoggetto tende a non andare oltre l'intervallo di decima/dodicesima. Il controsoggetto, poich\u00e9 dovr\u00e0 accompagnare il soggetto durante il resto dell'esposizione (e, normalmente, anche nel resto della composizione), \u00e8 scritto in contrappunto doppio rispetto al soggetto, in modo cio\u00e8 da poter essere posizionato sopra o sotto il soggetto senza generare incongruenze armoniche. La rivoltabilit\u00e0 di soggetto e controsoggetto presenta anche altri problemi, come quello della possibile sovrapposizione delle voci (soprattutto in fughe a 4 o 5 voci), problema che viene risolto impiegando diverse tecniche contrappuntistiche atte allo scopo. \u00c8 comunque possibile sovrapporre due voci, qualora le si continui a percepire chiaramente e non si generi confusione all'ascolto.\nA seconda del tipo di soggetto, il controsoggetto presenta caratteristiche diverse. Nelle fughe tipo mottetto o ricercare esso tende ad essere un semplice e anonimo completamento lineare del soggetto, anche se non mancano eccezioni. Nelle fughe patheticae invece, capita spesso che il controsoggetto abbia una sua forte incisivit\u00e0, per instaurare un dialogo espressivo facendo da controparte al soggetto. Negli altri tipi di fuga il controsoggetto ha caratteristiche varie: a volte \u00e8 una linea poco significativa, a volte esprime una sua personalit\u00e0. I controsoggetti espressivi tendono o ad opporsi al soggetto o a dialogare con esso (per esempio facendo s\u00ec che la linea melodica del soggetto sia ferma quando si muove quella del controsoggetto e viceversa). Tuttavia, anche quando il controsoggetto non \u00e8 molto incisivo, si possono creare giochi armonici interessanti come le imitazioni del soggetto o eventuali progressioni col soggetto.\nEsistono anche fughe a due controsoggetti combinati con il soggetto secondo le regole del contrappunto triplo, cio\u00e8 in maniera che tutte e tre le parti si possano combinare ad altezze diverse senza problemi. In queste fughe i controsoggetti accompagnano il soggetto a turno o contemporaneamente. Queste fughe sono le ultime tracce delle antiche fughe in cui a un soggetto veniva combinato un controsoggetto, poi quest'ultimo veniva abbandonato per essere sostituito da un altro, e cos\u00ec via.\nLa coda.\nDurante l'esposizione accade che la stessa voce esegua prima il soggetto, e poi il controsoggetto per accompagnare la risposta eseguita nell'altra voce. Il soggetto e il controsoggetto si possono trovare uno dopo l'altro, oppure collegati fra loro dalla coda. Quest'ultima \u00e8 un frammento melodico (spesso breve, ma vi sono anche code di una certa lunghezza) che ha la funzione di collegare melodicamente (evitando interruzioni del discorso musicale) e tonalmente (passando dalla tonica alla dominante) il soggetto e il controsoggetto. La coda pu\u00f2 essere simile al soggetto, oppure al controsoggetto, oppure ancora pu\u00f2 presentare un disegno autonomo. Comunque sia, la linea che ne risulta \u00e8 sempre la pi\u00f9 lineare possibile, tanto che non sempre \u00e8 facile distinguere dove inizia e dove finisce la coda. Il disegno melodico della coda \u00e8 di particolare interesse soprattutto quando \u00e8 autonomo: infatti anche questo elemento strutturale pu\u00f2 essere ripreso nel corso della fuga (si veda per esempio la Fuga II de \"Il clavicembalo ben temperato\", vol. 1)\nLe parti libere.\nSi tratta di linee melodiche non obbligate, tali quindi che durante lo sviluppo della fuga (a differenza del soggetto e del controsoggetto) non devono necessariamente ripresentarsi nelle stesse forme ritmico-melodiche. Possono essere scritte in contrappunto semplice o doppio. Possono seguire le caratteristiche di uno degli elementi gi\u00e0 proposti, oppure avere un disegno autonomo. La loro funzione durante l'esposizione \u00e8 di riempimento, e si presentano in quelle linee melodiche che hanno gi\u00e0 eseguito soggetto e controsoggetto. Nel resto della fuga invece, anche queste parti vengono spesso riprese e utilizzate in modo attivo (anche in questo caso si veda il precedente esempio).\nStruttura generale della fuga.\n\u00c8 praticamente impossibile tracciare una struttura precisa della fuga: infatti, soprattutto nel periodo settecentesco, questa non segue uno schema formale prestabilito, ma piuttosto si articola in modo diverso in relazione alle caratteristiche del soggetto utilizzato. Le fughe tramandateci dalla viva tradizione dell'arte musicale, oltre ad essere saggi di scrittura contrappuntistica, sono anche fondate su un originale senso della forma musicale e dell'organizzazione dialettica del materiale. Cos\u00ec non avviene nella gi\u00e0 citata \"fuga scolastica\" (che \u00e8 appunto la forma tipicamente accademica insegnata nei corsi di composizione dei Conservatori), che non ha il fine di creare effetti espressivi intensi e originali, ma piuttosto si sforza di costituire un \"compendio\" delle tecniche contrappuntistiche. A causa dell'omogeneit\u00e0 delle \"ricette\" formali prescritte, nella \"fuga scolastica\" non pu\u00f2 infatti esistere la caratterizzazione espressiva del soggetto.\nIn una fuga il numero di voci \u00e8 sempre costante, a parte alcune licenze riscontrabili in certe fughe di Bach, di H\u00e4ndel, di Scarlatti, in cui talvolta una voce viene raddoppiata, o si trasforma in un accordo: questo succede soprattutto nella parte conclusiva o, pi\u00f9 in generale, quando il tema vuole essere posto in grande evidenza espressiva. In linea di massima comunque, il numero di voci spazia da 2 a 6. Le fughe per organo sono tipicamente a quattro voci (perch\u00e9 la voce pi\u00f9 bassa viene affidata alla pedaliera). Le fughe scritte per clavicembalo sono pi\u00f9 spesso a tre voci, in quanto la presenza di una sola tastiera rende pi\u00f9 difficile l'esecuzione di fughe con un numero maggiore di voci. Il tipo di fuga che predilige un numero alto di voci \u00e8 la fuga-ricercare, mentre la fuga-danza preferisce tre voci, per una composizione pi\u00f9 agile e scorrevole. \u00c8 raro trovare fughe a due voci: pi\u00f9 spesso queste sono chiamate fughette, duetti o invenzioni. Ancora pi\u00f9 rare sono le fughe a sei voci, per la grande difficolt\u00e0 compositiva. Un esempio famoso di fuga a sei voci \u00e8 il \"Ricercare\" a 6 dell\"Offerta Musicale\".\nDal punto di vista della sua struttura generale, la fuga \u00e8 una composizione bipartita o tripartita, dove ogni parte \u00e8 formata da due o tre \"sezioni di svolgimento\". In pratica il compositore costruisce la fuga agganciando le varie sezioni, ciascuna delle quali \u00e8 caratterizzata da un proprio trattamento del materiale dato dalla prima sezione, che \u00e8 detta esposizione. Una fuga pu\u00f2 contenere da 2 a 6 sezioni: la prima sezione della fuga \u00e8 sempre l'esposizione, quella parte che \u00e8 pi\u00f9 soggetta a delle regole, mentre la seconda o fa parte del corpo della fuga, o \u00e8 una riesposizione (o controesposizione). Le parti successive costituiscono il corpo della fuga, che si basa sugli elementi dell'esposizione e ne impiega le potenzialit\u00e0 contrappuntistiche ed espressive. La costruzione delle sezioni del corpo della fuga \u00e8 molto varia: se \u00e8 vero che l'esposizione \u00e8 la presentazione degli elementi che costituiscono la fuga, \u00e8 pur vero che a seconda della piega che prende il corpo della fuga la composizione acquista un carattere diverso. La fuga si conclude sempre con una cadenza finale, a cui si pu\u00f2 giungere in diversi modi: con un'entrata del soggetto posto in maniera da risultare incisivo ed evidente, con una coda, con un divertimento conclusivo. Nelle fughe per organo ci si avvale spesso della pedaliera: per sottolineare un tema in maniera particolarmente evidente, per un assolo nella coda, per tenere una nota (pedale) che confermi la tonalit\u00e0 di conclusione, talvolta risultando essere una voce di troppo. Nelle fughe per clavicembalo non \u00e8 raro che la fuga si concluda con l'armonizzazione del soggetto, esulando anche qui dal numero di voci previste. Generalmente le fughe in tonalit\u00e0 minore si concludono nella corrispondente tonalit\u00e0 maggiore (una fuga in sol minore si concluder\u00e0, per esempio, in sol maggiore).\nEsposizione e riesposizione.\nL'esposizione \u00e8 sempre la prima sezione della fuga, e le sue caratteristiche sono decisive per il resto della composizione, perch\u00e9 gli elementi dell'esposizione sono quelli su cui si basa tutta la fuga (con qualche eccezione naturalmente: \u00e8 sempre possibile inserire elementi nuovi nella fuga).\nQuesto tipo di struttura, fa capo alle antiche composizioni vocali da cui deriva la fuga. Infatti le due voci corrispondenti alle voci femminili si trovano a distanza di quinta o di quarta, e cos\u00ec le due voci maschili. Le voci acute femminile e maschile (soprano e tenore) si trovano a distanza d'ottava, e cos\u00ec le voci gravi, alto e basso. Questa corrispondenza tuttavia non va intesa in senso stretto: nella fuga le voci non sono tenute a rispettare l'estensione delle voci corali: anzi, sono libere di spaziare in un ambito molto pi\u00f9 grande.\nA questo punto risulta chiaro il motivo per cui la risposta viene data alla dominante: \u00e8 chiaro che essendo tale la distanza delle voci, si preferiscono le imitazioni alla quinta (quindi alla dominante) o all'ottava. La combinazione sopra prospettata non \u00e8 affatto l'unica possibile: qualunque combinazione di voci \u00e8 valida, purch\u00e9 il soggetto e la risposta si trovino alla giusta distanza, e i soggetti si presentino a distanza di ottava. Indicando con le iniziali ciascuna voce, le combinazioni pi\u00f9 usate a quattro voci sono SATB e TASB. Possibilit\u00e0 meno usate sono ATBS e BTAS, rare ASBT e TBSA, quasi sconosciute SBTA e BAST. A tre voci sono pi\u00f9 usate SAT e ASB. A cinque voci si considera una voce raddoppiata, mentre a due voci le entrate vengono distanziate di un'ottava e mezzo. Se la fuga \u00e8 per organo, sar\u00e0 pi\u00f9 probabile trovare l'uso della pedaliera (corrispondente al basso) come ultima entrata. A queste formule di base sono applicabili molte varianti: non mancano casi in cui la successione di entrate non prevede l'esatta alternanza di soggetto e risposta (come ad esempio la fuga 1 del primo volume del Clavicembalo Ben Temperato dove l'alternanza \u00e8 soggetto, risposta, risposta, soggetto), casi in cui delle quattro voci tre propongono il soggetto, e solo una la risposta. Un altro caso particolare \u00e8 quello del \"tema a due voci\", quando mentre la prima voce esegue il soggetto, la seconda entra eseguendo il controsoggetto. In queste fughe soggetto e controsoggetto formano un insieme unitario, che raramente troviamo separato nel corso della composizione: per questo si parla di tema a due voci.\nLa distanza fra le entrate delle voci non \u00e8 sempre uguale: molto spesso soggetto e controsoggetto sono collegati da una coda; inoltre spesso dopo la prima coppia soggetto-risposta entrambe le voci eseguono un dialogo contrappuntistico che d\u00e0 respiro alla composizione, ma porta verso l'entrata della terza voce, e lo stesso pu\u00f2 avvenire con l'entrata della quarta voce e della quinta, e a conclusione dell'intera esposizione. Il soggetto e la risposta possono anche trovarsi in stretto, cio\u00e8 la risposta inizia mentre ancora la voce iniziale non ha terminato di esporre il soggetto. In questo caso si parla di esposizione \"in forma di stretto\". Non tutte le entrate naturalmente devono essere in stretto: talvolta solo una o alcune entrate sono in stretto, mentre le altre no.\nDa ricordare che, nelle situazioni sopra presentate, pu\u00f2 avvenire che alla fine delle entrate non tutte le voci abbiano eseguito soggetto e risposta. In tal caso alla fine dell'esposizione la voce che ancora non ha esposto il tema esegue il soggetto. Bisogna inoltre aggiungere che l'esposizione, essendo una sezione della fuga come le altre, sottost\u00e0 alla regola per cui in una sezione il tema si pu\u00f2 presentare tante volte quante sono le voci pi\u00f9 una. Pertanto alla fine dell'esposizione una voce pu\u00f2 riesporre il tema: si parla di \"entrata supplementare\". Normalmente la voce che riespone il tema non lo ripete identico a come lo ha gi\u00e0 esposto: spesso al posto del soggetto esegue la risposta (e viceversa), oppure alza il tema di un'ottava, oppure ancora trasporta il tema in un'altra tonalit\u00e0 (caso piuttosto raro).\nDurante l'esposizione, accade abbastanza spesso che il soggetto e la risposta subiscano delle varianti. Questo avviene soprattutto all'entrata della terza voce, quando il soggetto si ripresenta insieme ad altre due voci, e quindi necessita di aggiustamenti. Tali modifiche vengono effettuate soprattutto nella parte finale, meno spesso in quella iniziale. Allo stesso modo la seconda entrata della risposta (entrata della quarta voce) pu\u00f2 presentare delle differenze: pu\u00f2 essere reale invece che tonale, oppure pu\u00f2 essere plagale, o presentare varianti necessarie al buon andamento della fuga. Casi particolari sono rappresentati dal Preludio 3 del Clavicembalo Ben Temperato volume 1 (dove la terza entrata del soggetto \u00e8 in moto contrario), e da \"L'arte della fuga\". In quest'ultima opera molte fughe presentano entrate variate usando gli artifici contrappuntistici: risposte e soggetti vengono eseguiti in moto contrario, per aumentazione (cio\u00e8 un'entrata in cui la durata delle note \u00e8 raddoppiata) e per diminuzione (cio\u00e8 un'entrata in cui la durata delle note \u00e8 dimezzata).\nAltri elementi che possono subire varianti sono il controsoggetto e la coda, e questo capita ancora pi\u00f9 frequentemente di quanto accada a soggetto e risposta: infatti il controsoggetto e la coda sono parti secondarie rispetto al soggetto o alla risposta (che altro non \u00e8 che un'imitazione del soggetto). Oltre a subire le tipiche variazioni di \"assestamento\" che abbiamo gi\u00e0 visto, molto spesso il controsoggetto viene modificato completamente (pur basandosi sugli stessi capisaldi), oppure viene suddiviso tra due voci o anche fra tre, oppure ancora non segue lo schema prefissato e viene eseguito due volte dalla stessa voce, infine pu\u00f2 essere abbandonato completamente e sostituito. La coda \u00e8 ancora pi\u00f9 libera, e spesso subisce alterazioni mediante le tecniche contrappuntistiche. Per quanto riguarda le parti libere, esse in genere hanno scarsa rilevanza, in quanto molto spesso fungono da semplice completamento, anche per non intralciare il percorso degli elementi di maggiore spicco. Spesso si pongono in imitazione col soggetto (o col controsoggetto), oppure accompagnano il soggetto (o il controsoggetto) eseguendone la stessa figurazione. A volte accade (soprattutto nelle fughe a tre voci, dove vi \u00e8 una sola parte libera) che la parte libera abbia una ben decisa personalit\u00e0, nel qual caso pu\u00f2 essere usata come secondo controsoggetto, e il soggetto e i due controsoggetti sono in contrappunto triplo tra loro (si possono porre uno sopra l'altro senza rischiare cacofonie). A volte le parti libere arrivano a formare anche tre controsoggetti.\nA conclusione dell'esposizione, la sezione successiva pu\u00f2 presentare una \"riesposizione\" o una \"controesposizione\". Nel caso della riesposizione si replica l'esposizione cominciando come di consueto dall'esposizione del soggetto, per\u00f2 con una diversa successione di voci: se, per esempio, l'esposizione era stata ATBS, la riesposizione potrebbe essere TASB. Nel caso della controesposizione invece si comincia dalla risposta: in questo caso l'ordine espositivo \u00e8 invertito in risposta-soggetto-risposta-soggetto. Riesposizione e controesposizione non iniziano mai a voce sola come per l'esposizione, ma almeno a due voci. A volte risulta difficile distinguere tra una vera e propria ri/controesposizione e una sezione appartenente al corpo della fuga: quando la ri/controesposizione subisce parecchi cambiamenti, oppure \u00e8 incompleta (cio\u00e8 non tutte le voci riespongono il soggetto o la risposta). Pu\u00f2 accadere infatti che tale ri/controesposizione altro non sia che una seconda sezione della fuga in cui non si esce dall'ambito tonale dell'esposizione.\nCorpo della fuga.\nCome gi\u00e0 detto sopra, la fuga \u00e8 organizzata in sezioni. Il corpo della fuga \u00e8 l'insieme delle sezioni che vanno dalla fine dell'esposizione (o della ri/controesposizione se c'\u00e8) alla fine della fuga. Ciascuna sezione ha dei parametri che la caratterizzano, utili a determinarne l'inizio e la fine. Le sezioni infatti sono caratterizzate da entrate tematiche, cadenze alla fine, diversit\u00e0 nel numero di voci, modifiche effettuate sul soggetto, divertimenti e stretti. Inoltre le sezioni rientrano in uno schema pi\u00f9 grande: di norma la fuga viene costruita usando schemi formali che possono riguardare sia la fuga nel suo complesso (schemi globali del tipo ABA, AB, ecc.), sia singole parti (come divertimenti simili in posizioni simili). L'intero corpo della fuga \u00e8 caratterizzato dall'opposizione tra riproposte tematiche e divertimenti vista come contrasto tra staticit\u00e0 e dinamicit\u00e0. I divertimenti costituiscono una situazione dinamica perch\u00e9 lavorano sugli elementi gi\u00e0 presenti ma li approfondiscono e li arricchiscono, in contrapposizione con le riproposte tematiche, che non introducono elementi nuovi.\nLe riproposte tematiche.\nIn ogni sezione vi sono come minimo due entrate tematiche, come massimo un numero di entrate pari al numero delle voci pi\u00f9 uno (il che equivale a dire che una voce esegue il tema due volte: l'entrata in pi\u00f9 si chiama \"supplementare\", come gi\u00e0 detto). L'entrata supplementare, se c'\u00e8, \u00e8 sempre l'ultima della sezione. Non \u00e8 necessario che tutte le voci abbiano esposto il tema perch\u00e9 vi sia un'entrata supplementare. La presenza dell'entrata supplementare \u00e8 utile quindi a identificare la fine di una sezione.\nDurante la fuga spesso alcune voci chiudono la loro linea melodica e pausano per un certo tempo, riducendo cos\u00ec il numero di voci. Questo avviene soprattutto quando una voce pausa al principio della sezione per poi rientrare esponendo il tema. Raramente avviene che una voce pausi quando inizia il tema esposto da un'altra voce. Il pausare delle voci \u00e8 una caratteristica importantissima per assicurare la respirazione e la fluidit\u00e0 del discorso musicale. Il numero delle voci non arriva mai ad una sola, tranne in casi rarissimi. A volte un'intera sezione \u00e8 caratterizzata da un numero ridotto di voci, soprattutto quando la fuga \u00e8 in stile fuga-concerto, in maniera da simulare il contrasto \"tutti\" e \"soli\" tipico del concerto barocco.\nGeneralmente le tonalit\u00e0 intorno a cui si articolano le sezioni sono quelle della tonalit\u00e0 d'impianto e della dominante (perch\u00e9 \u00e8 la tonalit\u00e0 della risposta), e le eventuali modulazioni non si allontanano mai troppo da queste tonalit\u00e0 e tendono continuamente a ritornarvi, fino alla conclusione che \u00e8 sempre nella tonalit\u00e0 d'impianto (escludendo le fughe in tonalit\u00e0 minore che, per un'antichissima tendenza barocca, tendono a concludere nella stessa tonalit\u00e0 per\u00f2 maggiore). Un'altra possibilit\u00e0 \u00e8 quella del trasporto nella tonalit\u00e0 d'impianto cambiata di modo: da modo maggiore a minore e viceversa. Quando il soggetto ha risposta tonale, bisogna distinguere all'interno della fuga tra trasporto del soggetto e trasporto della risposta: quando la risposta si ripresenta reale, in questo caso va considerata come soggetto trasportato alla dominante, non come risposta.\nUn altro elemento che caratterizza una sezione \u00e8 la maniera in cui il tema viene modificato. Elemento fondamentale della musica barocca \u00e8 la variazione: la parte del tema che pi\u00f9 tende a subire variazioni \u00e8 quella iniziale, che spesso entra a far parte di una progressione. Anche la conclusione viene spesso variata, soprattutto per collegare il disegno contrappuntistico a quello successivo. A volte invece tutto il tema viene suddiviso tra due voci, oppure viene modificato affinch\u00e9 moduli in un'altra tonalit\u00e0. Inoltre pu\u00f2 essere accorciato, allungato, modificato secondo un qualche artificio contrappuntistico. Altri casi possibili sono il tema eseguito per moto contrario, artificio usato spesso nelle fughe in stile antico e in quelle tipo danza; meno spesso il tema eseguito per diminuzione o per aumentazione, o combinando due di questi artifici (aumentazione e inversione insieme, diminuzione e inversione insieme). Se il tema \u00e8 lento pu\u00f2 presentarsi raddoppiato in ottava da un'altra voce o realizzato in accordi per motivi di rinforzo sonoro (quest'ultimo \u00e8 uno dei rarissimi casi in cui viene violata la regola delle voci, in quanto qui a una voce corrispondono due o pi\u00f9 note contemporanee). Bach predilige il raddoppio del tema per terze o seste parallele per motivi espressivi. In Buxtehude spesso la fuga segue la tradizione della \"canzona\" ed \u00e8 divisa in tre o quattro parti presentando in ciascuna un diverso soggetto che \u00e8 uno la variazione dell'altro. Tali soggetti presentano spesso un tempo diverso. Si formano cos\u00ec una serie di brevi fughe, spesso precedute da un preludio e concluse da una toccata.\nPer quanto riguarda le variazioni del controsoggetto, tutto dipende dallo stile della fuga. In quelle in stile antico spesso il controsoggetto non spicca particolarmente e viene continuamente variato, se non addirittura sostituito. In altre (soprattutto le patheticae o tipo danza) il controsoggetto viene mantenuto integro. Nel caso della fuga a due controsoggetti l'entrata del secondo spesso indica l'inizio di una nuova sezione, a meno che il secondo controsoggetto non sia una parte libera particolarmente incisiva\nUn artificio contrappuntistico tipico di molte fughe \u00e8 l'utilizzo di stretti. Si definisce stretto l'imitazione di un disegno melodico eseguito da una certa voce prima che tale disegno sia terminato. L'imitazione avviene pi\u00f9 spesso all'ottava, ma niente impedisce che avvenga in altri intervalli. Negli stretti pu\u00f2 essere necessario modificare anche in maniera parecchio accentuata il tema per adattarlo all'imitazione. Si possono applicare gli artifici dell'inversione, dell'aumentazione e della diminuzione. \nLo stretto tende a coinvolgere soprattutto due voci vicine o distanti un'ottava, mentre le altre si muovono in contrappunto libero o pausano. Spesso solo una delle voci guida lo stretto e predomina sull'altra (o sulle altre): si tratta della voce il cui contesto tonale corrisponde a quello generale, oppure della voce che presenta tutto il tema e non solo il suo inizio, oppure di quella pi\u00f9 fedele al tema originale, o semplicemente della prima voce a iniziare lo stretto. Lo stretto conta come una sola entrata (infatti una sola voce \u00e8 principale) quindi una sezione non pu\u00f2 coincidere con uno stretto perch\u00e9 le entrate devono essere come minimo due.\nDa ricordare che le entrate dello stretto non superano mai le due battute di distanza e soprattutto iniziano quando il tema non ha ancora raggiunto il suo punto di maggiore carica espressiva. Si parla di \"strettissimo\" quando l'imitazione entra appena un tempo (o due tempi) di battuta dopo l'entrata del tema. Non succede quasi mai che la distanza delle entrate vari nello stesso stretto a negli altri stretti di una stessa fuga. A volte si pu\u00f2 avere lo stretto doppio, in cui vengono coinvolti soggetto e controsoggetto: pi\u00f9 spesso il controsoggetto \u00e8 completamente sacrificato alle necessit\u00e0 dello stretto. L'inizio di uno stretto \u00e8 preceduto spesso da una forte chiusura cadenzale, oppure si aggancia alla linea che precede. La conclusione non avviene con una cadenza a meno che non si voglia mettere in evidenza la fine di una sezione: si preferisce agganciarlo con fluidit\u00e0. Un caso analogo allo stretto avviene quando un frammento viene palleggiato tra due o pi\u00f9 voci, magari in progressione (soprattutto discendente).\nI divertimenti.\nIl divertimento \u00e8 un momento di gioco contrappuntistico in cui viene messa in luce una particolare caratteristica del soggetto o delle altre linee di contorno. Nel periodo del secondo barocco (Dietrich Buxtehude, Johann Pachelbel) si tendeva a costruire divertimenti molto brevi, che non si basavano sempre sui temi dell'esposizione. Nel tardo barocco (Johann Sebastian Bach, Georg Friedrich H\u00e4ndel, Domenico Scarlatti) i divertimenti furono generalmente basati sugli elementi di spicco dei temi. Naturalmente questo significa che i divertimenti sono importantissimi, perch\u00e9 sviluppano il tema in un particolare modo che d\u00e0 una piega diversa alla composizione. I divertimenti tendono ad essere caratterizzati dalla progressione di elementi tematici, modulanti e non. I divertimenti possono essere costituiti anche da due o pi\u00f9 progressioni diverse ed essere suddivisi in tanti settori quante sono le progressioni. Se un qualche divertimento \u00e8 presente nella fuga, esso avr\u00e0 caratteristiche diverse a seconda del contesto in cui \u00e8 inserito.\nSe il divertimento \u00e8 posto alla fine di una sezione (pu\u00f2 comprendere l'entrata supplementare), allora si basa pi\u00f9 frequentemente su una progressione breve, spesso ascendente, perch\u00e9 il discorso musicale deve andare verso un crescendo di tensione per giungere alla cadenza. In questo genere di divertimento \u00e8 sempre presente almeno un elemento nuovo, che si unisce agli elementi vecchi in sintonia con il carattere della fuga. Questo elemento o non \u00e8 mai comparso prima, o \u00e8 una possibilit\u00e0 non ancora sfruttata nei precedenti divertimenti (una variazione di un tema gi\u00e0 esistente per esempio). Se il divertimento \u00e8 posto all'interno di una sezione, allora pi\u00f9 frequentemente elabora del materiale espositivo. Le progressioni sono ampie, con conseguente lunghezza del divertimento, e il divertimento \u00e8 collocato sempre tra due entrate tematiche. Quando questo divertimento contiene pi\u00f9 di una progressione, presenta spesso la struttura ABA', in cui alla conclusione del divertimento la prima progressione si ripresenta variata. Se il divertimento contraddistingue una sezione in particolare, allora si trova spesso all'inizio della sezione e si ripresenta pi\u00f9 avanti come divertimento interno e/o finale. Non \u00e8 un tipo di divertimento che compare spesso nelle fughe, e raramente ne troviamo pi\u00f9 di uno nella stessa fuga. I suoi elementi sono caratteristici di quella sezione a tal punto che non si ripresentano pi\u00f9 nel corso della composizione, anche perch\u00e9 questo tipo di divertimento utilizza elementi che non sono legati al materiale dell'esposizione, oppure molto variati in modo da sembrare autonomi. Se tutti i divertimenti di una fuga si basano sempre sullo stesso materiale, allora fanno percepire in maniera accentuata il contrasto tra elementi tematici e divertimenti, con una specie di struttura a rond\u00f2. Naturalmente questi divertimenti sono spesso variati, anche perch\u00e9 non possono esistere due divertimenti uguali in una fuga, e si corrispondono in uno schema ben preciso: si possono avere due divertimenti diversi e uno che li riunisce, oppure variazioni successive dello stesso divertimento, o di due divertimenti.\nLe possibilit\u00e0 combinatorie dei divertimenti sono tantissime: questi quattro tipi di divertimenti sono solo uno schema generale delle tipologie, non dei casi possibili: si possono avere intere fughe prive di divertimenti, o non avere divertimenti di un certo tipo, o possedere solo divertimenti di un certo tipo, o avere divertimenti \"ibridi\", oppure ancora divertimenti che si presentano in pi\u00f9 di una sezione della fuga variati opportunamente. I casi pi\u00f9 frequenti di questa possibilit\u00e0 sono il divertimento finale che ritorna come finale (in un'altra sezione ovviamente), il divertimento interno che ritorna come interno, il divertimento finale che ritorna come interno. Per questo non capita raramente che in una fuga tutti i divertimenti siano costruiti su due o tre divertimenti di base. A volte un divertimento riassume in s\u00e9 i divertimenti che lo precedono. Qualsiasi elemento gi\u00e0 presentato o da presentare pu\u00f2 essere utile a costituire un soggetto, nelle modalit\u00e0 pi\u00f9 varie. C'\u00e8 da ricordare per\u00f2 che normalmente i divertimenti non sono troppo lunghi, e si adattano sempre al carattere della fuga: se, per esempio, la fuga \u00e8 di stampo toccatistico, il divertimento pu\u00f2 assumere le caratteristiche di un passaggio virtuosistico.\nAltri elementi della fuga.\nAnche se le riproposte tematiche sono contrapposte ai divertimenti, gli elementi della fuga non si esauriscono con essi. Alcuni elementi di completamento infatti non possono essere considerati n\u00e9 divertimenti, n\u00e9 entrate tematiche:\nLa fuga di scuola.\nDal punto di vista strutturale la fuga di scuola presenta una forma tripartita la quale si articola nelle seguenti parti o sezioni:\nNella sezione espositiva le voci entrano una alla volta presentando alternativamente il soggetto e la risposta come in una normale fuga. Il soggetto viene enunciato dalla 1\u00aa voce a solo (questo \u00e8 il caso pi\u00f9 frequente), ossia senza l'accompagnamento di altre parti. Fa seguito la risposta, introdotta dalla 2\u00aa voce accompagnata dal controsoggetto il quale \u00e8 posto nella medesima parte che precedentemente ha enunciato il soggetto. La fase successiva \u00e8 rappresentata dall'ingresso della 3\u00aa voce che ripropone il soggetto accompagnato dal controsoggetto, posto questa volta nella 2\u00aa voce, e da una parte libera. La 4a voce ripropone la risposta e dopo la sua completa enunciazione ha termine l'esposizione di fuga. \nNon sempre per\u00f2 viene osservato questo schema espositivo. A volte la successione delle entrate pu\u00f2 essere: soggetto - risposta - risposta - soggetto, come avviene ad esempio nella fuga n\u00b0 1 del 1\u00b0 volume del Clavicembalo ben temperato di J.S.Bach. In quest'opera si incontra sovente anche un'altra disposizione: soggetto - risposta - soggetto - soggetto (cfr. fuga n\u00b0 14 del 1\u00b0 volume). \nSpesso tra un'entrata e l'altra delle voci possono essere interpolati dei piccoli episodi basati su progressioni unitonali o modulanti denominati divertimenti, i quali utilizzano materiale ritmico-melodico tratto dal soggetto, dal controsoggetto o dall'eventuale Coda. Ci\u00f2 pu\u00f2 verificarsi tra la seconda e terza entrata tematica e a volte anche tra la terza e quarta.\nLa sezione successiva \u00e8 costituita dallo sviluppo, il quale si articola in ripercussioni del soggetto e della risposta nelle cosiddette tonalit\u00e0 vicine, collegate tra loro da divertimenti di pi\u00f9 ampio respiro rispetto a quelli dell'esposizione. Le ripercussioni possono anche essere incomplete, cio\u00e8 costituite dalla singola ripetizione del soggetto o della risposta, o presentare questi elementi tematici per moto contrario (cfr. gli sviluppi delle fughe nn. 14 e 15 del 1\u00b0 volume del Clavicembalo ben temperato).\nDopo le varie ripercussioni di soggetto e risposta si incontra la sezione degli \"stretti\", costituita da entrate ravvicinate tra soggetto e risposta, le quali determinano sovrapposizioni a canone in cui la risposta entra prima che la serie di note costituenti il soggetto abbia termine. Gli stretti possono anche verificarsi tra soggetto e soggetto, tra risposta e risposta, o tra risposta e soggetto, sia utilizzando questi elementi nella loro forma originale, sia per moto contrario, per moto retrogrado, per aggravamento o diminuzione. L'ultimo stretto spesso si sviluppa su un pedale, in genere di tonica, cio\u00e8 su un suono posto nella voce di basso sul quale si susseguono successioni armoniche dissonanti nei confronti del pedale stesso.\nL'immagine sottostante riporta l'inizio di una fughetta di J. S. Bach, tratta dalla raccolta \"Kleine Pr\u00e4ludien und Fughetten\".\nUtilizzo della fuga.\nLe regole di composizione sono molto rigorose, ed hanno il fine ideale di una composizione basata su un unico tema, che trasmetta all'ascoltatore la sensazione di unit\u00e0 di intento musicale dall'inizio alla fine; d'altro canto la fuga autorizza anche una grande agilit\u00e0 strutturale e contrappuntistica, tanto \u00e8 vero che molti musicisti di diversi periodi storici si sono cimentati in questo genere, sfruttandolo per la sua versatilit\u00e0. In effetti \u00e8 possibile affermare che la fuga non \u00e8 una forma musicale nel senso, ad esempio, della forma sonata o del rond\u00f2, ma piuttosto un insieme di principi compositivi, ai quali il compositore conferisce una forma particolare, dipendente dalla sua sensibilit\u00e0 e dalle caratteristiche del materiale tematico impiegato.\nBach, sebbene non abbia creato questa forma compositiva, l'ha tuttavia coltivata con regolarit\u00e0 lungo tutta la sua parabola creativa, portandola ai suoi vertici espressivi e formali, particolarmente nella sua opera testamentaria \"L'arte della fuga\", ne l\"Offerta musicale\", cos\u00ec come ne \"Il clavicembalo ben temperato\". L'influenza del suo lavoro, immensa, si avvertir\u00e0 solamente a partire dalle opere tarde di Wolfgang Amadeus Mozart. \nI musicisti romantici utilizzeranno la fuga sia come forma autonoma, sia come sezione di opere di pi\u00f9 ampio respiro. \u00c8 appunto al romanticismo che risale la teorizzazione della \"fuga di scuola\", e il suo impiego sistematico come strumento di studio della composizione. \nLa tecnica della fuga \u00e8 stata anche utilizzata, in numerose composizioni, senza caratterizzare necessariamente l'insieme dell'opera; in questo caso si parla di passaggio \"fugato\". \nLa fuga \u00e8 una forma musicale che pu\u00f2 essere scritta per qualsiasi strumento (non strettamente monodico), o insieme strumentale. Tuttavia, le pi\u00f9 conosciute erano destinate agli strumenti da tasto, e forniscono un'ampia gamma di scelte interpretative all'esecutore, sia sull'organo, sia sul clavicembalo: su questi strumenti il contrappunto \u00e8 pi\u00f9 sensibile. Tuttavia Bach ha scritto tre ammirevoli fughe per violino solo (una per ogni Sonata per violino solo BWV.1001,2 - BWV.1003,2 - BWV.1005,2), che rappresentano una sfida alle limitate possibilit\u00e0 polifoniche di uno strumento tendenzialmente monodico."}
{"id": "664104", "revid": "1424342", "url": "https://it.wikipedia.org/wiki?curid=664104", "title": "Copp\u00e9lia", "text": "Copp\u00e9lia, ou La fille aux yeux d'\u00e9mail (\"Copp\u00e9lia, o La ragazza dagli occhi di smalto\") \u00e8 un balletto pantomimico in due atti e tre scene, coreografia originale di Arthur Saint-L\u00e9on su musica composta da L\u00e9o Delibes. Il libretto di Charles Nuitter e Arthur Saint-L\u00e9on \u00e8 ispirato al primo racconto dei \"Notturni\" di Ernst Theodor Amadeus Hoffmann, \"Der Sandmann\" (\"L'uomo della sabbia\"), pubblicato nel 1815. \u00c8 l'ultima creazione di Saint-L\u00e9on, morto tre mesi dopo la prima rappresentazione.\nIl balletto: fortuna e caratteri generali.\nIn occasione della prima rappresentazione all'Op\u00e9ra national de Paris, il 25 maggio 1870, le scene furono realizzate da Charles Cambon, Edouard Despl\u00e9chin e Jean Baptiste Lavastre e i costumi da Paul Lormier. Giuseppina Bozzacchi ball\u00f2 nel ruolo principale, Eug\u00e9nie Fiocre interpretava la parte di Frantz en travesti.\nNonostante l'enorme successo, le repliche del balletto vennero interrotte innanzitutto a causa della guerra franco-prussiana e dell'assedio di Parigi del 1870-71, quindi della scomparsa della Bozzacchi, morta di vaiolo nel giorno del suo diciassettesimo compleanno.\nIn questo balletto i riferimenti a spiriti eterei, come silfidi e villi, e al soprannaturale, tanto cari al Romanticismo, scompaiono per lasciare spazio alle avventure, intrise di umorismo, di una bambola meccanica ed alle sue briose danze di carattere.\nIl balletto rappresenta dunque un'audace rottura con il mondo triste e cupo tipico dei balletti romantici come \"Giselle\" o \"La Sylphide\".\nNel 1885 avviene la centesima recita al Palais Garnier di Parigi dove nel 1899 arriva alla duecentesima, nel 1911 alla trecentesima, nel 1920 alla quattrocentesima, nel 1927 alla cinquecentesima diretta da Henri B\u00fcsser e nel 1941 la seicentesima con Roland Petit.\n\u00c8 tuttora nel repertorio dell'Op\u00e9ra di Parigi e mantiene una buona fedelt\u00e0 all'originale.\nMusica.\nLa musica di L\u00e9o Delibes \u00e8 stata di grande ispirazione per un altro grande compositore di balletti classici, P\u00ebtr Il'i\u010d \u010cajkovskij.\nIl soggetto.\nIl balletto si svolge in un piccolo villaggio della Galizia, regione boscosa nei Carpazi dell'Europa centrale.\nAtto I: La piazza del villaggio.\nPiazza del villaggio, con due case ai lati. Una \u00e8 quella del Dottor Copp\u00e9lius (Spalanzani nel racconto di Hoffmann), uno strano personaggio, fabbricante di giocattoli un po' mago, e l'altra \u00e8 di Swanilda, un'adolescente che vive l\u00ec con i suoi genitori ed \u00e8 la fidanzata di Franz.\nSwanilda, uscendo, vede qualcosa di strano. Al balcone della casa del Dottor Copp\u00e9lius vi \u00e8 una bellissima ragazza seduta a leggere un libro. Potrebbe essere Coppelia, la misteriosa figlia di Copp\u00e9lius, che nessuno in villaggio ha mai visto. Swanilda cerca inutilmente di attirare la sua attenzione ma vedendo arrivare Franz si nasconde per fargli una sorpresa. Appena Franz entra nella piazza, la sua attenzione \u00e8 catturata da Copp\u00e9lia: Franz si dimostra galante e le lancia un bacio. Swanilda esce dal suo nascondiglio e si agita contro Franz in preda alla gelosia. \nIntanto la piazza del villaggio si riempie, il borgomastro deve fare un importante annuncio: il duca del castello vicino ha donato una nuova campana per la chiesa e il giorno seguente si organizzer\u00e0 una festa in suo onore. A chi si sposer\u00e0 il giorno seguente il duca doner\u00e0 una borsa piena d'oro. Swanilda danza con le amiche e poi raccoglie una spiga: una vecchia leggenda dice che se una ragazza sente il grano risuonare nello stelo della spiga, significa che l'amore del suo spasimante \u00e8 vero. Swanilda non sente per\u00f2 nulla e si convince che Franz non la ami.\nGli abitanti del villaggio ballano una brillante mazurca e i nobili un'elegante czardas.\nLa sera si avvicina e la piazza si svuota, Copp\u00e9lius esce di casa e si allontana non accorgendosi di aver perso la chiave.\nSwanilda e le sue sei amiche arrivano poco dopo, vedono la chiave e decidono di entrare nella casa del Dottor Copp\u00e9lius per scoprire chi \u00e8 Copp\u00e9lia. Dopo poco Copp\u00e9lius torna indietro, scopre che la porta \u00e8 stata aperta e decide di tendere una trappola agli intrusi. Nel frattempo anche Franz, con una scala, si intrufola in casa entrando dal balcone.\nAtto II: Un laboratorio.\n\"Laboratorio del Dottor Copp\u00e9lius.\"\nTutto \u00e8 buio e misterioso, in un angolo vi \u00e8 una tenda dietro la quale Swanilda trova Copp\u00e9lia, sempre seduta a leggere un libro. Toccandola, Swanilda scopre che la causa di tutte le sue gelosie \u00e8 in realt\u00e0 una bambola meccanica.\nMentre esulta di gioia, le amiche mettono in moto tutte le bambole meccaniche presenti nel laboratorio ma proprio in quel momento Copp\u00e9lius irrompe nella stanza e scaccia le ragazze. Solo Swanilda rimane, nascondendosi dietro la tenda in modo da prendere il posto di Coppelia. A quel punto entra Franz dalla finestra e dichiara a Copp\u00e9lius il suo amore per la figlia. Il mago prima fa per allontanarlo, ma poi cambia idea e gli offre un bicchiere di buon vino che in realt\u00e0 \u00e8 narcotizzato.\nFranz cade addormentato e Copp\u00e9lius gli porta vicino la sua bambola (in realt\u00e0 ora \u00e8 Swanilda) sperando di riuscire, attraverso le arti magiche, a trasferire la vita da Franz a Copp\u00e8lia. Swanilda sta al gioco e incanta il mago con una danza spagnola e una danza scozzese. La ragazza quindi sveglia Franz, lo mette al corrente dell'inganno e insieme a lui scappa dal laboratorio. A Copp\u00e9lius non resta che abbracciare sconsolato il suo manichino.\nNella piazza del villaggio si svolgono i festeggiamenti per la consegna della campana. Alcune coppie si sposano, tra queste anche Franz e Swanilda. Seguono i festeggiamenti con varie danze (\"Danza delle Ore\", \"Preghiera\", \"Alba\", \"Gavotta\")."}
{"id": "664106", "revid": "2048388", "url": "https://it.wikipedia.org/wiki?curid=664106", "title": "Luciano Spinosi", "text": "Era conosciuto anche come Spinosi II per distinguerlo dal fratello Enrico, giocatore di Serie A.\nCarriera.\nGiocatore.\nInizi\u00f2 nella Tevere Roma giocando due stagioni in Serie D. Passato alla nel 1967, esord\u00ec in Serie A il 12 maggio 1968 contro il ; coi giallorossi vinse la sua prima Coppa Italia nella stagione 1968-1969, mettendosi in evidenza a fine decennio assieme a Fabio Capello e Fausto Landini, nella squadra di Helenio Herrera.\nNell'estate 1970 fu acquistato in blocco, insieme ai succitati Capello e Landini, dalla . Rimase indiscusso titolare per quattro stagioni, restando poi in bianconero sino al 1978 e partecipando negli ultimi anni all'avvio del vittorioso ciclo di Giovanni Trapattoni. Con la maglia juventina gioc\u00f2 241 partite (138 partite in campionato, 54 in Coppa Italia, 49 nelle coppe europee) segnando quattro reti, conquistando cinque scudetti e la Coppa UEFA 1976-1977, primo importante trofeo internazionale del club torinese.\nDurante il suo periodo alla Juventus esord\u00ec in nazionale, il 9 giugno 1971, contro la . Con la maglia azzurra disput\u00f2 in totale 19 gare, prendendo parte ai Mondiali in Germania Ovest, dove chiuse la sua avventura in azzurro nella partita persa con la .\nTornato alla Roma nel 1978, disput\u00f2 quattro stagioni in giallorosso vincendo due coppe nazionali. Ormai sul viale del tramonto, nel 1982 pass\u00f2 al dove milit\u00f2 una stagione. Nel 1983 and\u00f2 al , con cui gioc\u00f2 l'ultimo suo campionato di massima serie, chiudendo la carriera l'anno seguente al , in Serie B.\nAllenatore.\nInizi\u00f2 nella stagione 1984-1985, subentrando a Sergio Santarini alla guida della formazione Primavera della Roma. Sedette sulla panchina della squadra giovanile giallorossa per dieci anni, vincendo il campionato di categoria del 1989-1990, il Torneo di Viareggio 1991 e la Coppa Italia Primavera 1993-1994, allenando anche un giovane Francesco Totti.\nDurante la stagione 1988-1989 sostitu\u00ec Nils Liedholm in prima squadra per quattro gare, in cui ottenne 2 pareggi e 2 sconfitte, prima di lasciare il posto al rientrante Liedholm.\nNel 1994 pass\u00f2 al , in Serie B, venendo esonerato a causa degli scarsi risultati (6 punti in 11 gare, risultato di 6 pareggi, 5 sconfitte, nessuna vittoria) che releg\u00f2 i pugliesi all'ultimo posto in classifica, e nel 1996 alla , in Serie C2. Nella stagione 1996-1997 affianca Sven-G\u00f6ran Eriksson alla .\nL'annata successiva and\u00f2 alla dove fu dapprima vice con Eriksson, diventando poi collaboratore tecnico con Dino Zoff, Alberto Zaccheroni e Roberto Mancini, fino al 2004. Contribu\u00ec alla conquista di uno scudetto, tre Coppe Italia, due Supercoppe di Lega e, nel 1999, della Coppa delle Coppe e della Supercoppa UEFA, prime affermazioni confederali dei biancocelesti e, in generale, del calcio romano. Da marzo a ottobre 2007 fu infine vice di Fernando Orsi al , lasciando poi la squadra in seguito all'esonero di Orsi.\nFuori dal campo.\nCon Carlo Ancelotti, Roberto Pruzzo e Roberto Boninsegna, ha recitato in un cameo nel film \"Don Camillo\" di Terence Hill. Ha fatto un'apparizione, ancora nella parte di s\u00e9 stesso, nel film \"L'allenatore nel pallone\" a fianco di Lino Banfi."}
{"id": "664108", "revid": "287204", "url": "https://it.wikipedia.org/wiki?curid=664108", "title": "Telipinu (divinit\u00e0)", "text": "Telipinu \u00e8 una divinit\u00e0 ittita, dio dell'agricoltura.\nIl mito di Telipinu.\nQuesto antico mito ittita spiegava l'alternarsi ciclico delle stagioni. Tra i doveri di ogni re ittita vi era quello di celebrare ogni giorno una serie di rituali, e di pronunciare le preghiere necessarie a soddisfare gli dei, garantendo la prosperit\u00e0 al Paese. Alcune di queste preghiere ci sono pervenute tramite tavolette d'argilla, come ad esempio quella al dio Telipinu che recita: \"Telepinu, una divinit\u00e0 potente e nobile sei tu. Ritorna nella casa del tempio! Qui ti supplico, con il pane e le bevande del sacrificio. Lasciami parlare a te solo, e, qualunque cosa ti dica, prestami orecchio, o dio, e ascolta. Volgiti con favore al re e alla regina, e verso i principi del Paese di Hatti. Prendi il tuo posto, Telepinu, dio potente, accanto al re, alla regina e ai principi. Fa venire la pioggia! Fa che passino venti favorevoli! Fa che tutto fiorisca e prosperi nel Paese di Hatti\".\nLa leggenda narra che Telipinu era figlio del grande dio supremo della Tempesta e dell'antichissima dea di Hatti.\nIl mito inizia con il dio adirato per un motivo a noi ignoto (parte della tavoletta \u00e8 andata distrutta). Nella sua grande collera Telipinu decise di andarsene, e nella sua furia si infil\u00f2 le calzature al contrario. Allora le stagioni si destabilizzarono: la primavera e l'estate non giunsero mai, i fiumi restarono gelati, l'erba non spunt\u00f2 e gli animali soffrirono la fame, cominciando a morire.\nTelipinu si era perso nella steppa. Il grano non crebbe pi\u00f9, i bovini e le pecore e l'uomo non procrearono pi\u00f9. Anche gli dei in cielo non se la passavano bene: mangiavano senza saziarsi, e bevevano rimanendo assetati. Allora cominciarono a cercare Telipinu, mandando un'aquila dalla vista acutissima che guardasse dall'alto delle montagne, ma di Telipinu non c'era alcuna traccia.\nSi mosse anche il grande dio della Tempesta, padre di Telipinu, che cominci\u00f2 a soffiare ovunque, tra le rocce, nelle foreste, sulle onde del mare, lungo le vie e le citt\u00e0 dove Telipinu era solito recarsi; ma non ebbe risultati.\nLa dea Hannahannas, madre di tutti gli dei, decise allora di mandare alla ricerca di Telipinu un'ape, incurante delle proteste degli altri dei, che temevano di dover ammettere la bravura di una piccola ape.\nEd effettivamente l'ape trov\u00f2 Telipinu che dormiva, stanco del lungo viaggio: per svegliarlo, lo punse alle mani e ai piedi. Il dio, furibondo, si mise a distruggere fiumi e citt\u00e0 e montagne.\nAllora la piccola ape fugg\u00ec e torn\u00f2 da Hannahannas. La dea cap\u00ec che c'era da fare una sola cosa: a prendere Telipinu mand\u00f2 l'aquila, insieme all'ape e alla dea Kamrusepa, una maga che inizi\u00f2 a cantare dolcemente antiche formule magiche, deponendo davanti a Telipinu ogni sorta di cibo; e man mano che Telipinu mangiava, la pace scendeva nuovamente nel suo animo. Gli dei si sedettero tutti insieme a banchetto, e il mondo torn\u00f2 lentamente a rifiorire.\nNota: si \u00e8 ipotizzato che Plutone potrebbe derivare il nome (il Telef-Telep greco) da Telipinu. Infatti, il gruppo di consonanti TLP quando sono rovesciate danno PLT (Pluto). \nMiti testuali.\nTelipinu \u00e8 Dumuzi per i Sumeri, e Tammuz per i Babilonesi. Il mito sumero e quello babilonese presentano pochissime varianti e molte analogie con quello ittita."}
{"id": "664112", "revid": "126257", "url": "https://it.wikipedia.org/wiki?curid=664112", "title": "Francesco Morini", "text": "Assurto ad alti livelli per le sue notevoli abilit\u00e0 difensive, in particolar modo nella marcatura a uomo e nell'anticipo dell'avversario, oltrech\u00e9 per le sue doti di trascinatore del reparto arretrato, collezion\u00f2 pi\u00f9 di 400 presenze tra i professionisti, spartite principalmente tra , in cui aveva fatto anche la trafila delle formazioni giovanili, e , con cui ha vinto cinque Scudetti, una Coppa UEFA e una Coppa Italia.\nBiografia.\nCrebbe ad Arena Metato, frazione di San Giuliano Terme.\nEbbe due figli, Jacopo e Andrea, divenuti noti nel mondo dello spettacolo come musicisti e personaggi televisivi.\n\u00c8 scomparso all'et\u00e0 di 77 anni a causa di un infarto.\nCaratteristiche tecniche.\nVenne soprannominato \"Morgan\", in omaggio al celebre corsaro Henry Morgan, per via della sua abilit\u00e0 \"piratesca\" nel rubare palla agli avversari, proprio come un pirata \u2014 seppur ricorrendo raramente al fallo, \u00abanche se non cattivo, sono sempre stato molto spigoloso, rognoso ed appiccicoso\u00bb, ricorder\u00e0 lo stesso Morini \u2014; a tal proposito, la stampa dell'epoca scrisse che \u00abda pirata era il suo modo di depredare l'avversario del pallone roteandogli addosso i bulloni, di arrangiarsi coi gomiti, e pazienza se non fluidificava molto\u00bb.\nPer sua stessa ammissione non molto dotato tecnicamente \u2014 \u00absapevo di avere dei limiti [...] di certo, non mi cimentavo in lanci millimetrici, preferivo appoggiare la palla ad un compagno vicino a me\u00bb \u2014, compensava tale \"handicap\" eccellendo nell'anticipo, aiutato da una fisionomia asciutta e dalle sue lunghe leve, \u00abuna piovra che con mille tentacoli toglieva il pallone al diretto rivale\u00bb, nonch\u00e9 da una certa ferocia agonistica cui si aggiunse, con l'andare degli anni, anche molto mestiere.\nDella sua carriera rimangono nella memoria i duelli sostenuti con i maggiori attaccanti italiani del tempo, su tutti Roberto Boninsegna, questo ultimo dapprima rivale e poi compagno di squadra, e Gigi Riva, il quale confesser\u00e0: \u00ab\u00c8 il difensore pi\u00f9 cattivo nel quale mi sono imbattuto. Per cattivo intendo che \u00e8 grintoso, che \u00e8 spietato agonisticamente, non che \u00e8 sleale. \u00c8 come deve essere un vero difensore moderno. Gioca con tutto il corpo pur di non farti passare. Io li ho provati tutti, nessuno mi ha dato tanto filo da torcere, alla lunga mi sono dovuto arrendere...\u00bb\nCaso singolare, non segn\u00f2 alcuna rete nella sua carriera professionistica \u2014 pur se \u00aba dire il vero, una volta un goal l'ho fatto, in un torneo italo-inglese, disputato in un'estate di tantissimi anni fa\u00bb \u2014; comunque, da esemplare esponente della categoria degli stopper, \u00abla mancata segnatura di reti non mi ha mai contagiato pi\u00f9 di tanto, perch\u00e9 ci\u00f2 che mi esaltava era fare in modo che non andasse in goal l'uomo che dovevo marcare; questo equivaleva, per me, ad una rete\u00bb.\nCarriera.\nGiocatore.\nClub.\nGli inizi, Sampdoria.\nDopo gli esordi nel club locale del Vecchiano, approd\u00f2 quindicenne nel vivavio della dove crebbe agli ordini di Cherubino Comini prima e Gipo Poggi poi.\nA Genova vinse con la formazione giovanile il Torneo di Viareggio 1963, prima di salire in prima squadra e fare il suo esordio in Serie A il 2 febbraio 1964, a Marassi contro la , chiamato a sostituire l'infortunato Azeglio Vicini: nonostante la sconfitta dei suoi e l'impiego improvvisato da mediano, Morini offr\u00ec una prova tanto convincente da ritagliarsi immediatamente un posto nell\"undici\" titolare.\nSi mise in luce nelle file del club ligure militandovi sino al termine del decennio, instaurando una buona intesa con i pi\u00f9 esperti compagni di reparto Mario Bergamaschi e Gaudenzio Bernasconi, e calcando pressoch\u00e9 stabilmente i campi della massima serie italiana; l'unica eccezione fu rappresentata dal vittorioso campionato di Serie B 1966-1967 in cui lo stesso Morini e Guido Vincenzi, quest'ultimo nel ruolo di libero, furono parte integrante della migliore difesa della torneo.\nJuventus, gli ultimi anni.\nNell'estate 1969, su segnalazione di Giampiero Boniperti all'epoca ancora solo consulente della societ\u00e0, Morini pass\u00f2, insieme al compagno di squadra Roberto Vieri, alla che, avendolo infine preferito in sede di mercato al palermitano Mario Giubertoni, lo chiam\u00f2 a raccogliere l'eredit\u00e0 di Giancarlo Bercellino. Superato un difficile avvio per via di incomprensioni col tecnico Luis Carniglia, seppe presto imporsi quale titolare inamovibile: vest\u00ec con successo la divisa bianconera per undici stagioni e spicc\u00f2, grazie al suo innato carisma, tra i \"leader\" dell'autarchica e plurivittoriosa Juventus degli anni Settanta, contribuendo da protagonista alle vittorie di cinque Scudetti, della Coppa Italia 1978-1979 e soprattutto della Coppa UEFA 1976-1977, il primo trofeo confederale del club piemontese.\nRimase stabilmente al centro della retroguardia della \"Vecchia Signora\" per tutta la sua permanenza a Torino, andando inoltre a formare, nell'ultima parte della sua esperienza al Comunale, un'affiatata coppia col pi\u00f9 giovane libero Gaetano Scirea. Solo nel corso della stagione 1979-1980, ormai trentacinquenne e conscio di poter condizionare in negativo la crescita del promettente Sergio Brio, scalpitante rincalzo, cedette gradualmente il posto a colui che ne erediter\u00e0 la maglia \"numero cinque\" bianconera.\nLasci\u00f2 la Juventus nel marzo 1980, dopo 255 partite di campionato, per andare a chiudere la carriera in Canada, vivendo una breve esperienza con i all'epoca militanti nella North American Soccer League.\nIn diciassette stagioni da professionista, Morini collezion\u00f2 386 presenze in Serie A e 30 in Serie B.\nNazionale.\nScese in campo 11 volte per l', debuttando il 25 febbraio 1973 a Istanbul contro la , in una gara valevole per le qualificazioni al ; l'anno dopo prese parte alla fase finale della competizione in Germania Ovest, venendo impiegato da titolare in tutti e tre gli incontri della fugace avventura italiana. Indoss\u00f2 per l'ultima volta la maglia azzurra l'8 giugno 1975, in occasione di un'amichevole a Mosca contro l'.\nEbbe un rapporto difficile con la nazionale, non riuscendo mai a imporsi stabilmente come nelle squadre di club. Tra i fattori che andarono a suo sfavore era incluso il corposo ricambio generazionale avvenuto a met\u00e0 degli anni Settanta, nonch\u00e9 la concorrenza nel ruolo del pi\u00f9 giovane Mauro Bellugi, spesso a lui preferito dai commissari tecnici susseguitisi nel corso del decennio, Ferruccio Valcareggi, Fulvio Bernardini (con cui aveva lavorato durante i suoi ultimi anni alla Sampdoria) ed Enzo Bearzot; anche come rincalzo\nCon l'approssimarsi del , e sentendosi ancora in forma, Morini chiese al compagno di squadra Dino Zoff di intercedere presso Bearzot onde essere incluso tra gli azzurri che avrebbero partecipato alla fase finale in Argentina; tuttavia il portiere, friulano come il commissario tecnico e di temperamento non meno riservato, respinse tale sollecitazione.\nDopo il ritiro.\nGi\u00e0 sul finire della carriera agonistica si interess\u00f2 all'attivit\u00e0 dirigenziale. Durante l'esperienza canadese studi\u00f2 lingue, per poi frequentare, una volta appesi gli scarpini al chiodo, il corso per manager di Coverciano.\nNell'estate 1981 fu quindi richiamato alla Juventus da Boniperti, nel frattempo salito alla testa del club, per entrare nei quadri della societ\u00e0: ricopr\u00ec dapprima il ruolo di direttore sportivo \u2014 \u00abun tipo di lavoro che mi ha sempre affascinato ed appassionato\u00bb \u2014 fino all'autunno del 1990, e poi quello di \"team manager\" fino alla stagione 1993-1994, coincisa con la fine della lunga gestione Boniperti.\nSotto il suo mandato dirigenziale, la formazione bianconera si freger\u00e0 in campo nazionale di tre Scudetti e due Coppe Italia, mentre in quello internazionale di una Coppa delle Coppe, una Supercoppa UEFA, una Coppa dei Campioni e una Coppa Intercontinentale \u2014 il cosiddetto \"Grande Slam\" che far\u00e0 della Juventus la prima squadra della storia a mettere in bacheca tutti i maggiori trofei confederali \u2014, oltrech\u00e9 due Coppe UEFA.\nIn seguito lavor\u00f2 per la Robe di Kappa nell'ambito delle sponsorizzazioni; collabor\u00f2 inoltre come opinionista per l'emittente televisiva privata Telelombardia."}
{"id": "664113", "revid": "71155", "url": "https://it.wikipedia.org/wiki?curid=664113", "title": "Karl Logan", "text": "Breve storia.\nKarl entr\u00f2 a far parte dei Manowar nel 1994 dopo aver suonato in piccole band della Pennsylvania come gli Arc Angel e i Fallen Angel, sostituendo nella formazione David Shankle, che lasci\u00f2 la band per scelta personale. Come lui stesso ha dichiarato, conobbe il bassista, e leader dei Manowar, Joey DeMaio ad un motoraduno durante il quale i due ebbero a tamponarsi con le rispettive motociclette. Coi Manowar ha inciso gli album studio \"Louder Than Hell\" (1996), \"Warriors of the World\" (2002) e \"Gods of War\" (2007), oltre che numerosi singoli, dvd e live.\nIl 25 ottobre 2018 \u00e8 stato rivelato che Logan \u00e8 stato arrestato il 9 agosto a Charlotte, North Carolina, con l'accusa di possesso di materiale pedopornografico. Per questo motivo \u00e8 stato allontanato dalla band finch\u00e9 non si concluder\u00e0 l'iter legale della vicenda."}
{"id": "664115", "revid": "73843", "url": "https://it.wikipedia.org/wiki?curid=664115", "title": "Comunit\u00e0 montana dei Monti Dauni Settentrionali", "text": "La Comunit\u00e0 montana dei Monti Dauni Settentrionali, detta anche Comunit\u00e0 montana del Subappenino Dauno Settentrionale, \u00e8 una comunit\u00e0 montana in liquidazione comprendente 13 comuni della provincia di Foggia facenti parte dell'area dei monti della Daunia, nell'Appennino meridionale. La sede legale \u00e8 ubicata nel comune di Casalnuovo Monterotaro.\nStoria.\nL'ente \u00e8 stato soppresso, congiuntamente alle altre comunit\u00e0 montane pugliesi e in base alla legge regionale n\u00b036 del 2008 e successive modifiche, con decreto n\u00b0 132 del 6 febbraio 2009 del presidente della giunta regionale della Puglia. Dopo una lunga controversia legale che ha visto coinvolta anche la Corte Costituzionale, nel 2010 la regione Puglia ha approvato un nuovo provvedimento che ha soppresso definitivamente l'ente e ha provveduto successivamente alla nomina di un commissario liquidatore operante a Bovino, sede della comunit\u00e0 montana dei Monti Dauni Meridionali (anch'essa in liquidazione).\nGeografia fisica.\nL'area della Comunit\u00e0 montana confina con la Campania e il Molise ed \u00e8 delimitata a est dalla pianura del Tavoliere delle Puglie, a nord-ovest dal bacino del fiume Fortore e a sud dal corso del torrente Celone.\nTerritorialmente possiede una superficie di 675,84\u00a0km\u00b2 dei quali 537,78\u00a0km\u00b2 classificati come territorio montano. I territori comunali di Alberona, Carlantino, Celenza Valfortore, Motta Montecorvino, Roseto Valfortore, San Marco la Catola e Volturara Appula rientrano interamente nella classificazione di territorio montano, mentre i territori dei restanti comuni rientrano solo parzialmente in questa catalogazione.\nNe fanno parte:"}
{"id": "664120", "revid": "73537", "url": "https://it.wikipedia.org/wiki?curid=664120", "title": "Nuova Roma", "text": ""}
{"id": "664121", "revid": "486946", "url": "https://it.wikipedia.org/wiki?curid=664121", "title": "Blues Brothers Band", "text": ""}
{"id": "664123", "revid": "1564499", "url": "https://it.wikipedia.org/wiki?curid=664123", "title": "Comunit\u00e0 montana dei Monti Dauni Meridionali", "text": "La Comunit\u00e0 montana dei Monti Dauni Meridionali, detta anche Comunit\u00e0 montana del Subappenino Dauno Meridionale, \u00e8 una comunit\u00e0 montana in liquidazione che comprende 16 comuni della provincia di Foggia facenti parte dell'area dei monti della Daunia, nell'Appennino meridionale. La sede legale \u00e8 ubicata nel comune di Bovino.\nStoria.\nL'ente \u00e8 stato soppresso, congiuntamente alle altre comunit\u00e0 montane pugliesi e in base alla legge regionale n\u00b036 del 2008 e successive modifiche, con decreto n\u00b0 132 del 6 febbraio 2009 del presidente della giunta regionale della Puglia. Dopo una lunga controversia legale che ha visto coinvolta anche la Corte Costituzionale, nel 2010 la regione Puglia ha approvato un nuovo provvedimento che ha soppresso definitivamente l'ente e ha provveduto successivamente alla nomina di un commissario liquidatore in condivisione con la comunit\u00e0 montana dei Monti Dauni Settentrionali, anch'essa in liquidazione.\nGeografia fisica.\nLa comunit\u00e0 montana dei Monti Dauni Meridionali \u00e8 localizzata nella zona sud-occidentale della provincia di Foggia o Capitanata. \nConfina a sud con la Basilicata, a ovest con la Campania, a nord i torrenti Celone e Lorenzo segnano il confine con il territorio della comunit\u00e0 montana dei Monti Dauni Settentrionali, mentre a est si estende la pianura del Tavoliere delle Puglie.\nLa superficie totale del comprensorio comunitario \u00e8 di 1260\u00a0km\u00b2, di cui 220\u00a0km\u00b2 classificati come territorio montano. La popolazione residente nei comuni associati alla comunit\u00e0 montana \u00e8 di 45.000 abitanti, con una densit\u00e0 media di 36 ab./km\u00b2.\nIl massimo altimetrico di (Monte Cornacchia) \u00e8 localizzato nel territorio di Faeto, il minimo di 108 metri ricade nell'agro di Ascoli Satriano.\nFanno parte della comunit\u00e0 montana: \nFlora e fauna.\nIl territorio \u00e8 ricoperto per lunga parte da boschi e foreste; sono presenti anche piante rare come aceri, anemone, fragno, frassino, querce, orchidee e tulipani selvatici. Tra le specie animali in via di estinzione si segnala la presenza di istrice, nibbio reale e lupo."}
{"id": "664127", "revid": "110157", "url": "https://it.wikipedia.org/wiki?curid=664127", "title": "Senale", "text": "Senale (\"Unsere Liebe Frau im Walde\" in tedesco, che significa \"Nostra Cara Madonna nel Bosco\") \u00e8 uno dei due villaggi che, insieme a San Felice, compongono il Comune italiano di Senale-San Felice nell'Alta Val di Non, che fa parte della Provincia autonoma di Bolzano. Comprende pure la localit\u00e0 di \"Malgasott\". Fino al 1974 era comune autonomo.\nOrigine del nome.\nIl nome \u00e8 attestato dal 1184 come \"ecclesia sancte Marie de Senali\", nel 1298 \"S. Maria ex Silva\", nel 1296 \"Ecclesia S. Maria de Senale de Valdo\", nel 1325 \"Unser Frawen in dem Wald\" e dal 1496 come \"zu unser lieben Frawen im Wald auf Nons\".\nStoria.\nIl paese di Senale dal XII secolo \u00e8 una celebre meta di pellegrinaggio, da sempre incorporata all'Abbazia di Muri-Gries. La chiesa gotica, con i suoi altari barocchi riccamente intagliati e l'immagine votiva della Vergine, richiama, la domenica e nei giorni festivi, la popolazione che giunge numerosa in questo grazioso villaggio. Nel periodo medievale vi era anche un ospizio annesso la cui esistenza sottolinea l'importanza della tratta che collegava, attraverso il Passo Palade, la zona di Merano alla Val di Non."}
{"id": "664132", "revid": "106908", "url": "https://it.wikipedia.org/wiki?curid=664132", "title": "Banca Sicula", "text": "La Banca Sicula di Trapani \u00e8 stata una banca italiana privata. \u00c8 stata ceduta nel 1991 e incorporata nel 1994 nella Banca Commerciale Italiana (oggi Intesa Sanpaolo).\nStoria.\nFu fondata nel 1883 come \"Banca Mutua Popolare di Trapani\", con Vincenzo Fardella di Torrearsa presidente onorario.\nLa propriet\u00e0 era, con altri soci come i Burgarella, della famiglia D'Al\u00ec Staiti, che ne ha detenuto dal 1895 sempre la presidenza, prima con :Giulio D'Al\u00ec Staiti, fino al 1933, cui successe Giacomo D'Al\u00ec Staiti, fino al 1976. Nel 1907, con la trasformazione da istituto mutualistico a banca di credito ordinario, fu denominata \"Banca Sicula\", divenendo uno dei punti di riferimento per il credito privato in Sicilia per un lungo periodo. Nel 1983 l'allora amministratore delegato dell'istituto, Antonio D'Al\u00ec, prefer\u00ec lasciare la carica in quanto il suo nome risultava iscritto nelle liste della loggia P2. Gli subentr\u00f2 l'omonimo nipote e futuro Senatore della Repubblica, Antonio jr. Antonio senior divenne presidente della Sosalt, la societ\u00e0 che commercializza il sale marino delle saline trapanesi.\nNel 1988 la banca acquis\u00ec il titolo di istituto di credito interregionale, raggiungendo 60 sportelli.\nPoco prima dell'incorporazione, la Banca aveva aumentato il proprio capitale di 30 miliardi. Nichi Vendola, allora vicepresidente della Commissione parlamentare antimafia, nel 1998 (?), invi\u00f2 alla Vigilanza della Banca d'Italia un rapporto in cui chiedeva da dove fossero arrivati quei soldi e chi ne avesse finanziato la ricapitalizzazione. Nulla di irregolare trov\u00f2 Bankitalia.\nIl Commissario di Polizia Calogero German\u00e0 ha ipotizzato che l'istituto, al pari della Banca Rasini di Milano, fosse uno dei centri utilizzati per il riciclaggio del denaro sporco di Cosa Nostra.\nNel 1991 il pacchetto di maggioranza della banca, in mano ai D'Al\u00ec, venne acquisito dalla Banca Commerciale Italiana, nel cui consiglio di amministrazione va cos\u00ec a sedere Giacomo d'Al\u00ec, cugino del senatore e figlio del Dr. Antonio D'Al\u00ec Staiti e nipote dell'Ing. Giacomo D'Al\u00ec Staiti."}
{"id": "664135", "revid": "110157", "url": "https://it.wikipedia.org/wiki?curid=664135", "title": "Augusta (nome)", "text": "Origine e diffusione.\n\u00c8 la forma femminile del nome latino \"Augustus\", che, tratto dall'omonimo aggettivo, significa letteralmente \"maestoso\", \"augusto\", \"venerabile\" (in quanto basato sul verbo \"augere\", \"innalzare\", \"far crescere\").\nLa prima donna a portarlo come titolo fu Livia, seguita da varie altre matrone romane; nel Regno Unito si diffuse grazie ad alcune donne della casa reale che lo portarono, come la madre, la sorella e soprattutto la figlia di re Giorgio III.\nIl nome Agostina, sebbene possa essere scambiato per un diminutivo di Augusta, \u00e8 in realt\u00e0 un suo patronimico.\nOnomastico.\nL'onomastico pu\u00f2 essere festeggiato il 27 marzo, in memoria di sant'Augusta di Serravalle (o \"di Ceneda\", o \"di Treviso\"), vergine e martire."}
{"id": "664136", "revid": "5300286", "url": "https://it.wikipedia.org/wiki?curid=664136", "title": "Unsere Liebe Frau im Walde", "text": ""}
{"id": "664147", "revid": "439868", "url": "https://it.wikipedia.org/wiki?curid=664147", "title": "San Felice (Senale-San Felice)", "text": "San Felice (\"St. Felix\" in tedesco, talvolta con la specifica \"in Val di Non/im Deutschnonsberg\") \u00e8 uno dei due villaggi che, insieme a Senale, compongono il Comune italiano di Senale-San Felice nell'Alta Val di Non, che fa parte della Provincia autonoma di Bolzano.\nStoria.\nIl villaggio di San Felice veniva chiamato fino all'inizio dell'Ottocento \"Caseid\" che viene nominato per la prima volta nel 1233 insieme ad un certo Vitus de Vasio (il castello di Vasio sorge tra Fondo e Brez nel Trentino). Il toponimo odierno il paese lo ha preso progressivamente dal nome del patrono della chiesa che \u00e8 san Felice. Per il breve periodo dal 1810 al 1815 il paese faceva parte del Regno d'Italia appena fondato da Napoleone. S. Felice divenne comune indipendente solo nel 1864 dopo la separazione dal comune di Senale. Nel 1928 S. Felice venne unificato al comune di Fondo per poi diventare di nuovo indipendente nel 1947. Nel 1974 i due comuni di \"Senale\" e \"S. Felice\" confluirono nel unico comune di \"Senale - San Felice\".\nIl tribunale competente risiedeva fino al 1964 a Fondo, dal 1970 in poi a Merano.\nEconomia.\nArtigianato.\nPer quanto riguarda l'artigianato, importante e rinomata \u00e8 la produzione di mobili d'arte e di arredamenti tipici campagnoli."}
{"id": "664149", "revid": "633110", "url": "https://it.wikipedia.org/wiki?curid=664149", "title": "Itsukushima (incrociatore)", "text": "La fu un incrociatore protetto classe Matsushima della Marina imperiale giapponese impostata il 7 gennaio 1888 nel cantiere di Compagnie des Forges et Chantiers de la M\u00e9diterran\u00e9e \u00e0 la Seyne, Francia, varata il 11 luglio 1889 e completata nell'agosto 1891. Come le sue navi sorelle (\"Matsushima\" e \"Hashidate\") il suo nome deriva da una delle vedute pi\u00f9 belle del Giappone, in questo caso Itsukushima nella prefettura di Hiroshima nel mare interno, sede di un famoso santuario shinto dedicato alla dea Benzaiten.\nStoria.\nLa \"Itsukushima\" combatt\u00e9 nella battaglia del fiume Yalu e nel successivo attacco contro Weihaiwei nella prima guerra sino-giapponese.\nIl 21 marzo 1898 venne riclassificata come incrociatore di seconda classe.\nIl 25 febbraio 1901 insieme alla \"Hashidate\" salp\u00f2 da Yokosuka per un tour che la port\u00f2 a Manila, Batavia, Hong Kong, Chelumpo, Pusan, Gensan, and Vladivostok, ritornando a Yokosuka il 14 agosto 1901.\nDurante la guerra russo-giapponese la \"Matsushima\" e le sue navi sorelle, ormai troppo vecchie, furono assegnate al 5\u00ba Squadrone della Terza Flotta di riserva, insieme con l'ugualmente vecchia \"ironclad\" \"Chin'en\" al comando dell'ammiraglio Shichiro Kataoka.\nIl 28 agosto 1912, venne riclassificata come vascello di difesa costiera di seconda classe e cancellata dalla lista delle navi attive il 12 marzo 1926."}
{"id": "664150", "revid": "297745", "url": "https://it.wikipedia.org/wiki?curid=664150", "title": "Sankt Felix", "text": ""}
{"id": "664161", "revid": "5300461", "url": "https://it.wikipedia.org/wiki?curid=664161", "title": "Esercito irregolare", "text": ""}
{"id": "664163", "revid": "1543377", "url": "https://it.wikipedia.org/wiki?curid=664163", "title": "Psicometria", "text": "La psicometria \u00e8 la scienza che si occupa della teoria e della tecnica della misura in psicologia. Il campo di studio coinvolge due aspetti della ricerca, vale a dire:\nIl settore si occupa della misurazione obiettiva di abilit\u00e0, conoscenze, attitudini, atteggiamenti, tratti della personalit\u00e0 e risultati scolastici. Alcuni ricercatori di psicometria si concentrano sulla costruzione e la validazione di strumenti di valutazione come questionari e test, mentre altri si concentrano sulla ricerca relativa alla teoria della misurazione.\nOrigini e retroterra culturale.\nLa psicometria pu\u00f2 tracciare le sue origini da due correnti di pensiero: la prima, da Darwin, Galton e Cattell, sulla misurazione delle differenze individuali, e la seconda, da Herbart, Weber, Fechner e Wundt e le loro misurazioni psicofisiche di un costrutto simile. La seconda serie di individui e la loro ricerca \u00e8 ci\u00f2 che ha portato allo sviluppo della psicologia sperimentale e ai test standardizzati.\nCorrente vittoriana.\nCharles Darwin fu l'ispirazione dietro Sir Francis Galton che port\u00f2 alla creazione della psicometria. Nel 1859, Darwin pubblic\u00f2 il suo libro \"L'origine delle specie\", che riguardava le differenze individuali negli animali. In questo libro erano discusse le differenze tra i singoli membri di una specie e il modo in cui gli individui possiedono caratteristiche pi\u00f9 adattive e di successo o meno adattive e meno efficaci. Coloro che sono adattivi e di successo sono quelli che sopravvivono e lasciano il posto alla generazione successiva, che risulta essere altrettanto o pi\u00f9 adattabile e di successo. Questa idea, precedentemente studiata sugli animali, ha portato all'interesse e allo studio di Galton sugli esseri umani e su come differiscono l'uno dall'altro e, soprattutto, su come misurare tali differenze.\nGalton scrisse un libro intitolato \"Genius ereditario\" sulle diverse caratteristiche che le persone possiedono e su come queste caratteristiche le rendono pi\u00f9 \"adatte\" rispetto ad altre. Oggi queste differenze, come il funzionamento sensoriale e motorio (tempo di reazione, acuit\u00e0 visiva e forza fisica) sono importanti settori della psicologia scientifica. Gran parte del primo lavoro teorico e applicato in psicometria \u00e8 stato intrapreso nel tentativo di misurare l'intelligenza. Galton, spesso indicato come \"il padre della psicometria\", ha ideato e incluso test mentali tra le sue misure antropometriche. James McKeen Cattell, che \u00e8 considerato un pioniere della psicometria, ha continuato ad estendere il lavoro di Galton. Cattell ha anche coniato il termine \"test mentale\" ed \u00e8 responsabile della ricerca e delle conoscenze che alla fine hanno portato allo sviluppo di test moderni.\nCorrente tedesca.\nL'origine della psicometria ha anche connessioni con il campo correlato della psicofisica. Pi\u00f9 o meno nello stesso periodo in cui Darwin, Galton e Cattell stavano facendo le loro scoperte, Herbart era interessato a \"sbloccare i misteri della coscienza umana\" attraverso il metodo scientifico. Herbart \u00e8 responsabile della creazione di modelli matematici della mente, che furono influenti nelle pratiche educative negli anni a venire.\nE.H. Weber si bas\u00f2 sul lavoro di Herbart e cerc\u00f2 di dimostrare l'esistenza di una soglia psicologica, affermando che era necessario uno stimolo minimo per attivare un sistema sensoriale. Dopo Weber, G.T. Fechner ha ampliato le conoscenze acquisite da Herbart e Weber, per formulare la legge secondo cui la forza di una sensazione cresce come logaritmo dell'intensit\u00e0 dello stimolo. Un seguace di Weber e Fechner, Wilhelm Wundt \u00e8 accreditato di aver fondato la psicologia scientifica. L'influenza di Wundt ha spianato la strada ad altri scienziati nello sviluppare test psicologici.\nXX Secolo.\nLo psicometrista Louis Leon Thurstone, fondatore e primo presidente della \"Psychometric Society\" nel 1936, svilupp\u00f2 e applic\u00f2 un approccio teorico alla misurazione chiamato \"legge del giudizio comparativo\", un approccio che ha stretti legami con la teoria psicofisica di Ernst Heinrich Weber e Gustav Fechner. Inoltre, Spearman e Thurstone apportarono entrambi importanti contributi alla teoria e all'applicazione dell'analisi fattoriale, un metodo statistico sviluppato e ampiamente utilizzato in psicometria. Alla fine degli anni '50, Leopold Szondi fece una valutazione storica ed epistemologica dell'impatto di pensiero statistico sulla psicologia durante i decenni precedenti: \"negli ultimi decenni, il pensiero specificamente psicologico \u00e8 stato quasi completamente soppresso e rimosso, e sostituito da un pensiero statistico. Proprio qui vediamo il cancro della testologia e della testomania di oggi.\"\nPi\u00f9 recentemente, la teoria psicometrica \u00e8 stata applicata nella misurazione della personalit\u00e0, degli atteggiamenti, delle credenze e dei risultati accademici e nei campi correlati con la salute. La misurazione di questi fenomeni non osservabili \u00e8 difficile, e gran parte della ricerca e della scienza accumulata in questa disciplina sono state sviluppate nel tentativo di definire e quantificare adeguatamente tali fenomeni. I critici, inclusi professionisti delle scienze fisiche e attivisti sociali, hanno sostenuto che tale definizione e quantificazione sono eccessivamente difficili, se non impossibili, e che tali misurazioni sono spesso utilizzate in modo improprio, come nel caso dei test psicometrici di personalit\u00e0 utilizzati nelle procedure di assunzione.\nLe figure che hanno dato un contributo significativo alla psicometria includono Karl Pearson, Charles Spearman, Louis Leon Thurstone, Anne Anastasi, Georg Rasch, Alfred Binet.\nDefinizione della misura nelle scienze sociali.\nLa definizione di misurazione nelle scienze sociali ha una lunga storia. Una definizione diffusa, proposta da Stanley Smith Stevens (1946), \u00e8 che la misura sia \"l'assegnazione di numeri a oggetti o eventi secondo una regola\". Questa definizione venne introdotta nel testo in cui Stevens propose quattro livelli di misurazione, tuttora usati nelle scienze sociali. Sebbene ampiamente adottata, questa definizione differisce in importanti aspetti dalla definizione pi\u00f9 classica di misurazione adottata nelle scienze fisiche, vale a dire che la misurazione scientifica comporta \"la valutazione e l'espressione numerica della grandezza di una quantit\u00e0 riguardante un altro evento\".\nLa definizione di misurazione di Stevens fu proposta in risposta al \"British Ferguson Committee\", il cui presidente, A. Ferguson, era un fisico. Il comitato fu nominato nel 1932 dalla \"British Association for the Advancement of Science\" per studiare la possibilit\u00e0 di stimare quantitativamente gli eventi sensoriali. Sebbene il suo presidente e altri membri fossero fisici, il comitato comprendeva anche diversi psicologi. La relazione della commissione sottoline\u00f2 l'importanza della definizione di misurazione. Mentre la risposta di Stevens fu quella di proporre una nuova definizione, che ha avuto una notevole influenza nel settore, questa non fu affatto l'unica risposta al rapporto. Un'altra risposta fu quella di accettare la definizione classica, come riflesso nella seguente affermazione: \"La misurazione in psicologia e fisica non \u00e8 in alcun senso diversa. I fisici possono misurare quando sono in grado di trovare le operazioni attraverso le quali possono soddisfare i criteri necessari; gli psicologi devono fare lo stesso. Non devono preoccuparsi delle misteriose differenze tra il significato della misurazione nelle due scienze\" (Reese, 1943, p.\u00a049).\nQueste risposte divergenti si riflettono in approcci alternativi alla misurazione. Ad esempio, i metodi basati sulle matrici di covarianza sono in genere impiegati in base al presupposto che i numeri, come i punteggi grezzi derivati dai test, sono misurazioni. Tali approcci implicano la definizione di misurazione di Stevens, che richiede solo che i numeri siano assegnati secondo una regola. L'operazione principale di ricerca, allora, \u00e8 considerata come la scoperta delle associazioni fra i punteggi e i fattori che si presuppone siano alla base di tali risultati.\nD'altra parte, quando vengono impiegati modelli di misurazione come il modello di Rasch, i numeri non vengono assegnati in base a una regola. Invece, in linea con la dichiarazione di Reese sopra, vengono indicati criteri specifici per la misurazione e l'obiettivo \u00e8 quello di costruire procedure o operazioni che forniscano dati che soddisfino i criteri pertinenti. Le misurazioni sono stimate sulla base dei modelli, e vengono condotti i test per accertare se i criteri pertinenti sono stati soddisfatti.\nStrumenti e procedure.\nLo strumento chiave di valutazione della mente in psicometria \u00e8 il reattivo o test. Esso pu\u00f2 essere definito come un insieme di stimoli, o item, standardizzati per tipologia, durata, ordine, sequenza e istruzioni. Questi stimoli sono costruiti in maniera tale da rappresentare, in base al modello teorico che li ha edificati, una determinata funzione cognitiva o di personalit\u00e0. Le risposte del soggetto vengono anch'esse codificate in maniera standardizzata, ottenendo specifici punteggi assegnati in base alle indicazioni teoriche e metodologiche fornite dal manuale del test. Tali punteggi vengono sia confrontati nelle sotto-aree che li compongono, sia convertiti in valori standard (vedi standardizzazione) e confrontati con un campione normativo. Tale campione, costruito nella fase di taratura del test, \u00e8 di solito rappresentativo della popolazione nazionale di riferimento. In base ai punteggi ottenuti, e a tutti i confronti su di essi svolti, \u00e8 possibile definire in maniera quantitativa le differenze ottenute dai rispondenti al test.\nIntelligenza e quoziente intellettivo.\nI primi strumenti psicometrici sono stati utilizzati per misurare il concetto d'intelligenza. Il metodo storicamente pi\u00f9 conosciuto consiste nella scala Stanford-Binet per la misurazione del Quoziente di intelligenza (QI), sviluppata originalmente dallo psicologo francese Alfred Binet. Il metodo fu inizialmente sviluppato da Binet all'inizio del 1900 in seguito al crescente bisogno nel nuovo sistema scolastico sempre pi\u00f9 eterogeneo di un sistema efficiente di identificazione veloce dei bambini che avevano bisogno di pi\u00f9 sostegno per l'apprendimento perch\u00e9 meno veloci e portati dei compagni. Il metodo sviluppato da Binet si rivel\u00f2 utile ed efficiente.\nI test di intelligenza sono tuttora molto usati e hanno varie applicazioni. Uno dei test di intelligenza pi\u00f9 diffusi \u00e8 il WAIS.\nTest di personalit\u00e0.\nUn altro campo importante in psicometria \u00e8 quello dei test di personalit\u00e0. C'\u00e8 una vasta letteratura riguardante la concettualizzazione della personalit\u00e0 e la relativa misurazione. Un campo di applicazione pratica della psicologia della personalit\u00e0 \u00e8 per esempio in ambito lavorativo ed economico. La misurazione e diagnostica di determinati caratteri e aspetti della personalit\u00e0 permettono un'organizzazione pi\u00f9 efficiente dell'ambiente lavorativo. Alcuni degli strumenti meglio conosciuti includono l'inventario di personalit\u00e0 del Minnesota Multiphasic, il cosiddetto MMPI, il Big Five e l'indicatore dei tipi psicologici del Myers-Briggs. Anche gli atteggiamenti sono stati studiati estesamente in psicometria. Un metodo comune alla misura degli atteggiamenti \u00e8 l'uso della scala Likert.\nIn estrema sintesi, specifici test psicometrici valutano specifiche funzioni della mente:\nApprocci teorici.\nGli psicometristi hanno sviluppato diverse teorie di misurazione. Gran parte del lavoro pu\u00f2 essere suddiviso nella teoria classica del test (in inglese CTT) e nella teoria di risposta degli item (in inglese IRT). Un altro modello di misura simile al modello degli item \u00e8 il modello di Rasch.\nGli psicometristi hanno sviluppato metodi per lavorare con grosse matrici di correlazione e covarianza. Tecniche originali sviluppate in quest'area sono l'analisi fattoriale (trovare dei fattori latenti che spieghino i dati), lo scaling multidimensionale (trovare una rappresentazione semplice per una molteplicit\u00e0 di dati) e l'analisi dei cluster (suddividere i dati in gruppi basandosi sulla similitudine).\nIn questi modelli descrittivi multivariati lo scopo finale \u00e8 quello di dare un senso logico e semplificare una grande quantit\u00e0 di dati. Pi\u00f9 recentemente i modelli ad equazioni strutturali e la \"path analysis\" rappresentano i modelli multivariati pi\u00f9 sofisticati per risolvere matrici di dati molto grandi e complesse. Questi modelli prevedono sia un'analisi di tipo confermativo (Analisi Fattoriale Confermativa, AFC, per sapere quanto i dati siano attinenti ad un modello teorico) sia di tipo esplorativo (Analisi Fattoriale esplorativa, AFE, per determinare il modello dei dati).\nConcetti chiave.\nI concetti chiave nella teoria dei test classica sono attendibilit\u00e0 e validit\u00e0. Una misura attendibile \u00e8 quella che misura un costrutto in modo coerente nel tempo, negli individui e nelle situazioni. Una misura valida \u00e8 quella che misura ci\u00f2 che si intende misurare. L'attendibilit\u00e0 \u00e8 necessaria, ma non sufficiente, per la validit\u00e0.\nSia l'attendibilit\u00e0 che la validit\u00e0 possono essere valutate statisticamente. La coerenza rispetto alle misure ripetute dello stesso test pu\u00f2 essere valutata con il coefficiente di correlazione di Pearson ed \u00e8 spesso chiamata \"attendibilit\u00e0 test-retest\". Allo stesso modo, l'equivalenza di diverse versioni della stessa misura pu\u00f2 essere calcolata con una correlazione di Pearson e viene chiamata \"attendibilit\u00e0 delle forme equivalenti\".\nLa coerenza interna, che riguarda l'omogeneit\u00e0 di una singola prova, pu\u00f2 essere valutata correlando le prestazioni su due met\u00e0 di una prova, che \u00e8 definita \"attendibilit\u00e0 split-half\"; il valore di questo coefficiente di correlazione prodotto-momento di Pearson per due semitest \u00e8 regolato con la \"formula di predizione di Spearman-Brown\" per corrispondere alla correlazione tra due test di lunghezza intera. Forse l'indice di affidabilit\u00e0 pi\u00f9 comunemente usato \u00e8 l'\u03b1 di Cronbach, che \u00e8 equivalente alla media di tutti i possibili coefficienti split-half. Altri approcci includono la \"correlazione intra-classe\", che \u00e8 il rapporto tra la varianza delle misurazioni di un determinato target e la varianza di tutti i target.\nEsistono diverse forme di validit\u00e0. La \"validit\u00e0 di criterio\" pu\u00f2 essere valutata correlando una misura con una misura di criterio teoricamente prevista essere correlata. Quando la misura del criterio viene raccolta contemporaneamente alla misura in corso di convalida, l'obiettivo \u00e8 stabilire la \"validit\u00e0 concorrente\"; quando il criterio viene raccolto in seguito, l'obiettivo \u00e8 stabilire la \"validit\u00e0 predittiva\". Una misura ha \"validit\u00e0 di costrutto\" se \u00e8 correlata a misure di altri costrutti, come richiesto dalla teoria. La \"validit\u00e0 di contenuto\" \u00e8 una dimostrazione che gli item di un test svolgono un compito adeguato nel coprire il dominio da misurare. In un esempio di selezione del personale, il contenuto del test si basa su una definizione o un insieme di definizioni delle conoscenze, abilit\u00e0 o altre caratteristiche ottenute da un'analisi di posizione.\nLa \"teoria della risposta degli item\" (IRT) modella la relazione tra i tratti latenti e le risposte agli item della prova. Tra gli altri vantaggi, l'IRT fornisce una base per ottenere una stima della posizione di chi effettua il test su un determinato tratto latente, nonch\u00e9 l'errore standard di misurazione di tale posizione. Ad esempio, la conoscenza della storia di uno studente universitario pu\u00f2 essere dedotta dal suo punteggio in un test universitario e quindi confrontata in modo affidabile con la conoscenza di uno studente di scuola superiore dedotta da un test meno difficile. I punteggi derivati dalla \"teoria classica dei test\" non hanno questa caratteristica e la valutazione dell'abilit\u00e0 effettiva (piuttosto che dell'abilit\u00e0 rispetto ad altri partecipanti al test) deve essere valutata confrontando i punteggi con quelli di un \"gruppo normativo\" selezionato casualmente dalla popolazione. In effetti, tutte le misure derivate dalla teoria classica del test dipendono dal campione testato, mentre, in linea di principio, quelle derivate dalla teoria della risposta degli item non lo sono.\nLa psicometria si preoccupa anche di trovare ed eliminare i bias nei test psicologici. Il bias del test \u00e8 una forma di errore sistematico (cio\u00e8 non casuale) che porta ad esempio agli esaminati di un gruppo demografico un vantaggio ingiustificato rispetto agli esaminati di un altro gruppo demografico. Secondo i principali esperti, il bias del test pu\u00f2 causare differenze nei punteggi medi tra i gruppi demografici, ma le differenze nei punteggi dei gruppi non sono prove sufficienti del fatto che il bias del test sia effettivamente presente, perch\u00e9 il test potrebbe misurare le differenze reali tra i gruppi. Gli psicometristi usano sofisticati metodi scientifici per cercare i bias nei test ed eliminarli. La ricerca mostra che di solito \u00e8 impossibile per le persone che leggono un item del test determinare con precisione se \u00e8 presente un bias.\nStandard di qualit\u00e0.\nLe considerazioni su validit\u00e0 e attendibilit\u00e0 sono generalmente considerate elementi essenziali per determinare la qualit\u00e0 di qualsiasi test. Tuttavia, le associazioni di professionisti hanno spesso posto queste preoccupazioni in contesti pi\u00f9 ampi, sviluppando standard e formulando giudizi generali sulla qualit\u00e0 dei test nel loro insieme e nei contesti specifici. Una considerazione di preoccupazione in molti contesti di ricerca applicata \u00e8 se il sistema di misura di un determinato inventario psicologico sia significativa o arbitraria.\nNegli Stati Uniti, l'American Educational Research Association (AERA), l'American Psychological Association (APA) e il National Council on Measurement in Education (NCME) hanno pubblicato nel 2014 una revisione degli \"Standard for Educational and Psychological Testing\", che descrive gli standard per lo sviluppo, la valutazione e l'utilizzo dei test. Le norme trattano argomenti essenziali tra cui validit\u00e0, attendibilit\u00e0, errori di misurazione e correttezza nei test. Il testo stabilisce anche gli standard relativi alle operazioni relative ai test, tra cui progettazione e sviluppo, punteggi, scale, norme, collegamento dei punteggi, punteggi di cutoff, somministrazione dei test, reporting, interpretazione dei punteggi, documentazione dei test e diritti e responsabilit\u00e0 dei partecipanti e degli utenti dei test. Infine, gli standard trattano argomenti relativi alle applicazioni di test, inclusi test psicologici e valutazione, test e credenziali sul posto di lavoro, test e valutazione educativa e test nella valutazione del programma e nelle politiche pubbliche.\nNel campo della valutazione, e in particolare della valutazione dell'istruzione, il \"Joint Committee on Standards for Educational Evaluation\" ha pubblicato tre serie di norme per le valutazioni. Ogni pubblicazione presenta ed elabora una serie di standard da utilizzare in una variet\u00e0 di contesti educativi. Le norme forniscono linee guida per la progettazione, attuazione, valutazione e miglioramento della forma identificata di valutazione. Ciascuno degli standard \u00e8 stato inserito in una delle quattro categorie fondamentali, per promuovere valutazioni educative che siano appropriate, utili, fattibili e accurate. In questi insiemi di standard, le considerazioni sulla validit\u00e0 e l'attendibilit\u00e0 sono trattate nell'argomento dell'accuratezza. Ad esempio, gli standard di accuratezza relative agli studenti aiutano a garantire che le valutazioni degli studenti forniscano informazioni valide, accurate e credibili sull'apprendimento e sulle prestazioni degli studenti.\nAnimali e macchine.\nLa psicometria studia le capacit\u00e0, gli atteggiamenti, i tratti e l'evoluzione educativa degli esseri umani. Generalmente, lo studio del comportamento, dei processi mentali e delle capacit\u00e0 degli animali non umani \u00e8 affrontato dalla psicologia comparata, o con un continuum tra animali non umani e il resto degli animali, dalla psicologia evoluzionista. Tuttavia ci sono alcuni sostenitori della continuit\u00e0 dell'approccio psicometrico nel riguardare indifferentemente l'approccio adottato per l'uomo e l'approccio adottato per gli animali non umani.\nLa valutazione delle capacit\u00e0, dei tratti e dell'evoluzione dell'apprendimento delle macchine \u00e8 stata per lo pi\u00f9 estranea al caso dell'uomo e degli animali non umani, con approcci specifici nell'area dell'intelligenza artificiale. \u00c8 stato anche proposto un approccio pi\u00f9 integrato, che comprenda anche la valutazione dell'apprendimento automatico, sotto il nome di \"psicometria universale\".\nCritiche.\nLa psicometria e il suo status epistemologico come scienza non sono esenti da critiche. Ad esempio, i critici di questo metodo sostengono che la misurazione diretta della sensazione sia impossibile, e che ogni misurazione si riferisce sempre a grandezze di stimoli in un dato contesto e non alla sensazione. Gli autori delle tecniche psicometriche rispondono, che non sempre in natura la teoria della misura \u00e8 relativa a misure come la lunghezza, direttamente osservabili. Molte variabili fisiche vengono misurate senza che esse siano direttamente osservabili, come ad esempio le forze o il calore. Queste ultime si misurano mediante i loro effetti e non direttamente. In psicologia, con le opportune tecniche psicometriche, si effettua lo stesso tipo di misurazione. Anzi, spesso nelle scienze fisiche non vengono tenuti in considerazione tutti i criteri metodologici e statistici che invece vengono utilizzati normalmente in psicometria."}
{"id": "664166", "revid": "120819444", "url": "https://it.wikipedia.org/wiki?curid=664166", "title": "Andrea Rauch", "text": "Biografia.\nAndrea Rauch ha disegnato manifesti, progettato mostre e illustrato libri. Ha disegnato grafica per istituzioni quali la Biennale di Venezia, il Centre Georges Pompidou, l'Unione dei Teatri d'Europa e per movimenti politici e d'opinione quali Greenpeace e Unicef. \u00c8 socio onorario dell'Associazione Italiana Progettazione per la Comunicazione Visiva (AIAP).\nDopo aver frequentato, tra il 1968 e il 1974, la Facolt\u00e0 di Architettura dell'Universit\u00e0 di Firenze collabora con la Regione Toscana e, nello stesso tempo, con le case editrici Guaraldi, La Casa Usher, Electa.\nCofondatore dello studio di progettazioni visive Graphiti (Firenze, 1983-1993), tra il 1975 e il 1989 ha partecipato, insieme al socio Stefano Rovai, al movimento Grafica di pubblica utilit\u00e0, che, dalla met\u00e0 degli anni '70, cerc\u00f2 di spostare l'attenzione progettuale dalle grandi alle piccole citt\u00e0, dalla comunicazione d'impresa alla comunicazione culturale e sociale. Sempre con Stefano Rovai ha progettato uno dei manifesti ufficiali per il Bicentenario della Dichiarazione dei Diritti dell'Uomo, Parigi, 1989.\nCon questo quadro di riferimento Rauch entr\u00f2 in contatto, dagli anni ottanta, con alcuni gruppi e personaggi del panorama internazionale fra i quali il gruppo francese Grapus (Pierre Bernard, Gerard Paris-Clavel, Alex Jordan), che accentu\u00f2 la sua volont\u00e0 di intervenire nella comunicazione politica e sociale, il maestro di grafica americano Milton Glaser, l'illustratore Maurice Sendak, per cui allest\u00ec nel 1987 al \"Salon du Livre de Montreuil\" l'antologica personale, e Leo Lionni, che fu per Rauch un maestro, oltre che un amico.\nI contatti con questi protagonisti della grafica (e con molti altri, da Emanuele Luzzati a Roberto Innocenti, da Shigeo Fukuda a Alan Fletcher) verranno raccontati nel volume \"Il mondo come Design e Rappresentazione\", edito a Firenze da Usher Arte nel 2009.\nNella sua carriera professionale Rauch ha disegnato pi\u00f9 di 700 manifesti che fanno parte delle collezioni del \"Museum of Modern Art\" di New York, del \"Mus\u00e9e de la Publicit\u00e9\" del Louvre di Parigi e del \"Museum f\u00fcr Gestaltung\" di Zurigo. Nel 1993 la rivista giapponese Idea lo ha inserito in un numero speciale dedicato ai \"100 World Top Graphic Designers\"; unico altro italiano presente nella pubblicazione, Italo Lupi.\nFigura nell'edizione 1994 di \"Who's Who in Graphic Design\".\nTra il 1994 e il 2002 ha insegnato Grafica presso il Corso di Laurea in Scienze della Comunicazione dell'Universit\u00e0 di Siena. Dal 2010 al 2013 ha insegnato Storia della Grafica all'Istituto Europeo di Design di Firenze.\nHa inoltre realizzato nel 1995 il simbolo del raggruppamento politico dell'Ulivo e nel 2001 quello della Margherita.\nHa scritto su di lui Gillo Dorfles:\nNel 2003 il Sindaco di Siena lo ha incaricato di dipingere il drappellone per il Palio del 16 agosto, dedicato a Duccio di Boninsegna. La corsa sar\u00e0 vinta dalla Contrada del Bruco.\nGrafica per le istituzioni.\nNegli anni si \u00e8 occupato particolarmente di grafica istituzionale per grandi enti o avvenimenti. Si ricorda in quest'ambito l'immagine coordinata per la Regione Toscana (1995), per i Comuni di Siena e Ferrara (1984, 1997), e i sistemi di immagine e segnaletica per il Quinto Centenario della morte di Piero della Francesca (1991-1993).\nDal 1995 al 2008 \u00e8 stato Art Director del complesso Santa Maria della Scala a Siena dove ha curato e allestito numerose mostre tra cui, nel 1999, \"Epoca, 1945-1999, manifesti tra vecchio secolo e nuovo millennio\".\nNel 1998 ha progettato l'immagine coordinata dei Musei fiorentini. Nel 1999, in occasione del Grande Giubileo, ha curato per la Regione Toscana la parte grafica della segnaletica regionale per \"I luoghi della fede\", e nel 2008 ha progettato immagine e segnaletica per il MAV, museo virtuale dell'area archeologica napoletana, di Ercolano.\nDal 1978 al 2011 ha collaborato con il Comune di Pistoia, disegnando manifesti, sagome e arredi per le scuole materne e le aree educative: da quel complesso di esperienze \u00e8 nato il libro \"Immaginando, 1979-2008, Trent'anni con i bambini di Pistoia raccontati con il disegno\", con testi di Roberto Denti, Walter Fochesato, Antonio Faeti.\nLibri progettati e illustrati.\nNel 1998 e nel 2003 le Edizioni Nuages hanno pubblicato \"Design &amp; Identity\" e \"Dis-continuo\", due vaste ricognizioni del suo lavoro di grafico.\nMolti i suoi libri illustrati: da \"Peter Pan nei Giardini di Kensington\" (1999) a \"Alice nel Paese delle Meraviglie\" (2010), da \"Il giornalino di Gian Burrasca\" (2005) a \"Pinocchio\" (2006).\nPer le Guide Cultura Mondadori ha preparato un compendio di storia della grafica, \"Graphic Design. La storia, i protagonisti e i temi dall'Ottocento ai giorni nostri\" (2006). \nNel 2010 \u00e8 tra i fondatori della casa editrice di 'libri d'affezione' \"Pr\u00ecncipi &amp; Princ\u00edpi\"."}
{"id": "664167", "revid": "1305772", "url": "https://it.wikipedia.org/wiki?curid=664167", "title": "Itsukushima (disambigua)", "text": ""}
{"id": "664177", "revid": "19794516", "url": "https://it.wikipedia.org/wiki?curid=664177", "title": "Stazione FS di La Spezia", "text": ""}
{"id": "664182", "revid": "339392", "url": "https://it.wikipedia.org/wiki?curid=664182", "title": "Al-Q\u0101'ida", "text": ""}
{"id": "664187", "revid": "125841234", "url": "https://it.wikipedia.org/wiki?curid=664187", "title": "Comunit\u00e0 montana della Murgia Barese Nord-Ovest", "text": "La Comunit\u00e0 montana della Murgia Barese Nord-Ovest \u00e8 una comunit\u00e0 montana che comprende 4 comuni della citt\u00e0 metropolitana di Bari e della provincia di Barletta-Andria-Trani, facenti parte dell'area delle Murge. La sede \u00e8 a Ruvo di Puglia.\nSoppressione.\nAssieme a tutte le comunit\u00e0 montane pugliesi, era stata soppressa l'8 gennaio 2009, con un decreto del presidente della Giunta della regione Puglia, Nichi Vendola .\nIl 24 luglio 2009, in base alle motivazioni di una sentenza della Corte Costituzionale in base ad un ricorso di Veneto e Toscana, la legge regionale che scioglieva gli enti viene dichiarata incostituzionale.\nNel 2010 la Regione Puglia approva un nuovo provvedimento che sopprime definitivamente l'ente . In seguito, ha altres\u00ec provveduto alla nomina di un commissario liquidatore.\nComuni.\nNe fanno parte i comuni di:\n\"I dati sono aggiornati al 01/01/2016\""}
{"id": "664190", "revid": "123858510", "url": "https://it.wikipedia.org/wiki?curid=664190", "title": "Termogravimetria", "text": "La termogravimetria (TG) o analisi termogravimetrica (TGA) \u00e8 una tecnica sperimentale di caratterizzazione dei materiali rientrante nella pi\u00f9 ampia famiglia dell'analisi termica. La tecnica consiste nella misurazione continua nel tempo della variazione di massa di un campione di materiale in funzione del tempo stesso (isoterma) o della temperatura (rampa di riscaldamento/raffreddamento), in condizioni di atmosfera controllata, inerte, riducente od ossidante. Il risultato di tale analisi, generalmente indicato come \"Termogramma\" o \"Curva di Decomposizione Termica\", \u00e8 un grafico nel quale viene riportata la variazione di peso (asse Y), in valore assoluto o percentuale, in funzione del tempo o della temperatura (asse X). \nUlteriori informazioni, utili al fine di realizzare un'analisi pi\u00f9 approfondita e dettagliata, sono generalmente ricavabili dalla derivata di suddetto segnale, rispetto alla grandezza di interesse (tempo o temperatura).\nStrumentazione.\nI principali componenti necessari per lo svolgimento di tale analisi possono essere cos\u00ec riassunti:\nOggigiorno tutti i componenti elencati vengono racchiusi in un unico macchinario. La registrazione e memorizzazione del dato \u00e8 realizzata all'interno della macchina stessa o mediante l'ausilio di un computer, utilizzato anche per la successiva elaborazione dei dati.\nLe termobilance attualmente disponibili consentono di analizzare quantit\u00e0 di materiale nell'ordine dei milligrammi (5-20\u00a0mg), applicazioni standard, ma permettono di arrivare fino a 1\u00a0g. Nel caso di applicazioni pi\u00f9 specifiche, generalmente di tipo industriale nei settori di controllo qualit\u00e0, vengono realizzate particolari bilance in grado di coprire un range di peso dell'ordine delle centinaia di grammi. La sensibilit\u00e0 media di suddetti componenti, grazie alla tecnologia dei fotodiodi, risulta essere dell'ordine dei microgrammi, ovvero circa mille volte inferiore alla quantit\u00e0 media di materiale analizzato.\nLe propriet\u00e0 dei materiali e le tecnologie di lavorazione disponibili, nei casi applicativi standard (allumina e quarzo), consentono di esplorare un range di temperature generalmente compreso tra 23-25\u00a0\u00b0C (temperatura ambiente) e i 1000-1200\u00a0\u00b0C. L'impiego di materiali altamente resistenti alle elevate temperature (tungsteno, carburo di tungsteno e grafite) e le relative tecnologie di lavorazione hanno reso possibile la realizzazione di fornaci utili per l'analisi dei materiali a temperature pi\u00f9 elevate, da 1500\u00a0\u00b0C a oltre 2400\u00a0\u00b0C. Le velocit\u00e0 di riscaldamento utilizzabili dipendono dalle tipologie di fornaci utilizzate; il parametro \u00e8 strettamente correlato alle propriet\u00e0 termiche dei rispettivi materiali costituenti, quali il calore specifico (cp) e la conducibilit\u00e0 termica (\u03bb). I range coperti vanno da poco pi\u00f9 di 0 \u00b0C/min a 50/100 \u00b0C/min per quelle standard e fino a 1000 \u00b0C/min per gli strumenti realizzati mediante gli ultimi ritrovati tecnologici. Grazie ai relativamente recenti progressi nel campo dell'elettronica e dei sistemi di controllo, nell'ultimo decennio sono stati messi in commercio macchinari in grado di svolgere programmi termici molto pi\u00f9 complessi; in tali programmi viene sovrapposto al programma termico classico un segnale sinusoidale di ampiezza arbitraria, selezionabile dall'utilizzatore in funzione della specifica applicazione. Tale configurazione prende il nome di \"termogravimetria modulata\" o \"termogravimetria ad alta risoluzione\". Tale analisi consente di distinguere in funzione del tempo o della temperatura fenomeni che risultano essere non facilmente o del tutto non separabili mediante un'analisi termogravimetrica tradizionale.\nI gas utilizzati comunemente per il condizionamento dell'atmosfera all'interno della fornace possono essere suddivisi in due principali categorie:\nCalibrazione.\nPrincipale aspetto da considerare riguarda il fatto che la termogravimetria e, pi\u00f9 in generale, tutte le tecniche di caratterizzazione termica, a differenza di altre metodologie di caratterizzazione dei materiali disponibili, come ad esempio le numerose tecniche spettroscopiche (IR, FTIR, Raman etc.), non forniscono una diretta indicazione del materiale responsabile del risultato ottenuto (cosiddetta \"impronta digitale\" del materiale). Per questo motivo differenti aspetti riguardanti i componenti della strumentazione devono essere tenuti in considerazione e soprattutto \u00e8 necessario accertarsi, mediante periodiche verifiche, che tutte le componenti siano adeguatamente calibrate mediante l'utilizzo di differenti standard.\nIn generale ogni componente viene tarato e se necessario calibrato separatamente e con una determinata frequenza.\nTermobilancia.\nLa termobilancia \u00e8 la componente maggiormente sensibile della strumentazione. Per questo motivo, deve essere sottoposta a verifiche periodiche, per esempio ogni 2-3 mesi, del corretto funzionamento mediante l'ausilio di pesi standard certificati in numero variabile a seconda del fondoscala o dei fondoscala della strumentazione e dei futuri campi applicativi delle analisi condotte.\nTemperatura.\nLa calibrazione della scala di temperature misurata e regolata dal sistema di controllo del macchinario viene condotta sfruttando un fenomeno fisico caratteristico di alcuni materiali metallici e leghe denominato punto di Curie o temperatura di Curie. Applicando un campo magnetico alla fornace si conducono riscaldamenti a velocit\u00e0 predefinita e mantenuta identica per tutti gli standard analizzati (\u00e8 buona norma selezionare una velocit\u00e0 di riscaldamento media tra tutte quelle utilizzate per le successive analisi) su materiali metallici e relative leghe certificate (punto di Curie noto). All'aumentare della temperatura si osserver\u00e0 una diminuzione del peso del campione sottoposto a suddetto campo magnetico non a causa di un fenomeno di degradazione, ma a causa del raggiungimento del suo punto di Curie, temperatura alla quale il materiale cessa di manifestare le propriet\u00e0 elettromagnetiche. Anche in questo caso il numero di standard utilizzati e le relative temperature di Curie dipende dal range successivamente coperto durante le analisi condotte su campioni non noti a priori; \u00e8 buona norma che ogni standard differisca dal precedente, in termini di temperatura di Curie, di circa 150-200\u00a0\u00b0C.\nMateriali comunemente utilizzati e relativi punti di Curie:\nOltre ai materiali puri sopra riportati vengono comunemente considerati come standard diverse leghe nichel/cobalto (e.g. Alumel).\nGas.\nI gas utilizzati durante l'analisi devono essere verificati in termini di purezza, selezionata per la specifica analisi, e in termini di flusso alla fornace. Generalmente un gas inerte (azoto o elio) viene utilizzato durante le varie fasi di calibrazione; i flussi vengono controllati e, se necessario, regolati mediante un flussimetro, indipendente da quelli eventualmente presenti nel macchinario. La purezza del gas inerte pu\u00f2 essere accertata indipendentemente dal macchinario stesso, mediante il prelievo di un campione di gas e successiva analisi con gascromatografo o direttamente nel macchinario realizzando una scansione di temperatura dalla minima alla massima richiesta dal normale utilizzo, utilizzando come campione un materiale particolarmente sensibile all'ossidazione (generalmente rame). Eventuali incrementi nel peso durante l'analisi possono essere direttamente correlati al livello di impurit\u00e0 del gas inerte selezionato.\nIn particolari applicazioni, nelle quali \u00e8 richiesto un grado di purezza quasi assoluto, \u00e8 possibile inserire sulla linea delle trappole ad alto rendimento al fine di eliminare i residui di impurit\u00e0.\nVariabili che influenzano la misura.\nIn generale, i principali fattori che influenzano il risultato di una misura dovrebbero essere mantenuti costanti una volta ottimizzati e selezionati per la specifica applicazione, al fine di ottenere risultati tra loro comparabili, come ad esempio nel confronto della stabilit\u00e0 termica tra differenti materiali o l'individuazione corretta di differenti materiali contenuti all'interno dei campioni in analisi e le loro proporzioni rispetto alla massa iniziale.\nTali parametri sono strettamente correlati ai differenti componenti della strumentazione:\nIn generale \u00e8 consigliato realizzare un'analisi preliminare, impostando i parametri selezionati per le future prove, senza inserire alcun campione all'interno dei crogioli, ma semplicemente registrando la linea di base della strumentazione; tale segnale \u00e8 anche una diretta indicazione dello stato di buon funzionamento dell'apparecchiatura.\nApplicazioni generali.\nLa tecnica trova un'ampia gamma di applicazioni in differenti settori: dalla ricerca scientifica al controllo qualit\u00e0 aziendale, dall'analisi delle acque alle aziende agroalimentari e molti altri.\nLe applicazioni generali nei quali la tecnica trova largo impiego e per i quali \u00e8 stata originariamente sviluppata sono lo studio delle cinetiche di degradazione, pi\u00f9 in generale le cinetiche di reazione dei materiali sia in ambiente inerte (azoto, elio o argon) che in ambiente ossidativo (aria tecnica, ossigeno). \nLargo impiego si riscontra anche nel campo dei liquidi al fine di studiare differenti cinetiche di evaporazione di differenti soluzioni o cinetiche di assorbimento di differenti materiali, utilizzando ad esempio un flusso di gas specifico o controllando il livello di umidit\u00e0 relativa della fornace.\nUna seconda macroarea di applicazione riguarda le analisi svolte in atmosfera ossidativa nelle quali si possono osservare differenti cinetiche di ossidazione a seconda del materiale analizzato o di assorbimento in particolari materiali e in presenza di particolari atmosfere.\nTerza macroarea \u00e8 quella della durabilit\u00e0 e predizione del tempo utile di vita di un prodotto, essenzialmente la previsione della vita utile di un materiale a causa dell'invecchiamento termico o termico e ossidativo; questa stima \u00e8 resa possibile mediante il calcolo dell'energia di attivazione, ricavabile a seguito di alcune analisi condotte in differenti condizioni. Tale area applicativa \u00e8 stata sviluppata negli anni 70 e ha trovato un largo impiego in tempi pi\u00f9 recenti grazie anche allo sviluppo di macchine in grado di realizzare la termogravimetria modulata. Quest'ultima configurazione consente di stimare l'energia di attivazione svolgendo un'unica analisi.\nL'analisi termogravimetrica \u00e8 stata utilizzata anche per identificare l'anisotropia in campioni di polimeri additivati con inorganici. In questo caso possono essere rilevati effetti di sedimentazione che possono presentarsi durante il processo di gelazione del polimero analizzando le due diverse facce del manufatto (lato superiore e lato inferiore). Se la distribuzione dell'additivo \u00e8 omogenea, i termogrammi dei due lati devono sovrapporsi, se il campione presenta sedimentazione, il lato inferiore avr\u00e0 un pi\u00f9 alto valore di massa residua rispetto al lato inferiore.\nEsempi.\nMolti esempi applicativi sono al giorno d'oggi presenti in letteratura e possono essere suddivisi in base alla categoria di materiale analizzato.\nComposti inorganici.\nNell'ambito dei composti chimici inorganici la principale applicazione riguarda le cinetiche di reazione in funzione della temperatura.\nUn esempio largamente riportato nella letteratura scientifica riguarda l'ossalato di calcio idrato (CaC2O4). \nIn questa applicazione \u00e8 possibile distinguere tre differenti fasi di perdita di peso in funzione della temperatura associabili a tre differenti reazioni:\nAltre applicazioni riguardano il controllo qualit\u00e0 di differenti materiali come ad esempio impasti cementizi, bitumi, lana di roccia e molto altro.\nMateriali organici.\nNella macro area dei materiali organici gli esempi applicativi risultano essere svariati data la relativamente bassa finestra di temperature di degradazione, generalmente inferiore ai 600 \u00b0C - 650 \u00b0C.\nSono riportati di seguito alcuni esempi applicativi:\nMateriali metallici.\nPrincipale applicazione di maggior interesse nel campo dei materiali metallici riguarda lo studio di differenti stati di ossidazione in funzione della temperatura e delle differenti atmosfere mediante le quali viene condizionata l'atmosfera all'interno della fornace. In generale l'ossidazione viene rilevata a seguito di un aumento di peso nel segnale e pu\u00f2 di conseguenza essere quantificata in funzione ad esempio della percentuale di ossigeno contenuta nel gas di condizionamento.\nCombinazione con altre tecniche.\nLa termogravimetria viene spesso associata e combinata con altre tecniche di caratterizzazione e analisi dei materiali con l'obiettivo di ottenere informazioni dettagliate ed approfondire il comportamento del materiale in funzione della temperatura e di altre variabili.\nLe due combinazioni maggiormente utilizzate sono:"}
{"id": "664191", "revid": "104265", "url": "https://it.wikipedia.org/wiki?curid=664191", "title": "Renitenza alla leva", "text": "La renitenza alla leva \u00e8 il rifiuto di prestare il servizio militare obbligatorio, in violazione dell'obbligo coattivo eventualmente imposto dalla legge.\nNel mondo.\nItalia.\nLa renitenza, sia prima che dopo l'unit\u00e0 d'Italia, ha sempre costituito reato, tradizionalmente punito con la reclusione nelle carceri italiane. Era un reato militare non prescrivibile. La pena era elevata al doppio in tempo di guerra.\nNell'Italia repubblicana la fattispecie del reato \u00e8 stata per lungo tempo disciplinata dal Decreto del Presidente della Repubblica 14 febbraio 1964 n. 237. In base all'art. 142 del D.P.R. 237/1964 il reato di renitenza si estingueva per prescrizione con il decorso di cinque anni dalla data di compimento del 45\u00ba anno di et\u00e0 (data di collocamento in congedo assoluto per limiti di et\u00e0).\nTuttavia dopo l'emanazione della legge 23 agosto 2004, n. 226 le chiamate al servizio militare obbligatorio in Italia sono state sospese a partire dal 1\u00ba gennaio 2005, limitando sostanzialmente la commissione del reato. Oggi la disciplina \u00e8 contenuta nel d.lgs. 15 marzo 2010 n. 66. (\"codice dell'ordinamento militare\")."}
{"id": "664198", "revid": "880848", "url": "https://it.wikipedia.org/wiki?curid=664198", "title": "Diserzione", "text": "La diserzione \u00e8 il reato commesso dal militare che, in tempo di pace o in guerra, abbandona il suo posto senza esserne autorizzato, con l'intenzione di non ritornare. \nDescrizione.\nNon va confusa con le meno gravi \"assenza non autorizzata\" o \"assenza senza permesso\", che sono forme temporanee di assenza dal servizio.\nIl reato nei codici penali militari di guerra di alcuni paesi, compreso quello italiano, in passato \u00e8 stato considerato passibile di pena di morte (nel caso del militare che passi al nemico o abbandoni il posto in presenza del nemico).\nL'abbandono del servizio pu\u00f2 avvenire in due modi:\nIn tempo di guerra la diserzione pu\u00f2 essere definita \"immediata\" quando il militare sia passato al nemico oppure si sia, senza permesso, assentato dalle file in presenza del nemico. Altro caso di diserzione immediata si ha quando il militare evade dal carcere o dalla reclusione militare.\nNel mondo.\nNelle forze armate statunitensi, nelle forze armate britanniche, della Nuova Zelanda, di Singapore e canadesi, e nelle forze di difesa australiane, il personale militare diventa AWOL (assente senza permesso) se manca dal suo posto senza una valida autorizzazione. Questo personale viene eliminato dai registri di unit\u00e0 dopo trenta giorni e quindi elencato come disertore.\nItalia.\nLe norme in vigore in Italia relative alla diserzione sono contenute negli art. 148-150 del Codice penale militare di pace (CPMP) e negli art. 143-150 del Codice penale militare di guerra (CPMG).\nPer la legge italiana commette reato di \"diserzione\" il militare in servizio alle armi che si allontana, senza autorizzazione, dal reparto e ne rimane assente per 5 giorni consecutivi (un solo giorno in tempo di guerra) o che, trovandosi legittimamente assente, non si presenta senza giusto motivo nei 5 giorni seguenti (due giorni in tempo di guerra)."}
{"id": "664207", "revid": "729019", "url": "https://it.wikipedia.org/wiki?curid=664207", "title": "George H. Thomas", "text": "Fu un ufficiale di carriera dell'esercito degli Stati Uniti e un generale dell'Unione durante la guerra di secessione americana, uno dei principali comandanti nel teatro di guerra dell'Ovest.\nLa carriera militare.\nNel 1831 George, sua sorella, e sua madre vedova furono costretti a fuggire di casa e a nascondersi nei boschi vicini, a causa della ribellione degli schiavi capeggiati da Nat Turner. Si diplom\u00f2 all'Accademia militare nel 1840, serv\u00ec come ufficiale subalterno in artiglieria nella guerra del 1841 contro gli indiani Seminole in Florida, e nella guerra contro il Messico nelle battaglie di Fort Brown, Resaca de la Palma, Monterrey, e Buena Vista, ricevendo tre promozioni per essersi distinto durante i combattimenti. Dal 1851 al 1854 svolse l'attivit\u00e0 di istruttore a West Point. Nel 1855 fu promosso al grado di maggiore nel II reggimento di cavalleria dal Segretario per la guerra Jefferson Davis. Il 26 agosto 1860 Thomas fu ferito al torace da una freccia indiana, vicino al fiume Brazos in Texas.\nLa guerra civile.\nAllo scoppio della guerra di secessione, tre dei superiori del reggimento a cui apparteneva Thomas (Albert Sidney Johnston, Robert E. Lee e William J. Hardee) dettero le dimissioni. Molti generali nativi del Sud erano molto indecisi nello scegliere tra la lealt\u00e0 ai loro stati e la lealt\u00e0 verso il loro Paese. La decisione di Thomas fu molto sofferta, ma alla fine opt\u00f2 per rimanere negli Stati Uniti. Come reazione, la sua famiglia tolse tutte le sue fotografie dalle pareti, distrusse le sue lettere e non volle mai pi\u00f9 parlare con lui. Ci\u00f2 nonostante, alcuni, nell'esercito dell'Unione, avevano dei dubbi riguardo alla sua lealt\u00e0. Il 18 gennaio 1861, pochi mesi dopo la battaglia di Fort Sumter, fece domanda per un lavoro come comandante dei cadetti all'Istituto militare della Virginia. Qualsiasi tendenza reale alla causa secessionista, tuttavia, sarebbe stata confutata quando egli rifiut\u00f2 l'offerta di John Letcher, Governatore della Virginia, di diventare comandante dell'artiglieria per l'esercito provvisorio della Virginia.\nThomas fu promosso in rapida successione (tenente colonnello il 25 aprile 1861 e colonnello il 3 maggio) nell'esercito regolare, e fu nominato generale di brigata dei volontari il 17 agosto. Nella prima Campagna di Manassas comand\u00f2 una brigata sotto il maggior generale Robert Patterson a Shenandoah Valley nell'ovest della Virginia, ma la sua successiva destinazione fu il teatro di guerra dell'Ovest. Il 18 gennaio 1862, al comando di una forza indipendente, nel Kentucky orientale, sconfisse i generali Confederati George B. Crittenden e Felix Zollicoffer nella battaglia di Mill Springs, conseguendo la prima importante vittoria dell'Unione nella guerra.\nShiloh e Corinth.\nIl 2 dicembre 1861 al generale di brigata Thomas fu assegnato il comando della I divisione dell'Armata dell'Ohio comandata dal maggior generale Don Carlos Buell. Fu presente nel secondo giorno della battaglia di Shiloh (7 aprile 1862), ma arriv\u00f2 quando lo scontro era oramai alla fine. Nonostante la vittoria a Shiloh, il maggior generale Ulysses S. Grant, fu severamente criticato a causa delle pesanti perdite subite nella battaglia e il suo superiore, maggior generale Henry W. Halleck, riorganizz\u00f2 il Dipartimento del Mississippi per rimuovere Grant dal comando. I tre Corpi d'armata del Dipartimento furono divisi e ricombinati in tre \"ali\". A Thomas, che il 25 aprile era stato promosso maggior generale effettivo, fu dato il comando dell'ala destra, consistente in quattro divisioni dell'ex Armata del Tennessee di Grant e una proveniente dall'Armata dell'Ohio. Thomas condusse con successo questa armata nell'assedio di Corinth. Il 10 giugno Grant ritorn\u00f2 al comando dell'originale Armata del Tennessee.\nPerryville, Stones River, Chickamauga, e Chattanooga.\nThomas riprese servizio sotto Don Carlos Buell. Verso la fine del 1862, durante l'invasione del Kentucky da parte del generale confederato Braxton Bragg, l'alto comando dell'Unione fu assai scontento delle tattiche troppo caute di Buell, ed offr\u00ec il comando dell'Armata dell'Ohio a Thomas che, per\u00f2, rifiut\u00f2. Thomas serv\u00ec come secondo in comando di Buell nella battaglia di Perryville; anche se tatticamente inconcludente, la battaglia arrest\u00f2 l'avanzata di Bragg nel Kentucky, che decise di ritirarsi nel Tennessee. Nuovamente delusi con Buell per l'inefficace inseguimento a Bragg, i comandi dell'Unione lo sollevarono dall'incarico, affidandolo al Maggior Generale William Rosecrans.\nCombattendo sotto Rosecrans nell'armata rinominata Armata del Cumberland, Thomas si mise in luce soprattutto nella battaglia di Stones River (31 dicembre 1862 - 2 gennaio 1863) nel Tennessee, tenendo il centro della linea di difesa dell'Unione e prevenendo, quindi, una vittoria di Bragg. Gli fu affidata la responsabilit\u00e0 dell'azione pi\u00f9 importante nella marcia da Decherd a Chattanooga durante la Campagna di Tullahoma (22 giugno \u2013 3 luglio 1863) e il passaggio del fiume Tennessee. Il 19 settembre, nella battaglia di Chickamauga, ancora una volta resistette in una posizione quasi impossibile contro l'attacco di Bragg, mentre la linea difensiva dell'Unione alla sua destra era crollata, rimettendo insieme le unit\u00e0 in rotta a \"Horseshoe Ridge \", impedendo cos\u00ec che una sconfitta si tramutasse in una disfatta completa. Il futuro presidente James Garfield, ufficiale di campo dell'Armata del Cumberland, raggiunse Thomas durante la battaglia per portargli l'ordine di ritirata di Rosecrans; quando Thomas disse che avrebbe voluto rimanere indietro per proteggere la ritirata dell'Armata, Garfield rifer\u00ec a Rosecrans che Thomas era \"fermo come una roccia\" (\"standing like a rock\"). Dopo la battaglia divenne molto conosciuto con il soprannome di \"Roccia di Chickamauga\", che voleva significare la sua determinazione nel tenere una posizione vitale contro qualunque possibilit\u00e0 di realizzazione.\nThomas succedette a Rosecrans nel comando dell'Armata del Cumberland poco prima della battaglia di Chattanooga (23 \u2013 25 novembre 1863), una sensazionale vittoria dell'Unione ottenuta dalle truppe di Thomas che occuparono le linee difensive confederate alla \"Missionary Ridge\" (tra l'altro, senza aver ricevuto esplicito ordine di avanzata da parte di Grant).\nAtlanta e Franklin/Nashville.\nNell'avanzata del maggior generale William Tecumseh Sherman attraverso la Georgia nella primavera del 1864, l'Armata del Cumberland divenne forte di 60.000 uomini e lo staff di Thomas forn\u00ec a Sherman logistica e genieri per l'intero gruppo di armate di Sherman. Nella battaglia di Peachtree Creek (20 luglio 1864), la linea difensiva di Thomas fu duramente danneggiata dall'armata del tenente generale John B. Hood durante il suo primo tentativo di rompere l'assedio di Atlanta.\nQuando Hood fugg\u00ec da Atlanta nell'autunno del 1864, prese ad essere una minaccia per la lunga linea di comunicazione di Sherman e fece ogni tentativo per costringere Sherman a inseguirlo, ma Sherman non se ne preoccup\u00f2 e progett\u00f2 la sua marcia verso il mare. Thomas rimase indietro per combattere Hood nella Campagna di Franklin/Nashville. Thomas, con un piccolo contingente, ingaggi\u00f2 una corsa con Hood verso Nashville, dove avrebbe ricevuto i rinforzi.\nIl 30 novembre 1864, nella Battaglia di Franklin, un ingente contingente delle forze di Thomas, sotto il comando del maggior generale John M. Schofield, inflisse a Hodd una grave sconfitta, tenendolo impegnato abbastanza a lungo per evitare di concentrare le sue forze a Nashville; l\u00ec, Thomas, riorganizz\u00f2 il suo esercito con militari provenienti da tutto l'Ovest, ma non si decise ad attaccare fino a quando la sua armata fosse stata pronta e il ghiaccio, che copriva il terreno, si fosse sciolto abbastanza da permettere ai suoi uomini di muoversi. Il Nord, incluso lo stesso generale Grant (che intanto era diventato generale in capo di tutte le armate dell'Unione), si mostr\u00f2 impaziente riguardo a questo ritardo. Fu inviato il maggior generale John A. Logan con l'ordine di sostituire Thomas e, subito dopo, Grant inizi\u00f2 un viaggio verso l'ovest da City Point in Virginia, per prendere lui stesso il comando.\nIl 15 dicembre Thomas attacc\u00f2, nella Battaglia di Nashville, e conquist\u00f2 il comando di Hood. Per la sua brillante vittoria, Thomas fu nominato maggior generale dell'esercito regolare, ricevendo le congratulazioni del Congresso. A causa di quanto successo a Nashville, per Thomas fu coniato un ulteriore soprannome: \"slitta di Nashville\" (\"The Sledge of Nashville\").\nGli ultimi anni.\nDopo la fine della guerra civile Thomas comand\u00f2 il Dipartimento militare del Kentucky e del Tennessee fino al 1869. Il presidente Andrew Johnson gli offr\u00ec il grado di tenente generale (con l'intento di metterlo al posto di Grant, un repubblicano e futuro presidente, con Thomas comandante in capo), ma il \"sempre leale\" Thomas chiese al Senato di ritirare il suo nome per la nomina, in quanto non aveva nessuna intenzione di entrare in politica. Nel 1869 richiese l'assegnazione del comando della Divisione del Pacifico, con quartier generale a San Francisco, citt\u00e0 nella quale mor\u00ec a causa di un infarto. \u00c8 sepolto a Troy nello stato di New York."}
{"id": "664210", "revid": "1543377", "url": "https://it.wikipedia.org/wiki?curid=664210", "title": "Comunit\u00e0 montana della Murgia Barese Sud-Est", "text": "La Comunit\u00e0 montana della Murgia Barese Sud-Est \u00e8 stata una comunit\u00e0 montana che comprendeva 7 comuni della citt\u00e0 metropolitana di Bari facenti parte dell'area delle Murge. La sede si trovava a Gioia del Colle.\nSoppressione.\nAssieme a tutte le comunit\u00e0 montane pugliesi, era stata soppressa l'8 gennaio 2009, con un decreto del presidente della Giunta della regione Puglia, Nichi Vendola.\nIl 24 luglio 2009, in base alle motivazioni di una sentenza della Corte Costituzionale in base ad un ricorso di Veneto e Toscana, la legge regionale che scioglieva gli enti viene dichiarata incostituzionale.\nNel 2010 la Regione Puglia approva un nuovo provvedimento che sopprime definitivamente l'ente. In seguito, ha altres\u00ec provveduto alla nomina di un commissario liquidatore.\nTerritorio.\nNe facevano parte:"}
{"id": "664215", "revid": "1305772", "url": "https://it.wikipedia.org/wiki?curid=664215", "title": "Poliammide", "text": "Le poliamm\u00ecdi (PA) sono macromolecole caratterizzate dal gruppo ammidico CO-NH, da cui dipendono molte propriet\u00e0 di questo tipo di composti.\nLe poliammidi possono essere sintetizzate tramite polimerizzazione per condensazione di un acido dicarbossilico e di una diammina oppure tramite polimerizzazione per apertura d'anello di un lattame.\nLa sigla utilizzata nell'etichettatura tessile per identificare le poliammidi \u00e8 \"PA\".\nCaratteristiche.\nLe caratteristiche dei singoli tipi di poliamm\u00ecde non differiscono molto: peso specifico relativamente basso, resistenza agli urti e all'usura, discreto isolamento elettrico, resistenza ai solventi, agli oli, ai grassi e ai carburanti. Auto estinguenti, hanno un elevato assorbimento di umidit\u00e0, quindi non sono indicate a contatto con l'acqua o quando si vogliono mantenere tolleranze impegnative.\nClassificazione delle poliamm\u00ecdi.\nAlle poliammidi appartengono due tipi di materiali:\nEsistono inoltre numerosi tipi di poliammidi ottenute facendo reagire tra loro le molecole pi\u00f9 diverse che contengono le funzioni adatte alla formazione di tale legame caratteristico. Ad esempio, dal punto di vista chimico, anche le proteine sono sistemi poliammidici, poich\u00e9 sono caratterizzate dal legame tra un gruppo acido -CO e un gruppo amminico -NH.\nPoliaramidi.\nUna classe particolare di nylon speciali, detti poliaramidi \u00e8 ottenuta da diammine aromatiche e acidi aromatici. I pi\u00f9 conosciuti sono il Nomex ed il Kevlar."}
{"id": "664217", "revid": "1632387", "url": "https://it.wikipedia.org/wiki?curid=664217", "title": "In bocca al lupo", "text": "In bocca al lupo \u00e8 un augurio di buona fortuna che si rivolge a chi sta per sottoporsi ad una prova rischiosa o difficile.\nNei secoli l'espressione ha assunto un valore scaramantico: per scongiurare l'eventualit\u00e0 di un avvenimento indesiderato, lo si esprime sotto forma di augurio. \"Andare nella bocca del lupo\" \u00e8 infatti una palese metafora per \"cacciarsi nei guai\". Consuetudine vuole che si risponda \"Crepi (il lupo)!\" a chi formula l'augurio.\nStoria.\nAnche se l'origine del modo di dire non \u00e8 chiara, come altre analoghe espressioni che hanno per protagonista il lupo, sembrerebbe legata all'immagine del lupo nella tradizione popolare come personificazione stessa del male; infatti il lupo, considerato animale feroce e dall'insaziabile voracit\u00e0 nella tradizione antica e medioevale, port\u00f2 morte e terrore fra gli abitanti delle campagne e delle zone di montagna, soprattutto fra pastori e cacciatori, divenendo in tutta Europa il protagonista negativo di numerose favole, leggende e storie che furono tramandate attraverso i secoli: basti ricordare le favole di Esopo e di La Fontaine, il lupo del \"Roman de Renart\" o il Lupo di Gubbio dei \"Fioretti di S. Francesco\". Di questa visione paurosa del lupo permangono tracce in numerose lingue europee sotto forma di modi di dire e proverbi.\nLa III edizione del \"Vocabolario degli Accademici della Crusca\", del 1691, riporta l'espressione \"andare in bocca al lupo\" con il significato di \"andare nel pot\u00e9re del nimico, incontrare da s\u00e9 il pericolo\" e l'espressione \"andare in bocca\", di significato pi\u00f9 generico, definita come \"andare in preda, restare nel potere\" del nemico (uomo, animale o spirito maligno), citando un esempio tratto da una delle \"Lettere\" di Guittone d'Arezzo del 1294 (\"Ma la povera femmina, accostandosi a quell'huomo, si accorse d'essere and\u00e1ta in bocca al lupo\"). L'espressione (ed altre simili come \"correre nella bocca del lupo\", \"mettersi in bocca al lupo\", \"cascare in bocca al lupo\", \"andare nella tana del lupo\"), col significato di \"finire nelle mani del nemico\", \"andare incontro a grave pericolo\" o \"incontrare da s\u00e9 un pericolo\" compare successivamente in altri dizionari, come ad esempio il \"Supplimento a'vocabolarj italiani\" di Giovanni Gherardini del 1853, il \"Vocabolario dell'uso toscano\" di Pietro Fanfani del 1863 (\u00absi diceva che \"andavano in bocca al lupo\", cio\u00e8 a certa rovina\u00bb) il \"Dizionario della Lingua Italiana\" di Niccol\u00f2 Tommaseo del 1865 e il \"Vocabolario Bolognese Italiano\" di Carolina Coronedi Berti del 1872.\nInterpretazione.\nIl detto sarebbe quindi nato dal linguaggio dei cacciatori come frase d'augurio di \"buona fortuna\", rivolta per antifrasi (cio\u00e8 con significato opposto a quello letterale) ai cacciatori stessi, e, per estensione, a chi si appresta ad affrontare una prova rischiosa o difficile. La risposta \"Crepi il lupo!\" sarebbe invece nata per estensione da altre espressioni, costruite analogamente col verbo \"crepare\", nelle quali alla lingua viene attribuito il potere magico di allontanare la cattiva sorte oppure di scongiurare un cattivo presagio, come, ad esempio, \"Crepi l'avarizia!\" e \"Crepi l'astrologo!\"."}
{"id": "664218", "revid": "767487", "url": "https://it.wikipedia.org/wiki?curid=664218", "title": "Pierluigi Pagni", "text": "Carriera.\nViene acquistato dalla Lazio nel 1958 proveniente dall'ASSI Spartacus. Dopo tre anni passati tra le riserve, fa il suo esordio in Serie A il 26 marzo 1961 nell'incontro che vede la Lazio affrontare in casa la Fiorentina. \u00c8 proprio una sua autorete che all'86\u00ba d\u00e0 la vittoria ai viola che si impongono per 2-1. La domenica seguente viene confermato titolare contro il Padova ed \u00e8 nuovamente una sconfitta casalinga sempre per 1-2.\nNon gioca pi\u00f9 fino al termine dell'annata 1960-61, conclusasi con la prima retrocessione della storia della Lazio, e la stagione successiva va in prestito alla formazione calabrese del Cosenza in Serie B.\nTorna alla Lazio nel 1962 e per cinque campionati \u00e8 uno degli inamovibili della formazione base indossando quasi sempre la maglia numero 5, ricoprendo spesso il ruolo di capitano. Con i \"biancocelesti\" realizza un solo gol nella partita -Lazio del 23 ottobre 1963 persa dai capitolini per 2-1.\nNel novembre 1968 Paolo Mazza, che spera di salvare la sua SPAL dalla retrocessione, lo acquista assieme a Spagni per fargli disputare il campionato di Serie B. L'operazione non riesce e la SPAL retrocede mentre Pagni gioca le sue ultime 15 partite prima del ritiro.\nIl suo bilancio nella Lazio \u00e8 di 180 presenze complessive di cui 168 in campionato, 11 in Coppa Italia ed una in Coppa delle Alpi."}
{"id": "664226", "revid": "4507", "url": "https://it.wikipedia.org/wiki?curid=664226", "title": "Telestesia", "text": ""}
{"id": "664227", "revid": "4507", "url": "https://it.wikipedia.org/wiki?curid=664227", "title": "Metagnomia", "text": ""}
{"id": "664228", "revid": "1893", "url": "https://it.wikipedia.org/wiki?curid=664228", "title": "Poliammidi", "text": ""}
{"id": "664230", "revid": "1546219", "url": "https://it.wikipedia.org/wiki?curid=664230", "title": "Il cortile degli Aragonesi", "text": "Il cortile degli Aragonesi \u00e8 una commedia teatrale in siciliano. \u00c8 presentata come \"una vastasata in tre atti di autore ignoto\". La versione pi\u00f9 famosa \u00e8 forse quella di Ignazio Buttitta, interpretata da Franco &amp; Ciccio e trasmessa in televisione nel 1977. Una versione di Filippo La Porta \u00e8 stata messa in scena nell'ottobre 2006 a Palermo.\nScritta nel Settecento, narra della vita del popolo di Palermo in quell'epoca, ed \u00e8 inframezzata da poesia e musica, che si rif\u00e0 totalmente alla tradizione rinascimentale siciliana."}
{"id": "664231", "revid": "1889177", "url": "https://it.wikipedia.org/wiki?curid=664231", "title": "SCF (azienda)", "text": "SCF \u00e8 una societ\u00e0 costituita nel 2000 composto da oltre 400 case discografiche, major e indipendenti, con lo scopo di raccogliere e successivamente ripartire i compensi, dovuti ad artisti e produttori per la diffusione in pubblico di musica registrata, nel rispetto di quanto stabilito dalle direttive dell'Unione europea e dalla legge sul diritto d'autore italiano.\nDescrizione.\nSCF gestisce i contratti per l'utilizzo del repertorio discografico nazionale e internazionale pubblicato in Italia. Attraverso il rilascio di un'unica licenza il Consorzio permette la diffusione in pubblico del repertorio musicale delle case discografiche rappresentate, nonch\u00e9 di effettuare le copie tecniche funzionali all'utilizzo.\nLe direttive dell'Unione Europea e la legge sul diritto d'autore italiano riconoscono e tutelano sia i diritti degli autori che compongono i brani (gestiti da Siae), sia i diritti dei produttori che realizzano le registrazioni musicali (i diritti discografici). Ci\u00f2 significa che per diffondere in pubblico musica registrata (quando protetta da diritto d'autore), qualunque sia il mezzo utilizzato (radio, televisione, supporto audio, ecc.), \u00e8 necessario riconoscere un compenso a SCF, autonomo rispetto a quanto dovuto alla SIAE per autori ed editori.\nSCF gestisce i diritti per la maggior parte delle occasioni in cui viene diffusa in pubblico musica registrata, sia in formato audio sia video, appartenente al repertorio delle imprese discografiche rappresentate.\nCi\u00f2 avviene comunemente nei seguenti contesti:\nLa societ\u00e0 si occupa, inoltre, di alcuni dei diritti legati alle forme di utilizzo di musica attraverso internet e le nuove tecnologie: simulcasting, webcasting, download, mobilecasting. \n\u00c8 uno dei soggetti formalmente legittimato alla raccolta dei compensi per i diritti discografici. La diffusione in forma pubblica di opere coperte dal diritto d'autore - qualsiasi sia il mezzo utilizzato - senza il corrispettivo pagamento, \u00e8 inoltre perseguibile, come riaffermato da pi\u00f9 tribunali italiani.\nLa normativa.\nDiritti discografici.\nLe direttive dell'Unione Europea e la Legge sul diritto d'autore (L. 633/41) riconoscono ai produttori discografici e agli artisti interpreti ed esecutori un compenso in caso di pubblica diffusione delle registrazioni musicali (diverso e indipendente dal compenso dovuto a Siae) e conferiscono alle imprese discografiche il diritto esclusivo di autorizzare le duplicazioni di tali registrazioni.\nLa legge intende cos\u00ec tutelare gli investimenti del produttore discografico, che impegna risorse per realizzare il prodotto musicale e il lavoro dell'artista che presta la propria interpretazione per l'incisione discografica. Per diffondere musica registrata in un luogo pubblico, qualunque sia il mezzo utilizzato (radio, tv, cd, computer, lettore mp3, radio in store, ecc.) \u00e8 quindi necessario riconoscere un compenso ai produttori discografici, titolari delle registrazioni musicali ed agli artisti interpreti ed esecutori delle stesse.\nL'idoneit\u00e0 di SCF.\nIl recente D.P.C.M. 19.12.12 (Pubblicato in G.U. n. 59 in data 11 marzo 2013) prevede i requisiti minimi necessari per le imprese che svolgono attivit\u00e0 di intermediazione dei diritti connessi al diritto d'autore, come SCF e i relativi oneri di comunicazione.\nSCF ha adempiuto a quanto previsto dal menzionato D.P.C.M. e figura nell'elenco delle imprese di intermediazione dei diritti connessi al diritto d'autore che hanno comunicato l'inizio dell'attivit\u00e0 e che hanno ottemperato agli obblighi di comunicazione previsti dalla normativa, pubblicato sul sito della Presidenza del Consiglio dei Ministri - Dipartimento per l'Informazione e l'Editoria."}
{"id": "664242", "revid": "1543377", "url": "https://it.wikipedia.org/wiki?curid=664242", "title": "Nazionale di calcio delle Bahamas", "text": "La nazionale di calcio delle Bahamas \u00e8 la rappresentativa nazionale calcistica delle omonime isole caraibiche, posta sotto l'egida della Bahamas Football Association ed affiliata alla CONCACAF.\nNel ranking FIFA la squadra ha raggiunto come massimo piazzamento il 138\u00ba posto nel settembre 2006. Occupa la 202\u00aa posizione, precedendo soltanto nove selezioni.\nPartecipazioni ai tornei internazionali.\nCampionato CONCACAF.\nLa nazionale bahamense non ha mai disputato il Campionato CONCACAF, l'antenato della Gold Cup svoltosi dal 1963 al 1989: affiliata alla confederazione continentale dal 1973, non ha mai partecipato alle qualificazioni.\nCoppa dei Caraibi.\nI \"Baha Boyz\" non si sono mai qualificati alla fase finale della Coppa dei Caraibi.\nStatistiche dettagliate sui tornei internazionali.\nOlimpiadi.\nSi veda la pagina della nazionale olimpica.\nRosa attuale.\nLista dei giocatori convocati per le partite valevoli per le qualificazioni ai mondiali 2022.\n\"Statistiche aggiornate al 3 giugno 2021.\"\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "664244", "revid": "7077", "url": "https://it.wikipedia.org/wiki?curid=664244", "title": "Banana Split", "text": ""}
{"id": "664246", "revid": "1652635", "url": "https://it.wikipedia.org/wiki?curid=664246", "title": "Jean Dubuffet", "text": "\u00c8 considerato il fondatore del movimento artistico dell'Art Brut.\nBiografia.\nDopo aver frequentato per due anni l'Accademia d'Arte locale, nel 1918 si reca a Parigi per frequentare l'Acad\u00e9mie Julian, che lascia dopo appena sei mesi. In questo periodo frequenta Suzanne Valadon, Fernand L\u00e9ger e Raoul Dufy, ed ha una forte influenza su di lui il libro di Hans Prinzhorn \"sull'arte degli alienati\"; Dubuffet \u00e8 anche affascinato dalla produzione dei popoli primitivi, dall'arte africana, dai disegni tracciati dai bambini e dai malati di mente.\nNel 1923 vive in Italia e nel 1924 in Sudamerica. Smette di dipingere per molti anni, lavorando come disegnatore industriale. Per un lungo periodo si occupa della gestione dell'Azienda vinicola familiare di Buenos Aires. La scelta di diventare pittore \u00e8 avvertita in lui fin dai tempi dell\"'Acad\u00e9mie Julian\" ma poi, pi\u00f9 volte ritrattata, diventa definitiva nel 1942 e, nel 1944, tiene la sua prima mostra personale alla Galerie Ren\u00e9 Drouin di Parigi. In questo periodo lo stile delle sue opere \u00e8 influenzato dall'astrattismo di Paul Klee.\nL'attivit\u00e0 artistica.\nInizia nel 1945 il vero e pi\u00f9 sentito percorso artistico di Dubuffet, quando teorizza e introduce il concetto di Art Brut, lavori che sono spontanei, immediati, prodotti da persone prive di specifica formazione artistica, come i malati mentali, i bambini. Nel 1947, assieme ad Andr\u00e9 Breton, Paulhan e Drouin fonda la \"Compagnie de l'art brut\": il termine definisce l'attivit\u00e0 creativa di \"artisti loro malgrado\", che creano senza intenzioni estetiche, per una personale pulsione emotiva confluente in una comunicazione immediata e sintetica. Contemporaneamente organizza una mostra esponendo i disegni di bambini e alienati mentali.\nOrganizza la sua prima personale americana che si svolger\u00e0 a New York, alla Pierre Matisse Gallery.\nSin dall'inizio della sua avventura artistica, Jean Dubuffet rivendica delle posizioni anticulturali, poich\u00e9 secondo lui la cultura impoverisce, soffoca, livella, genera tenebre e, per dirla in altri termini, \u00e8 asfissiante.\nIl suo obiettivo \u00e8 quello di liberarsi della tradizione artistica, per andare alla ricerca di forze artistiche originali e tracciare una nuova strada per l'arte.\nSeguendo l'esempio di numerosi pittori dell'avanguardia, quali Kandinskij, Mir\u00f2 o Klee, Dubuffet presta un'attenzione speciale ai disegni infantili. Confrontando un grande numero di disegni e dipinti eseguiti da Dubuffet tra gli anni Quaranta e Cinquanta con opere infantili che egli ha avuto tra le mani e che hanno suscitato il suo interesse, \u00e8 facile riscontrare una serie di influenze iconografiche e formali.\nIl disegno infantile non costituisce per lui un modello estetico. Se a livello formale sono presenti alcune similitudini con l'arte infantile, questo elemento deve essere letto come il riflesso di un'influenza determinante di tutt'altra portata, che permea il suo approccio filosofico e ideologico.\nNew York lo colpisce, e vi risiede dal 1951 al 1952; dopodich\u00e9 torna a Parigi, dove ha luogo nel 1954 una retrospettiva al \"Cercle Volney\".\nDal 1949 al 1960 si dedica a vari cicli di opere: \"Paysage Grotesque\" (1949-1950), \"Corps de Dames e Sols et Terrains\" (1950-1952), \"Assemblage e Texturologie\" (1953-1959), \"Materiolog\u00eces\" (1959-1960).\nSperimenta anche in campo musicale, assieme all'amico Asger Jorn.\nNel 1957 lo Schloss Morsbroich a Leverkusen, in Germania, \u00e8 il primo museo che gli dedica una retrospettiva. Lo seguiranno successivamente il Mus\u00e9e des Arts D\u00e9coratifs di Parigi, il Museum of Modern Art di New York, l'Art Institute di Chicago, lo Stedelijk Museum di Amsterdam, la Tate Gallery di Londra e la Solomon R. Guggenheim Museum di New York.\nVenezia ospita le sue opere a Palazzo Grassi nel 1964, con l'esposizione dei quadri di una serie iniziata nel 1962, l\"'Hourloupe\".\nViene pubblicata una raccolta di scritti, \"Prospectus et tous \u00e9crits suivants\" nel 1967, anno in cui inizia la realizzazione di strutture architettoniche da lui progettate; poco dopo inizia varie sculture monumentali commissionategli per esterni.\nNel 1971 realizza i suoi primi oggetti scenici, i \"practicables\". Nel 1980-1981 ha luogo una ricca retrospettiva all'Akademie der K\u00fcnste di Berlino, al Museum Moderner Kunst di Vienna e alla Joseph-Haubrichkunsthalle di Colonia.\nNel 1981 il Solomon R. Guggenheim Museum di New York gli dedica una mostra in occasione dell'ottantesimo compleanno.\nDubuffet muore a Parigi il 12 maggio 1985."}
{"id": "664253", "revid": "1610933", "url": "https://it.wikipedia.org/wiki?curid=664253", "title": "Damalisco di Hunter", "text": ""}
{"id": "664255", "revid": "21880", "url": "https://it.wikipedia.org/wiki?curid=664255", "title": "Hirola", "text": ""}
{"id": "664257", "revid": "21880", "url": "https://it.wikipedia.org/wiki?curid=664257", "title": "Beatragus", "text": ""}
{"id": "664258", "revid": "78273", "url": "https://it.wikipedia.org/wiki?curid=664258", "title": "Damaliscus lunaticus hunteri", "text": ""}
{"id": "664259", "revid": "1448629", "url": "https://it.wikipedia.org/wiki?curid=664259", "title": "Antieroe", "text": "L'antieroe (al femminile antieroina) \u00e8 un personaggio protagonista in diverse opere narrative nei media che manca di alcune delle tradizionali qualit\u00e0 dell'eroe, come altruismo, idealismo, coraggio, nobilt\u00e0 e forza d'animo, bont\u00e0, oppure dimostra qualit\u00e0 opposte.\nMentre il classico eroe mostra qualit\u00e0 superiori a quelle comuni, gli antieroi appaiono inferiori al lettore medio come intelligenza, dinamismo o motivazione sociale: tanto che Robbe-Grillet parla di \"questi eroi senza naturalezza e senza identit\u00e0\".\nIl termine \u00e8 talvolta usato in senso pi\u00f9 ampio per comprendere l'eroe imperfetto o parzialmente cattivo, nella tradizione letteraria dell'eroe byroniano.\nL'antieroe \u00e8 perlopi\u00f9 inteso dall'autore come oggetto della simpatia e dell'immedesimazione del pubblico, poich\u00e9, nonostante sia solitamente portatore di tratti negativi e quindi possa assumere il ruolo di personaggio cattivo, non \u00e8 mai realmente o completamente malvagio, ma si \u00e8 opposto al bene per altre ragioni, mascherando una personalit\u00e0 originariamente positiva. Dunque l'antieroe, anche quando riveste il ruolo di antagonista, si distingue dal cattivo che si oppone al protagonista nella vicenda per scopi puramente malvagi. Pu\u00f2 anche ricoprire un ruolo meno importante e quindi secondario, ad esempio nelle figure di Tersite e Dolone nell\"'Iliade\".\nStoria.\nPrecursori.\nL'archetipo antieroico \u00e8 rintracciabile almeno fino ai tempi del Tersite di Omero; ed \u00e8 stato identificato nel teatro greco classico, come pure nella satira latina e nella letteratura rinascimentale, come nel \"Don Chisciotte\" o la canaglia picaresca.\nQueste figure sono tuttavia servite principalmente da antagonisti per l'eroe - o per il genere eroico - e solo poco a poco l'antieroe \u00e8 giunto alla ribalta a pieno diritto, seguendo il processo che Northrop Frye chiama il centro immaginario \"di gravit\u00e0\" che lentamente discende dall'aristocratico feudale al democratico urbano, spostando di conseguenza la letteratura dal poema epico all'ironico.\nNell'accezione contemporanea il termine \"antieroe\" \u00e8 databile al 1714; e la fine del XVIII secolo ha visto un fine esempio del tipo ne \"Il nipote di Rameau\", un dialogo satirico di Diderot, anche se qui il protagonista resta ancora posizionato in dialogo con un rappresentante normativo della posizione autoriale.\nIl romanticismo ottocentesco, con la sua critica sociale, ha visto l'antieroe diventare ancora pi\u00f9 importante, spesso nella forma del doppio gotico, fino a quando il personaggio principale di \"Memorie dal sottosuolo\" di F\u00ebdor Dostoevskij ha portato la figura alla fioritura e all'indipendenza.\nApogeo.\nBasandosi su Dostoevskij, la prima met\u00e0 del XX secolo ha visto l'apogeo dell'antieroe, prima in figure come K, il protagonista di vari romanzi di Kafka, quindi negli scritti degli esistenzialisti francesi, come ne \"Lo straniero\" di Camus (1942) o \"La nausea\" di Sartre (1938) con i personaggi centrali senza radici e indecisi alla deriva attraverso le loro vite.. Tra i personaggi antieroi nell'Ottocento ci sono quelli delle opere di Giovanni Verga (Ciclo dei Vinti) nonch\u00e9 poi quelli dei romanzi dei primi decenni del Novecento, cio\u00e8 i romanzi della crisi e il romanzo psicologico. Oltre al gi\u00e0 citato Kafka, si ricordano anche i personaggi delle opere di Italo Svevo (\"Una vita\", \"Senilit\u00e0\", \"La coscienza di Zeno\"), Luigi Pirandello (nella narrativa e nel teatro), Proust (\"Alla ricerca del tempo perduto\"), James Joyce, Virginia Woolf, Robert Musil (\"L'uomo senza qualit\u00e0\"), Thomas Mann (\"I Buddenbrook\").\nUn decennio pi\u00f9 tardi, l'antieroe raggiunse la letteratura americana, per dominarla fino a met\u00e0 degli anni sessanta come una figura solitaria alienata, incapace di comunicare - seppure pi\u00f9 proattivo in genere del suo omologo francese - nelle opere di Jack Kerouac e Norman Mailer e di molti altri. L'equivalente britannico apparve nelle opere dei cosiddetti \"Giovani arrabbiati\" (\"Angry young men\") degli anni settanta.\nLe proteste collettive della controcultura degli anni sessanta (Il Sessantotto) videro gradualmente eclissarsi dal risalto nella narrativa l'antieroe solitario, bench\u00e9 non senza successive riprese in forma letteraria o cinematografica.\nNel contesto videoludico.\nA causa del ricco numero di trame nell'ambito videoludico venutosi a costituire nel corso del tempo, vi \u00e8 un numero di antieroi piuttosto elevato appartenenti a diversi videogiochi. Alcuni sono diventati delle vere e proprie icone nel contesto videoludico: tra questi Kratos di \"God of War\", Max Payne dell'omonima serie, l'Agente 47 di \"Hitman\", Shadow the Hedgehog di \"Sonic\", Cole MacGrath di \"Infamous\" e i diversi protagonisti di intere serie come \"Grand Theft Auto\" e \"Saints Row\".\nNel lessico sportivo.\nL'antieroe nello sport non \u00e8 tipicamente un giocatore di squadra; sfida la burocrazia, imposta il suo profitto finanziario oltre la fedelt\u00e0 al club, eppure acquisisce ancora un grande seguito di fan, per mezzo della sua attualizzazione dell'archetipo del ribelle. Due esempi di antieroi sportivi molto conosciuti sono Zlatan Ibrahimovi\u0107 e Mario Balotelli.\nNel wrestling.\nNel wrestling l'anti-eroe viene detto tweener (dall'inglese \"'tween\", ovvero \"tra\"), infatti agisce per se stesso mettendosi spesso sia contro i face (ovvero i buoni), sia contro gli heel (i cattivi). L'esempio pi\u00f9 noto \u00e8 quello di The Undertaker."}
{"id": "664260", "revid": "1610933", "url": "https://it.wikipedia.org/wiki?curid=664260", "title": "Procavia arboricola", "text": ""}
{"id": "664261", "revid": "834", "url": "https://it.wikipedia.org/wiki?curid=664261", "title": "Disertore", "text": ""}
{"id": "664264", "revid": "18379", "url": "https://it.wikipedia.org/wiki?curid=664264", "title": "Suddiacono", "text": "Il suddiacono era un ministro di culto della Chiesa cattolica, e lo \u00e8 tuttora nelle Chiese ortodosse calcedonesi, nelle Chiese ortodosse orientali e in alcune chiese della Comunione anglicana.\nNella Chiesa latina.\nNella Chiesa cattolica, questo \"grado\" del sacramento dell'ordine \u00e8 ormai desueto nella stragrande maggioranza delle diocesi e degli Ordini religiosi di rito latino.\nPapa Paolo VI con la lettera apostolica \"Ministeria quaedam\" del 15 agosto 1972 ha fatto cessare il conferimento del suddiaconato e dei quattro ordini minori nella Chiesa latina. Tuttavia esso \u00e8 ancora conferito in alcune comunit\u00e0 che mantengono l'antico rito romano a norma dell'istruzione \"Universae Ecclesiae\" del 30 aprile 2011. A differenza di quanto avveniva in passato, comunque, il suddiacono non \u00e8 pi\u00f9 considerato un chierico.\nPrima del Concilio Vaticano II e della riforma del diritto canonico.\nPrima della riforma avviata da Paolo VI e recepita nel Codice di diritto canonico, il \"suddiacono\" era un chierico che aveva ricevuto l'ordine del suddiaconato, in virt\u00f9 del quale poteva toccare i vasi sacri e portarli all'altare. Nella Messa solenne il suddiacono aveva anche il compito di cantare l'epistola, oltre che di servire il diacono e di versare l'acqua nel calice all'Offertorio.\nSecondo l'impostazione della teologia manualistica tradizionale, la materia dell'ordinazione suddiaconale era la consegna del calice e della patena vuoti da parte del vescovo. Insegne proprie del suddiacono erano il manipolo e la tunicella.\nCome gli ordini minori, il suddiaconato \u00e8 sempre stato considerato d'istituzione ecclesiastica: secondo i teologi, e in particolare Tommaso d'Aquino, la Chiesa ha la facolt\u00e0 di dividere i poteri propri del diaconato (di istituzione divina) in pi\u00f9 parti potenziali a seconda delle necessit\u00e0. \nNella Chiesa latina alla ricezione del suddiaconato era legato l'obbligo formale del celibato: pertanto la ricezione del suddiaconato era impedimento dirimente al matrimonio. Per questo motivo legato all'ordinamento canonico, il suddiaconato era considerato un ordine maggiore. Presso le Chiese orientali, invece, il suddiaconato \u00e8 a tutti gli effetti un ordine minore, e difatti l'impedimento al matrimonio scaturisce dal diaconato."}
{"id": "664265", "revid": "5301339", "url": "https://it.wikipedia.org/wiki?curid=664265", "title": "Utopie", "text": ""}
{"id": "664267", "revid": "5301402", "url": "https://it.wikipedia.org/wiki?curid=664267", "title": "Calcio Napoli", "text": ""}
{"id": "664269", "revid": "5301408", "url": "https://it.wikipedia.org/wiki?curid=664269", "title": "Napoli Calcio", "text": ""}
{"id": "664274", "revid": "1543377", "url": "https://it.wikipedia.org/wiki?curid=664274", "title": "Nazionale di calcio di Barbados", "text": "La nazionale di calcio di Barbados \u00e8 la rappresentativa nazionale calcistica dell'omonima isola caraibica, posta sotto l'egida della Barbados Football Association ed affiliata alla CONCACAF.\nLa squadra non ha mai raggiunto la qualificazione per i pi\u00f9 prestigiosi tornei internazionali, tuttavia ha disputato otto edizioni della Coppa dei Caraibi, classificandosi al secondo posto in casa nel 1985.\nNell'ambito del ranking FIFA, il miglior piazzamento \u00e8 stato il 92\u00ba posto nell'ottobre 2009.\nPartecipazioni ai tornei internazionali.\nCampionato CONCACAF.\nLa nazionale di Barbados non ha mai partecipato al Campionato CONCACAF, l'antenato della Gold Cup, pur avendo tentato la via delle qualificazioni senza successo nel 1977.\nCoppa dei Caraibi.\nI \"Bajan Tridents\" hanno disputato otto edizioni della Coppa dei Caraibi, centrando come miglior risultato un secondo posto durante la rassegna casalinga del 1985.\nRosa attuale.\nLista dei giocatori convocati per le partite valevoli per le qualificazioni ai mondiali 2022.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "664275", "revid": "712828", "url": "https://it.wikipedia.org/wiki?curid=664275", "title": "Telos (Guerre stellari)", "text": ""}
{"id": "664278", "revid": "880848", "url": "https://it.wikipedia.org/wiki?curid=664278", "title": "Redunca redunca", "text": "La cervicapra redunca o semplicemente cervicapra (Redunca redunca) \u00e8 un'antilope dell'Africa centrale. In inglese viene chiamata \"Bohor reedbuck\", in swahili \"tohe\".\nDescrizione.\nLa cervicapra \u00e8 un'antilope di medie dimensioni: 75\u00a0cm di altezza al garrese per un peso di circa 50\u00a0kg. Ha un pelo folto e lungo, di colore fulvo screziato di grigio, bianco sul ventre. La coda \u00e8 corta e bianca nella parte inferiore. I maschi hanno corna robuste, divergenti verso l'esterno, con una curvatura all'indietro seguita da una controcurvatura in avanti, per una lunghezza complessiva di circa 40\u00a0cm.\nHabitat e alimentazione.\nLe cervicapre vivono soprattutto nei terreni erbosi vicino all'acqua. Si nutrono in genere di erba, ma durante la stagione secca si possono adattare ad altri alimenti vegetali; nei pressi di fattorie sono state anche viste nutrirsi di grano e altri cereali.\nComportamento.\nLe cervicapre vivono in coppie o in gruppi familiari, sporadicamente in grandi branchi. Sono territoriali ma anzich\u00e9 marcare il territorio con segnali odorosi (come altre antilopi) dichiarano il proprio possesso emettendo dei versi molto peculiari, simili a fischi o gracidii di rane. Sono animali diurni, ma si ritirano all'ombra nelle ore pi\u00f9 calde.\nRiproduzione.\nLa gestazione dura 220 giorni e il parto \u00e8 uniparo. La vita media della cervicapra \u00e8 di 10 anni."}
{"id": "664279", "revid": "109651", "url": "https://it.wikipedia.org/wiki?curid=664279", "title": "Most Wanted (programma televisivo)", "text": "Most Wanted \u00e8 stato un programma televisivo italiano, trasmesso dall'emittente MTV Italia condotto da Alessandro Cattelan.\nFu trasmesso per la prima volta dal 4 ottobre 2004, in diretta dagli studi di Mtv a Milano dalle 16.00 alle 17.00; and\u00f2 in onda fino al 31 dicembre 2004, per poi prendersi una pausa nella prima settimana di gennaio, e ricominciare il 10 gennaio 2005 sempre in diretta ma dalle 18.00 alle 19.00.\nInsieme ad Alessandro Cattelan figuravano diversi opinionisti fissi, tra cui Nadia Baiardi, una cosplayer conosciuta come NadiaSK.\nIl programma offriva ampio spazio a quei giovani che avevano voglia di dire qualcosa, tramite e-mail, telefono o direttamente dal pubblico presente in studio. \nIl 21 marzo 2005, in occasione dei Blooming Days della rete, fu trasmessa una puntata speciale in diretta dalle 18.00 alle 20.00 con tutti i volti della rete.\nL'ultima puntata \u00e8 andata in onda il 13 maggio 2005.\nNon vi furono altre stagioni dello show; la fine di Most Wanted ha posto del tutto fine alla serie di programmi televisivi pomeridiani che avevano un filo diretto con i telespettatori, iniziato 7 anni prima con Select. Nel 2007 tuttavia, alla stessa ora, ha preso vita Our Noise, che poi \u00e8 diventato l'anno dopo Your Noise, che per\u00f2 non riscuote lo stesso successo dei suoi predecessori di quella fascia oraria."}
{"id": "664283", "revid": "125211680", "url": "https://it.wikipedia.org/wiki?curid=664283", "title": "Ferrovia Milano-Asso", "text": "La ferrovia Milano-Asso \u00e8 una linea ferroviaria di propriet\u00e0 regionale a scartamento ordinario che collega Milano all'area canzese-assese, passando per Erba ed altre localit\u00e0 brianzole. L'impianto capotronco settentrionale \u00e8 la stazione di Canzo-Asso, il cui nome composito deriva dal fatto che si trova in territorio del comune di Canzo, ma in posizione tale che possa servire il vicino comune di Asso.\nLa gestione dell'infrastruttura ferroviaria e delle stazioni \u00e8 svolta da FerrovieNord S.p.A., societ\u00e0 del Gruppo FNM che ne avr\u00e0 competenza fino al 31 ottobre 2060, sulla base delle concessioni rinnovate con Decreto Dirigenziale del Ministero dei trasporti e della navigazione n. 3239/2000.\nIl servizio passeggeri regionale e suburbano \u00e8 svolto da Trenord Srl che opera sulla base di un contratto di servizio stipulato con la Regione Lombardia e relativo al periodo 2015-2020.\nStoria.\nProgetto e costruzione.\nNel 1877, il belga Albert Vaucamp, che aveva ottenuto la concessione della ferrovia Milano-Saronno, present\u00f2 al Ministero dei lavori pubblici la domanda di costruzione di un'altra linea ferroviaria che collegasse Erba a Milano, utilizzando il tronco Milano Bovisa-Milano Cadorna. Il progetto era redatto dall'Ingegner Ambrogio Campiglio e prevedeva una diramazione che unisse la stazione di San Pietro martire a quella di Camnago-Lentate sulla Milano-Chiasso.\nLa convenzione fu stipulata il 18 maggio 1877 e approvata con atto legislativo il 15 giugno dello stesso anno. Con Regio Decreto del 7 marzo 1878 fu approvata la cessione della concessione alla \"Societ\u00e0 anonima delle Ferrovie Milano-Saronno e Milano-Erba\" (FMSME) che nel 1883 divent\u00f2 Societ\u00e0 Anonima delle Ferrovie Nord Milano (FNM).\nPrimi anni d'esercizio.\nLa linea ferroviaria fu inaugurata ufficialmente il 31 dicembre 1879, sebbene nei mesi precedenti i tronchi erano stati aperti all'esercizio man mano venivano completati e collaudati. Il 28 giugno dell'anno successivo fu aperto al traffico la diramazione da Seveso San Pietro a Camnago-Lentate. Questo tronco si connetteva alla Milano-Chiasso riducendo di 6 chilometri il collegamento fra Milano e Como, per cui la Societ\u00e0 Anonima organizz\u00f2 subito delle coppie di treni Milano Cadorna-Camnago in coincidenza con i \"direttissimi\" che si fermavano presso la stazione di Camnago-Lentate diretti a Como e in Svizzera.\nIl tronco Milano Cadorna-Milano Bovisa, essendo in comune con la ferrovia Milano-Saronno, era dotato di due binari a livello stradale. Nel 1887 su richiesta della Societ\u00e0 per le Strade Ferrate del Mediterraneo per il necessario ampliamento dello \"scalo merci di Milano Porta Sempione\", le Ferrovie Nord procedettero all'abbassamento in trincea del tratto che incrociava il tronco di collegamento tra la vecchia stazione Centrale e la stazione di Milano Porta Genova. Nel 1895, a seguito della necessit\u00e0 di ampliare il parco manovra di via Mario Pagano fu trasferito in trincea anche il tratto fino a Milano Cadorna.\nNel 1888, in collaborazione con la Societ\u00e0 Italiana per le strade ferrate meridionali, le Ferrovie Nord Milano costruirono un nuovo impianto a Merone, denominato Merone-Ponte Nuovo, perch\u00e9 potesse essere utilizzato dalla ferrovia Como-Lecco. La vecchia stazione di Merone fu pertanto abbandonata.\nLa prima met\u00e0 del Novecento: potenziamento dell'infrastruttura.\nNonostante l'entit\u00e0 del traffico registrato fin dalla sua apertura, la Milano-Erba rimase a binario singolo per diversi anni. Nel 1909, la societ\u00e0 ferroviaria milanese present\u00f2 domanda per il raddoppio tra Bovisa e Seveso e per la posa del terzo binario fra Milano Bovisa e Affori. Tuttavia la Convenzione fu firmata quattro anni dopo, il 30 luglio 1913, e approvata con il Regio Decreto 29 agosto 1913. L'ingresso in guerra e successivi fattori economici, tra cui il progetto di elettrificazione, spinsero le Ferrovie Nord a rimandare l'esecuzione dell'opera dopo la seconda met\u00e0 degli anni venti: il doppio binario fu inaugurato fra Bovisa e Varedo il 16 febbraio 1928, quello fra quest'ultima stazione e Bovisio Mombello fu aperto il 30 marzo e Seveso fu servita dalle nuove rotaie l'8 maggio..\nEra in progetto di collegare Arosio e Roman\u00f2 Fornaci con la linea Renate-Roman\u00f2 Fornaci e con la Monza-Molteno, all'epoca gestite fino al 1913 dalle Ferrovie Nord, poich\u00e9 con l'apertura di queste due linee, la zona industriale delle Fornaci di Briosco era intenzionata a realizzare un collegamento diretto a Monza, con eventuale estensione ad Arosio e congiunzione con la linea per Asso, ma il progetto non fu mai realizzato.\nPrima del raddoppio, si complet\u00f2 l'estensione della linea fino a Canzo e ad Asso: un progetto che nacque durante il secondo decennio del XX secolo. La convenzione per l'esercizio della Erba-Asso stipulata con i ministeri competenti fu approvata con Regio Decreto 5 ottobre 1913, n. 1350. La prima guerra mondiale ferm\u00f2 i lavori che poterono essere ripresi e completati solo al termine del conflitto. La ferrovia fu aperta all'esercizio il 16 giugno 1922 e comport\u00f2 l'abbandono della stazione di Erba-Incino a favore dell'attuale ubicata nella parte orientale della cittadina comasca. Nello stesso tempo, in quanto per ragioni tecniche non fu possibile raggiungere direttamente Asso, fu aperta la stazione capotronco di Canzo-Asso, posta in territorio di Canzo a servizio anche del comune limitrofo e della Valassina.\nCon il Regio Decreto 22 agosto 1925, n. 1577, fu approvata la realizzazione dell'alimentazione elettrica della Milano-Saronno e della Milano-Meda, un progetto i cui primi studi risalivano al 1916. Il sistema optato dalla societ\u00e0 milanese era quello a corrente continua a 3000 Volt. I lavori per la messa in opera di pali e catenaria furono completati gi\u00e0 nell'autunno del 1928, ma il servizio con la nuova trazione fu attivato solamente nel maggio 1929. Entrambe le linee erano alimentate dalla sottostazione elettrica di Novate Milanese.\nIl progetto di elettrificazione permise alle Ferrovie Nord Milano di potenziare le sue linee sociali. Oltre alla realizzazione del raddoppio Bovisa-Seveso, si trasformarono in stazioni le fermate di Affori e Cesano Maderno, si ampli\u00f2 lo scalo Librera e si costruirono gli scali Simonetta, Bovisasca e quello presso Affori.\nIl tronco Meda-Asso e la derivazione Seveso-Camnago rimasero a trazione a vapore per diversi anni. Le Ferrovie Nord presentarono la domanda di elettrificazione nel 1941, assieme alle altre tratte sociali che ne erano prive. Senza attendere alcuna formale concessione, a seguito degli eventi bellici, fu avviata la trazione elettrica sul tronco Seveso-Camnago il 3 aprile 1945. La Meda-Erba, invece, fu aperta con la nuova trazione il 3 dicembre 1947, seguita dalla Erba-Asso il 20 gennaio 1948, anche in questo caso senza attendere formale concessione da parte del Governo. La linea era alimentata da una nuova sottostazione nei pressi della stazione di Erba.\nLa seconda met\u00e0 del Novecento e l'epoca attuale.\nNegli anni successivi la linea fu interessata dai diversi piani di rinnovo del materiale rotabile e degli impianti di sicurezza e segnalamento da parte della societ\u00e0 ferroviaria milanese.\nNel 1955, la diramazione Seveso-Camnago fu definitivamente chiusa al servizio passeggeri. In precedenza questo tipo di servizio era stato sostituito da un'autolinea dal 1936 fino al secondo dopoguerra, quando le FNM decisero di ripristinarlo. La breve tratta rimase sempre attiva per il trasporto di merci.\nNel 1999 iniziarono i lavori per il quadruplicamento del tronco Milano Cadorna-Milano Bovisa: nel settembre del 2002 fu attivata la prima tratta, da Cadorna alla nuova fermata di Milano Domodossola. Tale impianto fu inaugurato il 15 maggio 2003, in sostituzione della precedente fermata di Milano Bullona. Infine, il 9 settembre 2007 \u00e8 stata attivata la seconda tratta fino a Bovisa.\nDal dicembre 2004, la ferrovia \u00e8 interessata da due linee del servizio ferroviario suburbano di Milano, la S2 e la S4, e da un nuovo servizio di treni regionali ad esso complementare. Il 19 febbraio 2006 \u00e8 stato riaperto al traffico passeggeri il tronco Seveso-Camnago.\nIl 26 marzo 2011 \u00e8 stata aperta la nuova stazione di Affori, a nord della precedente struttura, costruita in una posizione tale da poter garantire un interscambio con la terza linea di metropolitana di Milano.. Il 12 giugno dello stesso anno \u00e8 stata aperta la nuova stazione di Cesano Maderno, posta a nord rispetto precedente impianto, costruita in una posizione in modo da avere un interscambio con la Saronno-Seregno aperta nel 2012.\nIl 25 ottobre 2014 \u00e8 stata inaugurata la nuova stazione di Milano Bruzzano, in sostituzione del precedente impianto, situato 350 metri pi\u00f9 a sud.\nIl 26 aprile 2015 \u00e8 stata inaugurata la stazione di Cormano-Cusano Milanino, sita in posizione intermedia fra le vecchie stazioni di Cormano-Brusuglio e di Cusano Milanino, contestualmente soppresse.\nSulla base del \"Protocollo di intesa per la definizione degli interventi a completamento e adeguamento del sistema di trasporto su ferro per l'area della Brianza\" sono previsti alcuni lavori di riqualificazione della Milano-Asso allo scopo di migliorare la sicurezza e l'offerta di trasporto. Gli interventi riguarderebbero l'eliminazione dei passaggi a livello, l'ammodernamento di diverse stazioni della linea, la realizzazione del terzo binario fra Milano Affori e Varedo e il raddoppio del tronco Seveso-Mariano Comense. Il 29 giugno 2017 sono stati approvati i lavori del terzo binario tra le nuove stazioni di Affori e di Cormano-Cusano Milanino e sono partiti il 17 febbraio 2020 e dovrebbero terminare per dicembre 2021.\nIl 24 e 25 marzo 2020 sono stati approvati i progetti di fattibilit\u00e0 tecnica ed economica relativi ai raddoppi delle tratte Seveso-Meda, Seveso-Camnago e Arosio-Inverigo.\nCaratteristiche.\nArmamento e tipo di trazione.\nLa linea \u00e8 a scartamento ferroviario di tipo ordinario a 1435 mm. La trazione \u00e8 elettrica a 3000 Volt a corrente continua.\nNel tratto in comune con la ferrovia Milano-Saronno, tra la stazione di Milano Cadorna e quella di Milano Bovisa, la linea \u00e8 a quattro binari. Da Bovisa fino ad Affori passa a tre binari. La tratta Affori-Seveso \u00e8 a doppio binario. Da questa localit\u00e0 fino alla stazione terminale di Canzo-Asso il tracciato \u00e8 a binario singolo. Nel 2022 \u00e8 previsto l'inizio dei lavori di raddoppio dei binari nel tratto Seveso-Meda.\nLa diramazione che da Seveso giunge fino alla stazione di Camnago-Lentate \nSistema di esercizio.\nLa circolazione sul tronco Seveso-Asso \u00e8 regolata dal Dirigente Centrale Operativo (DCO) con sede presso la stazione di Seveso. Dal 22 agosto 2008, il DCO regola anche il tronco Bovisa-Seveso. Le stazioni sono restate comunque presenziate da Agenti Ferroviari col compito di controllare gli attraversamenti e svolgere il servizio biglietteria fino agli inizi del 2015 quando, \nPercorso.\nIl tracciato della linea ha un andamento Sud/Nord, attraversando tutta la Brianza.\nPartendo da Milano Bovisa-Politecnico, con un tracciato sinuoso, con curve di raggio spesso ridotto, attraversa i quartieri periferici milanesi di Affori e Bruzzano, per poi piegare decisamente verso Cormano, la cui stazione \u00e8 in comune con Cusano Milanino, sino a qualche anno fa sede di un importante traffico merci dopo una curva.\nA questo punto la linea punta decisamente verso Paderno Dugnano, la cui stazione \u00e8 posta in pieno centro cittadino, per poi curvare nuovamente sulla destra per raggiungere la frazione di Palazzolo Milanese e poi il comune di Varedo, da cui poi la linea percorre una nuova curva verso sinistra per andare a servire la stazione di Bovisio Masciago. L\u00ec un lungo rettilineo porta i treni prima a Cesano Maderno e poi a Seveso, dove termina il doppio binario. Da Seveso si dirama per un breve tratto fino alla Stazione di Camnago-Lentate.\nI treni, con una decisa curva sulla destra, si dirigono poi verso Meda, e da Meda proseguono, con un tracciato molto sinuoso e, per certi versi, simile a quello di una tranvia, verso Cabiate e Mariano Comense, stazione dotata di un binario tronco e due binari passanti.\nDa Mariano inizia il tracciato pi\u00f9 verde della linea, che intraprende un lungo rettilineo sino a Carugo-Giussano e, dopo una curva in rilevato, Arosio, la cui stazione \u00e8 posta davanti alla chiesa parrocchiale.\nDa Arosio i treni, con un tracciato ricco di curve attraversano una zona collinare, per poi portarsi a mezza costa nella stazione di Inverigo, luogo panoramico definito il \"balcone della Brianza\".\nAncora un tracciato ricco di curve nella verdeggiante Brianza e il treno raggiunge la stazione di Lambrugo-Lurago.\nDa qui i convogli attraversano un bosco dal quale si scorgono gli specchi d'acqua che compongono l'oasi di Baggero, un'area umida creata da una vecchia cava di marna cementizia della vicina cementeria di Merone, visibile dalla successiva stazione omonima.\nMerone, oltre alla cementeria, presenta una particolarit\u00e0. Infatti \u00e8 stazione di incrocio con la linea RFI Como-Lecco.\nDa qui si giunge a Erba; per consentire il prolungamento della linea fino ad Asso. nel 1922, l'originaria stazione di testa di Erba-Incino, che sorgeva nell'asse di quello che divenne in seguito corso XXV Aprile, venne soppressa a favore di un nuovo impianto realizzato sull'asse di via Dante. Il primo impianto era servito dalla tranvia Como-Erba-Lecco, anch'essa oggetta di modifiche dovute al suo prolungamento inaugurato nel 1928. Al tempo stesso la nuova stazione di Erba divenne una delle pi\u00f9 importanti delle ferrovie Nord Milano per trasporto merci. In seguito lo scalo merci di Erba venne quasi totalmente dismesso.\nDa Erba inizia l'ultimo tratto, un tratto degno delle migliori ferrovie di montagna. Da Erba, dopo una curva, si attraversa il fiume Lambro e si raggiunge la fermata, chiusa al traffico, di Lezza-Carpesino, che prende il nome dai due quartieri a cavallo dei quali \u00e8 situata.\nDa qui il treno percorre un rilevato che sovrasta il paese di Pontelambro e che termina nell'omonima stazione.\nI treni quindi attraversano la galleria Caslino d'Erba, la pi\u00f9 lunga della rete delle FerrovieNord, e raggiungono la fermata omonima.\nL'area su cui sorge la fermata \u00e8 una delle zone pi\u00f9 fredde della Lombardia, tanto che nei mesi invernali l'acqua, che percola dalla roccia a fianco della ferrovia, facilmente ghiaccia.\nDa Caslino d'Erba i treni percorrono una dura rampa, con pendenza del 26 per mille, per portarsi su un rilevato che i treni percorreranno sino alla prima stazione di Canzo e poi al capolinea di Canzo-Asso.\nOramai siamo all'ultima stazione: dopo aver attraversato la galleria del Grimello i convogli raggiungono il piazzale della stazione di Canzo-Asso, in cui i treni si attestano, su suolo canzese, a pochi passi dal fiume Lambro che, in corrispondenza dell'affluente cascata della Vallategna, divide i due comuni e, soprattutto, la Brianza dalla Vallassina.\nIl prolungamento verso Bellagio mai realizzato.\nA seguito dell'apertura della Milano-Erba, nel 31 dicembre 1879, si era certezza di un prolungamento della linea ferroviaria che da Erba raggiungesse Bellagio attraverso la Vallassina e Valbrona e nella primavera del 1893 apparve il progetto. Il progetto poteva contare sugli appoggi materiali e morali accordati dalla Societ\u00e0 delle Ferrovie Nord Milano. I comuni, dove doveva passare la ferrovia, erano interessati al prolungamento verso Bellagio e si tennero sedute straordinarie di consigli comunali, il 26 marzo 1893 il Consiglio Comunale di Valbrona aveva dato parere positivo alla realizzazione del progetto e della ferrovia e il 5 aprile successivo presentarono il progetto, facendo domanda all'Onorevole Deputazione Provinciale. Nonostante i pareri favorevoli della realizzazione della Erba-Valbrona-Bellagio e della presentazione del progetto, il 31 maggio 1893 vennero emersi dubbi sul nuovo tronco specialmente per il tratto Asso-Bellagio che secondo il Consiglio Provinciale avrebbe concorrenza le linee Milano-Lecco-Varenna e Milano-Como e per la scarsa popolazione dei paesi oltre Asso. Al contrario del tratto Erba-Asso avrebbe agevolato lo sviluppo delle industrie ed il movimento dei passeggeri specie dei milanesi, i quali gi\u00e0 attualmente si recano in quei luoghi a villeggiare. Nella successiva sessione ordinaria convocata per il 14 settembre 1893, la Deputazione Provinciale non potendo restare sorda ai desideri delle popolazioni interessate, n\u00e9 schierarsi contraria ad un progetto che \u00e8 sostenuto con calore e con sacrifici da cospicui Comuni venne nuovamente chiamata ad esprimersi in merito e, presa in esame la questione, la studi\u00f2 senza prevenzioni e sotto tutti i punti di vista. Pur cambiando il relatore, non cambiava la sostanza.\nIl 28 maggio e il 22 agosto 1898 venne ripreso soltanto per costruire il tratto Erba-Canzo-Asso, i lavori partirono nel 1913, ma lo scoppio della prima guerra mondiale fece fermare i lavori e i progetti, fu inaugurata il 16 giugno 1922\nNel marzo 1995 per iniziativa della Comunit\u00e0 Montana del Triangolo Lariano, fu ripreso il progetto del prolungamento verso Bellagio che venne inserito tra le infrastrutture prioritarie in vista della stesura del Piano di Coordinamento Territoriale Provinciale, ma anche questa ipotesi rimase su carta.\nPercorso.\nProgetto del 1893.\nIl primo progetto del prolungamento da Erba-Incino (nuova) a Bellagio prevedeva un tracciato lungo km. 26,500, dei quali 1.250 metri percorsi entro quattro gallerie. Affrontando notevoli dislivelli e pendenze, sopra ponti e viadotti che permettevano di attraversare rivi, strade consortili, mulattiere e selvagge valli, ma avrebbe assicurato un collegamento diretto tra Milano, Bellagio e il lago. Le stazioni previste erano Ponte-Lezza, Canzo, Asso, Candalino-Maisano, Onno, Vassena, Limonta Alta, Regatola.\nLa linea avrebbe aggirato l'abitato di Canzo, sempre guadagnando quota, entrava nella galleria sotto il Monte di Cranno, lunga 224,70 metri. Dopo la galleria, oltrepassava il Rivo Valle Tigna mediante un ponte in muratura (di 4 metri), nei pressi dell'attuale campo sportivo effettuava la Fermata di Asso. Dopo una breve salita, oltrepassata la Cascina Cornareno, attraversava la piana del Foce lasciando sulla sinistra l'abitato di Visino e, percorrendo marginalmente la piana da Carecc, raggiungeva la Stazione di Candalino-Maisano (stazione unica per tutta la valle e sarebbe sorta vicino alle fornaci di calce dei Fratelli Tacchini). La ferrovia avrebbe percorso il tracciato della prevista variante di Osigo e, oltrepassata la strada mulattiera detta del Mago, lasciava sulla sinistra il cimitero e iniziava la dolce discesa tra campi e prati. Lambendo l'antica Chiesa di San Rocco, superate la Valle di Campei, la Valuscia e la Val di Tovera, mediante ponti di limitata lunghezza, il treno proseguiva la sua spettacolare discesa verso Onno. Un viadotto a sette archi in muratura lungo 120 metri permetteva di superare la selvaggia valle sotto San Giorgio; due Case Cantoniere erano poste a custodia del ponte stesso, si sarebbe attraversato i paesi di Onno, Vassena e Limonta Alta per poi arrivare al capolinea a Regatola frazione di Bellagio.\nProgetto del 1995.\nIl secondo progetto, per iniziativa della Comunit\u00e0 Montana del Triangolo Lariano, il tracciato prevedeva, partendo dall'attuale stazione di Canzo-Asso, una galleria per oltrepassare paese di Asso, il tracciato sarebbe tornato in superficie fino a Barni per poi rientrate di nuovo in galleria fino a Visgnola frazione di Bellagio.\nTraffico.\nDal 12 dicembre 2004 lungo questa linea ferroviaria si articolano due tipologie di servizio:\nI servizi suburbani, che per definizione effettuano fermata in tutte le stazioni, si attestano, per quanto riguarda la linea S2, presso la stazione di Seveso, con alcune corse su Meda e Mariano Comense e, per quanto riguarda la linea S4, presso la stazione di Camnago-Lentate, sulla vicina Milano-Chiasso, mentre i treni regionali Milano\u2013Seveso\u2013Asso percorrono l'intera tratta nelle due direzioni, effettuando tutte le fermate fra Asso e Cesano Maderno, e successivamente le sole fermate intermedie di Affori, Bovisa e Domodossola.\nPer carenze infrastrutturali e per i diversi lavori in corso lungo la tratta tali servizi non sono pienamente a regime secondo i criteri teorici che definiscono le caratteristiche del servizio ferroviario suburbano e regionale lombardo. L'implementazione futura dovrebbe prevedere il completo cadenzamento semiorario delle linee suburbane S2 e S4 e la logica divisione tra servizio suburbano e regionale, con la velocizzazione di quest'ultimo, oggi costretto a effettuare fermata in stazioni del contesto suburbano.\nLa media degli indici di affidabilit\u00e0 relativa all'anno 2008 si attesta al 4,62% circa ed \u00e8 risultata essere la pi\u00f9 alta tra le altre medie calcolate sulle restanti linee gestite da LeNord (Milano-Novara 2,71%, Milano-Varese-Laveno 1,96% e Milano-Como 1,78%)."}
{"id": "664295", "revid": "712828", "url": "https://it.wikipedia.org/wiki?curid=664295", "title": "Telos IV", "text": ""}
{"id": "664296", "revid": "1543377", "url": "https://it.wikipedia.org/wiki?curid=664296", "title": "Nazionale di calcio del Belize", "text": "La nazionale di calcio del Belize \u00e8 la rappresentativa calcistica nazionale dell'omonimo paese centroamericano, posta sotto l'egida della Football Federation of Belize ed affiliata alla CONCACAF.\nNon ha mai raggiunto la qualificazione per nessuna edizione dei Mondiali di calcio; nel 2013 partecipa per la prima volta nella sua storia alla Gold Cup.\nOccupa il 170\u00ba posto del ranking FIFA.\nRosa attuale.\nLista dei giocatori convocati per le sfide contro e , valevoli per le qualificazioni al campionato mondiale di calcio 2022.\n\"Presenze, reti e numerazione aggiornate al 20 marzo 2021\".\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "664298", "revid": "4711", "url": "https://it.wikipedia.org/wiki?curid=664298", "title": "Gold Cup", "text": ""}
{"id": "664300", "revid": "77358", "url": "https://it.wikipedia.org/wiki?curid=664300", "title": "League Of Red Cross Societies", "text": ""}
{"id": "664301", "revid": "1610933", "url": "https://it.wikipedia.org/wiki?curid=664301", "title": "Cervicapra redunca", "text": ""}
{"id": "664302", "revid": "307923", "url": "https://it.wikipedia.org/wiki?curid=664302", "title": "Cervicapra", "text": ""}
{"id": "664303", "revid": "1875018", "url": "https://it.wikipedia.org/wiki?curid=664303", "title": "Telipinu", "text": "Biografia.\nSpos\u00f2 I\u0161tapariya, sorella di Huzziya I, per preservare il sangue reale. I\u0161tapariya fu uccisa a causa di un intrigo politico. Huzziya I aveva ordito una congiura contro Telipinu e sua moglie I\u0161tapariya ma Telipinu venne a sapere in qualche modo dell'attentato: riusc\u00ec a sfuggire a Huzziya I ed ai suoi complici ma la moglie perse la vita nell'agguato.\nTelipinu aveva anche due figli. Ammuna, il maschio, fu ucciso qualche tempo dopo la madre a causa di un altro intrigo politico.\nHarap\u0161ili, la figlia, aveva sposato Alluwamna, il quale avrebbe dovuto essere il successore di Telipinu sul trono ittita. Ma entrambi, figlia e genero, furono esiliati per aver partecipato alla rivolta di \u0160anku, un ribelle che non voleva pagare il tributo di grano e vino.\nHuzziya I aveva cinque fratelli che avevano derubato Telipinu delle sue propriet\u00e0 allo scopo di sostenere economicamente Huzziya nell'attentato per uccidere Telipinu. Huzziya I ed i suoi cinque fratelli furono assassinati da Tanuwa, capo delle guardie, probabilmente all'insaputa dello stesso Telipinu.\nRegno.\nTanuwa fu condannato dal \"panku\u0161\" (il senato), ma Telipinu ignor\u00f2 la sentenza di morte e lo fece nascondere tra i coltivatori (dopo tutto Telipinu aveva largamente beneficiato del gesto di Tanuwa).\nEgli proclam\u00f2 la sua incoronazione alla fine di una lunga serie di omicidi e si assicur\u00f2 la successione sul trono del regno ittita.\n\u00c8 stato dimostrato che la proclamazione di Telipinu conteneva (in calce) una compilazione di leggi, prima testimonianza delle leggi emanate da Telipinu, il quale sembra che fosse molto interessato alla materia legale.\nAgli inizi del suo regno, l'Impero ittita era concentrato in alcuni territori, avendo perduto da tempo gran parte delle terre conquistate durante il regno di Hattu\u0161ili I e Mur\u0161ili I, da Arzawa ad occidente, Mitanni nell'est, Gasgas nel nord, e Kizzuwatna nel sud.\nTelipinu riusc\u00ec a riparare in un ristretto territorio gli Hurriti (trib\u00f9 stanziata in Palestina, probabilmente antenati dei Curdi, che vivevano nella regione montagnosa lungo i fiumi Eufrate e Tigri) di Mitanni, per farsene degli alleati; comunque, alla fine del regno di Telipinu, l'Impero ittita entra in una \"et\u00e0 oscura\" per almeno un secolo, caratterizzata da scarse prove storiche per cui sulla sua successione si possono trarre giusto delle congetture.\nTelipinu consolid\u00f2 il regno sul territorio ittita e ne allarg\u00f2 i confini. Distrusse la citt\u00e0 di Ha\u0161\u0161uwa, conquist\u00f2 Luhha, perse Arzawa (regno dell'Anatolia occidentale). Telipinu fu il primo re a firmare un trattato con un regno straniero, nella specie Kizzuwatna. Alcuni frammenti di questo trattato ci sono pervenuti, scritti in lingua ittita e in lingua accadica. Tutti i trattati firmati dagli Ittiti comprendevano solitamente una introduzione preliminare che descriveva le precedenti relazioni tra gli Ittiti e le controparti del trattato, in modo da giustificare l'esistenza del trattato stesso. L'ultimo trattato che conserva questa tradizione \u00e8 stato quello firmato da un anonimo re ittita (per lo pi\u00f9 identificato con Tudhaliya II) e \u0160unna\u0161\u0161ura di Kizzuwatna (tra il 1400 e il 1390 a.C.). Questo documento, redatto con lo stile della coeva \"Incriminazione di Madduwatta\" (\u0388\u03b4\u03b9\u03ba\u03c4\u03bf \u03c4\u03bf\u03c5 *\u039c\u03b1\u03b4\u03c5\u03b2\u03ac\u03c4\u03c4\u03b7), dimostra chiaramente che la tradizione era ben radicata."}
{"id": "664304", "revid": "2079728", "url": "https://it.wikipedia.org/wiki?curid=664304", "title": "Pierluigi Cera", "text": "Ha legato la propria carriera al , conquistando con i sardi lo storico scudetto del 1969-1970.\nCarriera.\nClub.\nEsord\u00ec in Serie A a soli 17 anni con il , il 4 maggio 1958 contro il . Dopo sei campionati di Serie B con gli scaligeri, per il campionato 1964-65 approda al , diventandone uno dei giocatori simbolo, nonch\u00e9 il capitano della squadra dello scudetto.\nCon i cagliaritani Cera ha anche una esperienza nel campionato nordamericano organizzato nel 1967 dalla United Soccer Association e riconosciuto dalla FIFA, in cui i sardi giocarono nelle vesti del Chicago Mustangs, ottenendo il terzo posto nella Western Division.\nInizialmente centrocampista di contenimento, nella stagione 1969-1970 l'allenatore del Cagliari, il \"filosofo\" Manlio Scopigno, lo \"invent\u00f2\" nel ruolo di libero a seguito del grave infortunio al libero titolare Giuseppe Tomasini. Cera interpret\u00f2 il ruolo in chiave molto moderna, ritrovandosi a esserne un pioniere, e venendo utilizzato anche in Nazionale durante i Mondiali del 1970.\nRest\u00f2 a Cagliari, schierato nuovamente in mediana, fino al 1973, anno in cui pass\u00f2 al . Qui torn\u00f2 a fare il libero, conquistando la qualificazione alla Coppa UEFA nella stagione 1975-1976. Segu\u00ec che anche nei cadetti i romagnoli dopo la retrocessione nella stagione 1976-1977.\nChiuse la carriera nel 1979, a 38 anni. In massima serie disput\u00f2 345 gare, segnando 4 reti. \nSuccessivamente ha ricoperto per diversi anni ruoli dirigenziali all'interno della societ\u00e0 bianconera, in particolar modo quello di direttore sportivo, collaborazione interrotta nel 2000.\nNazionale.\nIl 22 novembre 1969 esord\u00ec in nazionale contro la Germania Est e in quella stagione vinse lo storico scudetto del Cagliari.\nDisput\u00f2 il mondiale del 1970 arrivando in finale in compagnia di altri giocatori del Cagliari: Gigi Riva, Enrico Albertosi, Comunardo Niccolai, Angelo Domenghini, Sergio Gori.\nGioc\u00f2 18 partite in nazionale A e 7 in quelle giovanili senza mai segnare.\nRiconoscimenti.\nIl Cagliari lo ha inserito nella sua Hall of Fame.\n\u00c8 inserito nella \"Top 11 Rossobl\u00f9 - I pi\u00f9 forti di sempre\", la formazione votata dai tifosi comprendente i migliori rossobl\u00f9 di sempre."}
{"id": "664305", "revid": "767487", "url": "https://it.wikipedia.org/wiki?curid=664305", "title": "Pleasantville", "text": "Pleasantville \u00e8 un film del 1998, diretto da Gary Ross e interpretato da Tobey Maguire, Reese Witherspoon, Marley Shelton, William H. Macy, Joan Allen e Jeff Daniels.\nTrama.\nDavid e sua sorella Jennifer sono due gemelli che vivono con la madre divorziata in una citt\u00e0 californiana negli anni novanta. Jennifer \u00e8 piuttosto superficiale, ha una vita sociale e sessuale molto vivace; David al contrario \u00e8 chiuso in s\u00e9 stesso e passa la maggior parte del tempo a guardare la televisione, e in particolare \"Pleasantville\", \"sitcom\" degli anni cinquanta.\nDopo aver rotto il telecomando durante un litigio, compare un riparatore di televisori che offre ai due fratelli un particolare telecomando che li catapulta nel mondo di \"Pleasantville\", diventando rispettivamente Bud e Mary Sue Parker, i due figli della famiglia protagonista della sitcom. I due ragazzi vivono ora nell'aprile del 1958, in un'allegra cittadina in bianco e nero, stereotipo del sogno americano: a Pleasantville tutto \u00e8 ordinato, il clima \u00e8 sempre sereno con il termometro fisso sui 22\u00a0\u00b0C (nella versione in italiano del film viene detto sempre 25 gradi causa un'errata conversione da 72 gradi Fahrenheit pari a 22 gradi circa Celsius), tutti sono cordiali, rispettosi e conformi.\nJennifer non accetta subito la situazione ma, quando scopre che Skip, il capitano della squadra di pallacanestro, \u00e8 innamorato di lei, cambia idea e comincia a recitare la sua parte. David, superato lo shock del primo impatto, si sente a suo agio nei panni di Bud. A scuola David/Bud va all'allenamento della squadra di pallacanestro, squadra dove tutti i giocatori non falliscono mai il canestro, tutti compreso lui che addirittura riesce a centrare il bersaglio tirando con il piede la palla verso un muro laterale. Jennifer, invece mina la stabilit\u00e0 della trama chiedendo, durante l'ora di geografia cosa ci sia al di fuori di Pleasantville: difatti il programma scolastico \u00e8 basato esclusivamente sulla citt\u00e0, e nell'ora di geografia si insegna ai ragazzi la geografia delle strade di Pleasantville.\nFinita la scuola Bud va al lavoro: qui trova Bill Johnson, il proprietario del locale. Bill, abituato alla routine, si trova impreparato davanti al ritardo di Bud, e incerto sul da farsi, ha continuato a lucidare il bancone fino all'arrivo del ragazzo, creando una fossa per la consunzione; davanti a questa scena, Bud autorizza Bill a mettere a posto i tovaglioli in caso di un suo ritardo. Proseguendo nella discussione scopre che Bill \u00e8 inconsciamente appassionato di disegno e pittura, e gli consiglia di dipingere la vetrina non solo a Natale.\nJennifer un giorno invita Skip nel viale degli innamorati, un parco dove le coppiette si tengono mano nella mano in macchina, ma a Jennifer non basta e ha un rapporto sessuale con il ragazzo. Per la prima volta compare un fiore colorato nel piccolo mondo. Il giorno dopo Skip racconta ai compagni di pallacanestro la sua avventura, col risultato che, per la prima volta, nessuno dei ragazzi riesce a centrare il canestro e subiscono la prima sconfitta nella storia di Pleasantville.\nDa allora molti ragazzi incominciano ad avere rapporti sessuali nel viale degli innamorati, e ben presto nella citt\u00e0, iniziano a comparire i colori. Intanto, Bill si innamora di Betty, la madre di Bud, e la induce a lasciare la famiglia. Anche i locali pubblici iniziano a colorarsi, mentre Bill compone una vetrata raffigurante Betty nuda. La cosa crea scompiglio in citt\u00e0: infatti gli abitanti distruggono la vetrina, i libri del locale vengono incendiati e le persone divenute colorate vengono aggredite. Nel paese viene vietato di visitare la biblioteca, la riproduzione della musica ad alto volume e di utilizzare vernice che non sia nera, bianca o grigia. David e Bill, in segno di protesta, dipingono dei murales, ma vengono arrestati e processati. Vengono per\u00f2 difesi da tutta la citt\u00e0, riescono a farsi assolvere e a spingere il sindaco a cambiare regole.\nDopo ci\u00f2, la citt\u00e0 diventa completamente colorata, le sue strade portano anche oltre i suoi confini cos\u00ec Jennifer parte per andare a studiare, mentre David, con il telecomando, riesce a ritornare nella vita reale.\nProduzione.\nNel caso di \"Pleasantville\" fu la prima volta che la maggior parte delle pellicola veniva scandita, elaborata e registrata in digitale. Il materiale fu girato originariamente a colori, e successivamente reso in bianco e nero attraverso un processo di desaturazione e bilanciamento dei contrasti cromatici. L'intero lavoro fu eseguito a Los Angeles dalla Cinesite utilizzando lo Spirit DataCine.\nDistribuzione.\nDistribuito dalla New Line Cinema, \"Pleasantville\" \u00e8 stato proiettato in anteprima negli Stati Uniti d'America il 23 ottobre 1998.\nAccoglienza.\nIl film ha ottenuto una valutazione dell'83% presso il sito Rotten Tomatoes. Il critico Roger Ebert ha dato al film una valutazione di quattro stelline su quattro, giudicandolo \"uno dei film migliori e pi\u00f9 originali dell'anno\"."}
{"id": "664311", "revid": "400694", "url": "https://it.wikipedia.org/wiki?curid=664311", "title": "Borley Rectory", "text": "Borley Rectory era un edificio di undici camere da letto pi\u00f9 altre stanze costruito nel 1863 a Borley, villaggio della contea dell'Essex, 60 miglia a nord-est di Londra, e distrutto nel 1939 da un incendio. Divenne famoso perch\u00e9 fu lo scenario di uno dei casi di infestazione da poltergeist pi\u00f9 famosi e documentati al mondo.\nLa storia.\nIl reverendo Henry Dawson Ellis Bull lo fa costruire come canonica nel 1863; lui e i suoi discendenti vi abitano per sessantacinque anni, fino al 1927, poi lasciano la casa al nuovo parroco, il reverendo Guy Smith, che vi abiter\u00e0 con la moglie per meno di un anno. In seguito alle voci di infestazioni spiritiche, Smith chiede aiuto al \"Daily Mirror\", che manda da lui il noto studioso di parapsicologia Harry Price insieme con un giornalista.\nDal 1930 la casa viene abitata dall'anziano reverendo Lionel Foyster con la giovane moglie Marianne. Foyster annota nel proprio diario una serie di strani fenomeni: pietre e libri che volano, campanelli che suonano da soli, oggetti che spariscono e altri che appaiono all'improvviso, colpi e getti d'acqua che disturbano il sonno dei residenti. Il pastore tenta un esorcismo che per\u00f2 non ha alcun effetto. Una notte la moglie vede anche una grande forma scura, simile a un enorme pipistrello, impossibile da identificare.\nDopo qualche tempo, si cominciano a rinvenire anche misteriosi messaggi in cui si implora aiuto, scritte sui muri, richieste di preghiere e di messe.\nNel 1935 i Foyster abbandonano la casa, e solo nel 1937 arriva un nuovo inquilino, lo stesso Harry Price che aveva gi\u00e0 visitato la casa nel 1929 e che vi fa abitare, a rotazione, 48 investigatori assoldati tramite un annuncio su un giornale locale. \nUna cupa leggenda popolare racconta che sul luogo dove il reverendo Bull ha eretto il rettorato sorgeva anticamente un monastero.\nUna monaca rinchiusa tra quelle mura si innamora, ricambiata, di un giovane cocchiere. Dopo alcuni incontri, con la complicit\u00e0 di un frate, i due decidono di fuggire e, una notte, il frate li fa salire su una carrozza e sferza i cavalli al galoppo. Per\u00f2 al monastero qualcuno d\u00e0 l'allarme e la carrozza viene bloccata. Dopo un processo sommario, il frate e il cocchiere vengono giustiziati, e la giovane monaca murata viva in una cella sotterranea.\nDagli abitanti della zona Harry Price viene a sapere che, nel corso dei decenni, molti testimoni avrebbero visto dopo il tramonto una monaca in abiti neri percorrere a testa china il viottolo che unisce il rettorato al limitare del bosco, tanto che quel viottolo \u00e8 chiamato \"sentiero della monaca\".\nHarry Price decide di ricorrere alle sedute medianiche, attraverso le quali verrebbe contattato lo spirito di una suora francese cattolica, Maria Lairre, vissuta nel XVII secolo.\nNel 1939 un incendio rade al suolo il rettorato. Un'inchiesta svela che l'incendio \u00e8 il risultato di una tentata frode alla compagnia assicurativa da parte del nuovo proprietario, il capitano W. E. Gregson.\nNel 1943 Harry e i suoi collaboratori decidono di avviare degli scavi, che portano alla luce un osso parietale e una mandibola con cinque denti ancora inseriti. All'esame necroscopico i resti risultano appartenere a un essere umano di sesso femminile e di et\u00e0 inferiore ai trent'anni, che rappresenterebbe la monaca della leggenda. I resti vengono sepolti cristianamente. Gi\u00e0 dal 1938, tuttavia, si sapeva che la parrocchia non era stata costruita sopra un antico monastero, ma sopra il terreno nel quale erano state sepolte le vittime di un'epidemia di peste del XVII secolo, e che in passato erano stati trovati molti altri resti umani.\nNel 1944 le rovine dell'edificio vengono distrutte.\nL'inchiesta della SPR.\nNel 1951 la famosa associazione Society for Psychical Research (SPR) decise di aprire un'inchiesta sul caso di Borley, che dur\u00f2 cinque anni e port\u00f2 risultati clamorosi: i tre ricercatori della SPR conclusero infatti che Price aveva compiuto frodi, falsificato le prove e alterato le testimonianze, e che nei presunti fenomeni accaduti non si riscontrava nulla di eccezionale.\nAd esempio:"}
{"id": "664316", "revid": "767487", "url": "https://it.wikipedia.org/wiki?curid=664316", "title": "Crucifix", "text": "I Crucifix erano un gruppo hardcore punk degli anni ottanta, di Berkeley in California. Erano tra i gruppi pi\u00f9 popolari nella prolifica scena hardcore di San Francisco dei primi anni '80.\nStoria del gruppo.\nI Crucifix sono nati nel 1980 ed erano capitanati dal cantante di origine cambogiana Sothira Pheng, la cui famiglia aveva lasciato il paese dopo la presa del potere da parte dei brutali Khmer rossi. Il primo EP del gruppo, \"Crucifix\", \u00e8 stato pubblicato nel 1981, su Universal Records, e fu seguito dal singolo \"1984\", nel 1982, su Freak Records. Il secondo album del gruppo fu \"Dehumanization\", su Corpus Christi Records (un ramo della Crass Records), ed \u00e8 considerato il miglior lavoro del gruppo. Il gruppo si sciolse dopo un lungo tour in USA/Canada/Europa, il 13 luglio 1984. Una compilation postuma di singoli e tracce live, intitolato \"Exhibit A\" fu distribuito su Kustomized Records nel 1997.\nMatt Borruso e Christopher Douglas si riunirono poi nei Loudspeaker, un gruppo noise rock. Il gruppo comprendeva anche il chitarrista Kurt Wolf (dei Pussy Galore) e il bassista Jens J\u00fcrgensen (degli Swans). I Loudspeaker hanno prodotto numerosi album tra il 1990 e il 1996.\nSothira Pheng e Jimmy Crucifix adesso suonano nei Proudflesh, una Hard Punk Rock 'n' Roll band con il batterista Erik Lannon (Mordred/The Bay City Rollers). I Proudflesh hanno pubblicato il loro primo album a marzo 2006 su Wired Gnome Records."}
{"id": "664320", "revid": "228587", "url": "https://it.wikipedia.org/wiki?curid=664320", "title": "Melina", "text": ""}
{"id": "664329", "revid": "297745", "url": "https://it.wikipedia.org/wiki?curid=664329", "title": "Rio (Paularo)", "text": ""}
{"id": "664332", "revid": "869733", "url": "https://it.wikipedia.org/wiki?curid=664332", "title": "Fisica della subacquea", "text": "Alcune leggi fisiche hanno un interesse particolare per quanto riguarda la subacquea.\nLe particolari condizioni dell'ambiente nel quale viene svolta l'attivit\u00e0 subacquea hanno infatti una serie di conseguenze sull'organismo; a ci\u00f2 si aggiungono gli effetti della temperatura e della pressione sui gas respirati. Alcuni di questi effetti sono comuni ai due tipi di immersione (immersione in apnea e immersione con autorespiratore), altri sono invece peculiari solo del secondo.\nPrincipio di Pascal.\nLa legge fisica basilare ai fini dell'attivit\u00e0 subacquea, prima ancora di quelle che descrivono il comportamento dei gas alle diverse pressioni, \u00e8 quella della non-comprimibilit\u00e0 dei liquidi. Il corpo umano \u00e8 costituito per una percentuale molto elevata da liquidi: ci\u00f2 spiega perch\u00e9, pure a profondit\u00e0 (e quindi pressioni) elevate, non venga \"schiacciato\" dal peso dell'acqua.\nLegge di Boyle-Mariotte.\nCi\u00f2 comporta che, aumentando la profondit\u00e0 di immersione e quindi la pressione, il volume del gas contenuto nelle cavit\u00e0 corporee e nelle attrezzature si riduca; per contro, in fase di risalita il volume aumenta.\nQuesto ha rilevanza soprattutto nel caso di immersione con autorespiratore, durante la quale il subacqueo respira aria a pressione ambientale. In pratica se ad una profondit\u00e0 di 20 metri la pressione ambientale \u00e8 pari a 3 bar, il subacqueo respira aria a 3 bar. In fase di risalita se l'aria non viene opportunamente espulsa l'aumento di volume della stessa pu\u00f2 provocare un barotrauma. Ci\u00f2 pu\u00f2 accadere anche nel caso di un apneista che respiri aria in profondit\u00e0, ad esempio dalla bombola di un eventuale subacqueo d'appoggio.\nPrincipio di Archimede.\nIl peso specifico dell'acqua dolce \u00e8 pari a 1 mentre quello dell'acqua di mare \u00e8 pari a circa 1,026. Il peso specifico dei tessuti dell'organismo \u00e8 leggermente superiore a quello dell'acqua, ma considerando i volumi delle cavit\u00e0 corporee che contengono aria il peso specifico del corpo umano nel suo complesso \u00e8 lievemente inferiore a quello dell'acqua dolce. Ci\u00f2 fa s\u00ec che riempiendo i polmoni si stia a galla mentre espirando completamente si affondi.\nLa conseguenza di questo principio \u00e8 che, a fronte di un aumento della profondit\u00e0 e quindi della diminuzione del volume dell'aria contenuta nei polmoni si riduce la spinta verso l'alto. In pratica pi\u00f9 l'apneista scende pi\u00f9 il suo assetto diventa \"negativo\"; nella scelta della zavorra da usare \u00e8 quindi basilare considerare anche la profondit\u00e0 che si pianifica di raggiungere.\nNell'immersione con autorespiratore lo strumento per compensare le modifiche di peso (dovute al consumo dell'aria contenuta nella bombola) e di volume dell'aria presente nei polmoni e nella muta \u00e8 il giubbotto ad assetto variabile (GAV, che ha la stessa funzione della vescica natatoria dei pesci)\nLegge di Charles.\nQuesta legge ha un impatto apparentemente marginale sull'aria contenuta nelle bombole. Le bombole sono caricate a 200 bar e caricando la bombola la temperatura interna aumenta; il successivo raffreddamento provoca una diminuzione della pressione, motivo per cui le bombole vengono caricate mentre sono immerse in acqua. \u00c8 opportuno non esporre le bombole durante il trasporto a notevoli fonti di calore, per minimizzare il rischio di esplosioni. Ciononostante al momento dell'ingresso in acqua, in presenza di un forte divario fra temperatura esterna e temperatura dell'acqua, \u00e8 necessario prevedere, nella pianificazione dell'immersione, una riduzione della pressione della bombola.\nAi fini del comportamento all'interno dell'organismo dei gas respirati durante l'immersione con autorespiratore, e per comprendere le interazioni dei gas con i diversi tessuti del corpo umano, hanno rilievo due ulteriori leggi fisiche: la Legge di Dalton e la Legge di Henry.\nLegge delle pressioni parziali di Dalton.\nIl principio, se applicato alla subacquea, comporta che variando la pressione dell'aria respirata variano anche le pressioni parziali dei gas che la compongono e variano di conseguenza gli effetti provocati sull'organismo dai gas stessi. Ad esempio l'ossigeno, che costituisce circa il 21% dell'aria che respiriamo (ovvero ha una pressione parziale di 210 millibar) se respirato ad una profondit\u00e0 di 30 metri (ovvero a 4 bar) ha una pressione parziale di 840 millibar. L'ossigeno diviene \"tossico\" se respirato ad una pressione parziale di circa 1.6 bar, se respirato miscelato nell'aria della bombola diviene quindi tossico a 66 metri circa, respirato invece in forma pura (con autorespiratore ad ossigeno) diviene tossico a 6 metri.\nOvvio che questi valori possono avere diversi range secondo il fisico e l'allenamento. Questi valori sono tratti dai manuali federali di immersione, oppure dagli studi della DAN.\nLegge di Henry.\nQuest'enunciato \u00e8 d'importanza fondamentale per capire cosa accade all'organismo in termine di saturazione e desaturazione dei gas quando si scende in profondit\u00e0 equipaggiati con ARA e, soprattutto, ai fini della sicurezza e dell'insorgere di malattia da decompressione quando si risale in superficie.\nBisogna ricordare che l'aria che si respira \u00e8 composta da una miscela di gas, due dei quali partecipano agli scambi alveolari (ossigeno ed anidride carbonica); gli altri, fra cui l'azoto (circa il 78% di tutta la miscela), sono definiti inerti perch\u00e9 sono assunti ed espirati senza subire trasformazioni.\nSoltanto i gas inerti, e quindi soprattutto l'azoto, interessano ai fini dell'applicazione pratica della legge di Henry.\nNella nostra vita aerea siamo saturi d'azoto per circa un'atmosfera, e possiamo considerare poco indicative le eventuali variazioni di pressione che invece diventano imponenti nel momento in cui scendiamo in acqua (ogni 10 metri di colonna di acqua aggiunge un'atmosfera a quella che grava sulla superficie del mare).\nDurante la discesa l'azoto che viene inspirato aumenta la sua pressione parziale in modo proporzionale a quell'esterna e, come dice l'enunciato, si trasferisce dai polmoni al sangue e poi in tutti i tessuti disciolto nel plasma\nQuesta fase si chiama di saturazione, e termina nel momento in cui, raggiunta una determinata quota per un periodo sufficientemente lungo, la pressione dei gas inerti all'interno del corpo \u00e8 pari a quell'esterna.\nDurante la risalita avviene il fenomeno inverso: l'azoto in eccesso torna alla forma gassosa, attraversa il sistema venoso e viene eliminato attraverso la respirazione, in modo asintomatico, a condizione che vengano rispettati i giusti tempi d'ascesa e d'eventuali soste di decompressione.\nL'esempio della bottiglia di spumante \u00e8 molto calzante ed \u00e8 adottato dalle didattiche di tutto il mondo: all'interno della bottiglia di spumante vi \u00e8 disciolto del gas a pressione (CO2, nella fattispecie). Nel momento in cui il tappo viene tolto l'anidride carbonica ritorna al suo stato gassoso sprigionando una quantit\u00e0 di bollicine e tende a fuoriuscire con violenza dal suo contenitore, \"sparando\" il tappo.\nSe quest'operazione \u00e8 fatta con estrema cautela si pu\u00f2 evitare la fuoriuscita del vino proprio come nell'organismo; le disattenzioni e le imprudenze si possono pagare a caro prezzo con l'Embolia gassosa arteriosa.\nUna volta usciti dall'acqua la desaturazione non sar\u00e0 ancora terminata: per questo motivo una seconda immersione dovr\u00e0 essere affrontata con particolari tabelle che tengano conto dell'azoto residuo ancora presente nel nostro organismo."}
{"id": "664333", "revid": "834", "url": "https://it.wikipedia.org/wiki?curid=664333", "title": "Sdi", "text": ""}
