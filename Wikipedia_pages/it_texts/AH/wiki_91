{"id": "760996", "revid": "92723", "url": "https://it.wikipedia.org/wiki?curid=760996", "title": "Pompeo di Campello", "text": "Biografia.\nNativo di Spoleto, e pertanto suddito dello Stato Pontificio, si appassion\u00f2 presto alla poesia e agli studi classici, pubblicando versi e tragedie di amore patrio, ma povere d'arte.\nDopo aver partecipato ai fallimentari moti del 1831 nell'Italia centrale (durante la quale fu presidente del governo provvisorio spoletino e poi rappresentante della sua citt\u00e0 all'assemblea di Bologna, capitale provvisoria degli insorti), Campello ritorn\u00f2 all'attivit\u00e0 letteraria.\nQuando nel 1847 divenne papa Pio IX, ritenuto di sentimenti liberali, il patriota umbro ritorn\u00f2 alla politica attiva e in seguito della concessione dello statuto nel marzo 1848, fu eletto al Consiglio dei Deputati dello Stato Pontificio in rappresentanza di Spoleto. Quando in aprile anche l'esercito pontificio part\u00ec per la Prima guerra d'Indipendenza in soccorso di Carlo Alberto di Savoia contro l'Austria, Campello fu nominato intendente generale dell'esercito. In tale carica, cerc\u00f2 di ammodernare l'armata papale, finch\u00e9 Terenzio Mamiani lo nomin\u00f2, nel giugno 1848, ministro delle armi del governo pontificio. Tenne l'incarico anche durante l'invasione austriaca che port\u00f2 alla parziale occupazione delle Legazioni, finch\u00e9 il 6 agosto, dopo aver emanato un proclama non autorizzato che incitava la popolazione a resistere agli invasori, fu costretto a dimettersi. Il 16 novembre 1848 ritorn\u00f2 al ministero, tentando di riorganizzare le milizie papali, rimanendo in carica anche con l'avvento della Repubblica romana, fino a quando il comitato esecutivo lo invi\u00f2 a Bologna per assumere il comando delle truppe che dovevano affrontare gli austriaci. Tuttavia Campello chiese e ottenne di essere sostituito, ritirandosi a Spoleto, senza nemmeno partecipare ai lavori dell'Assemblea costituente.\nDopo la caduta della Repubblica romana nel luglio 1849, il patriota umbro tent\u00f2 di espatriare in Toscana, ma fu arrestato dagli austriaci; liberato per intervento del ministro degli esteri asburgico, Paolo III Antonio Esterh\u00e1zy di Galantha, che era suo parente, ripar\u00f2 prima a Corf\u00f9 e poi nuovamente in Toscana, da dove per\u00f2 venne espulso. Chiese dunque asilo politico nel Regno di Sardegna, dove fece rappresentare alcune sue opere drammatiche. Successivamente si trasfer\u00ec per qualche anno in Francia e solo il 17 ottobre 1860 rientr\u00f2 a Spoleto, in veste di commissario regio di Vittorio Emanuele II, con l'incarico di preparare l'annessione del territorio al Piemonte.\nFu nominato senatore del Regno di Sardegna il 20 gennaio 1861, due giorni dopo le elezioni per il nuovo Parlamento, che il 17 marzo 1861 proclamarono il Regno d'Italia. Infine, dall'aprile all'ottobre 1867, fu Ministro degli Affari Esteri del Regno d'Italia nel Governo Rattazzi II.\nRitiratosi a vita privata, Campello mor\u00ec nella natia Spoleto il 24 giugno 1884, a 81 anni.\nLe sue opere poetiche sono state giudicate modeste, mentre pi\u00f9 fortuna hanno avuto le sue tragedie che furono pubblicate sotto il titolo \"Componimenti drammatici\". Suoi manoscritti e documenti, compresi nell\"'Archivio Campello\", nel 1977 sono confluiti nella sezione di Archivio di Stato di Spoleto."}
{"id": "760998", "revid": "11930", "url": "https://it.wikipedia.org/wiki?curid=760998", "title": "Kung-fu", "text": ""}
{"id": "760999", "revid": "729019", "url": "https://it.wikipedia.org/wiki?curid=760999", "title": "Sandviken (comune)", "text": "Sandviken \u00e8 un comune svedese di 36.930 abitanti, situato nella contea di G\u00e4vleborg. Il suo capoluogo \u00e8 la cittadina omonima.\n\u00c8 sede di una delle principali acciaierie svedesi, la Sandvik, divenuta col tempo una delle pi\u00f9 importanti multinazionali nell'ambito dell'acciaio e della sua lavorazione.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "761000", "revid": "104485", "url": "https://it.wikipedia.org/wiki?curid=761000", "title": "Juve Stabia", "text": ""}
{"id": "761001", "revid": "124159", "url": "https://it.wikipedia.org/wiki?curid=761001", "title": "Weser\u00fcbung", "text": ""}
{"id": "761003", "revid": "1005847", "url": "https://it.wikipedia.org/wiki?curid=761003", "title": "Luigi Guglielmo Cambray-Digny", "text": "Figura centrale all'interno del ceto dirigente toscano dai primi anni unitari alla crisi di fine secolo, \u00e8 stato Ministro dell'agricoltura, dell'industria e del commercio, \u00e8 stato poi nominato Ministro delle finanze del Regno d'Italia, grazie alla sua competenza in materia economica e finanziaria, nei Governi Rattazzi II, Menabrea I, Menabrea II e Menabrea III. \u00c8 stato eletto Sindaco di Firenze, durante il periodo in cui era capitale del regno d'Italia, dal primo gennaio 1865 al 27 ottobre 1867.\nBiografia.\nI primi anni.\nUnico figlio del conte Luigi Cambray-Digny e di Marianna Nencini, discendeva da una nobile famiglia fiorentina da sempre vicina ai Lorena. Il padre, che fu un rinomato architetto attivo durante l'occupazione napoleonica della Toscana, lo avvi\u00f2 agli studi di architettura. \nIl 22 agosto 1842 spos\u00f2 la ventenne marchesina Virginia Tolomei Biffi, appartenente ad una ricca famiglia di proprietari terrieri del Mugello. La coppia ebbe tre figli. \nFormazione.\nDal 1829 fu mandato a Parigi per studiare con il matematico Guillaume Libri all'\u00c9cole Politecnique, dove il padre aveva numerosi contatti con gli ambienti dell'ingegneria. Tornato in Italia, complet\u00f2 i suoi studi all'universit\u00e0 di Pisa in meccanica applicata alle arti. Nel 1839 termin\u00f2 i suoi studi al Politecnico. Gli studi gli furono utili a produrre una memoria sui fari di Fresnel, con la quale, all'et\u00e0 di vent'anni, nel 1840, pot\u00e9 diventare socio corrispondente dell'Accademia dei Georgofili e stabilire pi\u00f9 ufficiali contatti col mondo degli studiosi e politici che vi gravitava. Fu amico di Ubaldino Peruzzi, il giovane nobile, che era ben inserito nei circoli aristocratici di Firenze, di cui il padre in quel periodo era gonfaloniere (una carica equivalente a sindaco).\nAttivit\u00e0 politica.\nI primi passi in politica.\nPer formazione e tradizione familiare era portato a partecipare agli impulsi riformatori tipici della nobilt\u00e0 liberale toscana. Mantenne comunque un atteggiamento di prudenza rispetto ai cambiamento sociali e di fedelt\u00e0 alla propria dinastia. Durante il cosiddetto biennio delle riforme, nel 1846 - 1847, si schier\u00f2 con il gruppo moderato dei liberali toscani, guidato da Gino Capponi e Cosimo Ridolfi, distinguendosi da quelli che lui considerava estremisti, come Vincenzo Salvagnoli, Bettino Ricasoli e Raffaello Lambruschini, che volevano posizioni pi\u00f9 nette. Tuttavia, dopo che il granduca Leopoldo II concesse la libert\u00e0 di stampa e istitu\u00ec la Guardia civica, Cambray-Digny si arruol\u00f2 e assunse il comando di una compagnia, alla testa della quale, nel marzo 1848 part\u00ec verso il confine con il Ducato di Lucca, la cui annessione alla Toscana aveva creato dei problemi di rettifica dei confini con il Ducato di Modena. Quando per\u00f2 scoppi\u00f2 la Prima Guerra d'Indipendenza tra Austria e Regno di Sardegna, rimase in Toscana, per poter seguire da vicino i mutamenti politici che si stavano verificando a Firenze. Ben presto i moderati furono soppiantati al governo dai democratici, guidati da Francesco Domenico Guerrazzi e Giuseppe Montanelli, che prima costrinsero il granduca a fuggire a Gaeta, agli inizi del 1849, per poi proclamare la nascita della Repubblica Toscana. Cambray-Digny, che era priore del Municipio fiorentino sotto il gonfalonierato dell'amico Peruzzi, si schier\u00f2 con i moderati legittimisti, partecipando l'11 aprile 1849 ai disordini scoppiati a Firenze contro la presenza delle truppe livornesi, per poi avere un ruolo di primo piano nelle trattative tra il Municipio e l'Assemblea costituente. Alla fine, tocc\u00f2 proprio a lui dichiarare, il 12 aprile, da Palazzo Vecchio, la destituzione di Guerrazzi e il ristabilimento della dinastia lorenese. Dopo la fine della stagione rivoluzionaria, il nobile toscano mantenne alcune cariche pubbliche, come il priorato a Firenze e il gonfalonierato a San Piero a Sieve (carica che la sua famiglia mantenne per quasi mezzo secolo), rimanendo di idee liberali moderate, ma pi\u00f9 che alla politica, si dedic\u00f2 agli studi economici e di agricoltura, di cui pubblic\u00f2 diversi articoli sul \"Giornale agrario\" dell'Accademia dei Georgofili, oltre a incrementare la resa agricola dei suoi poderi in Mugello, migliorando anche le condizioni sociali dei mezzadri.\nGli incarichi governativi nel Regno d'Italia.\nNel 1859 torn\u00f2 a fare politica insieme ai liberali toscani moderati. Cerc\u00f2 di convincere il granduca a concedere riforme liberali per salvare la dinastia lorenese e ad aderire, in aprile, all'Alleanza sardo-francese contro l'Austria, fatto che diede il via alla Seconda Guerra d'Indipendenza. Dopo la nuova, e definitiva, partenza di Leopoldo II da Firenze, giunse in Toscana il commissario regio piemontese Bon Compagni, che, nel tentativo di formare un governo cerc\u00f2 di includere Cambray-Digny come ministro delle finanze, senza riuscirvi, dell'inimicizia di quest'ultimo con Guerrazzi. Cambray-Digny entr\u00f2, comunque, a far parte della consulta nominata dal Governo provvisorio toscano con l'incarico di patrocinare la causa toscana presso il governo di Londra. Fermatosi a Torino per avere istruzioni, riusc\u00ec a tessere una buona rete di relazioni sia con il governo, guidato da Cavour, sia con la corte sabauda di Vittorio Emanuele II; pur contrario all'immediata annessione della Toscana al Regno di Sardegna, segu\u00ec le direttive del primo ministro piemontese, favorendo le dimostrazioni popolari favorevoli all'annessione che si crearono nelle maggiori citt\u00e0 toscane. Dopo l'Armistizio di Villafranca dell'11 luglio 1859, che poneva fine alle ostilit\u00e0, Cambray-Digny rientr\u00f2 a Firenze, dove divenne sovrintendente delle Possessioni di Stato, per far fronte ai mutamenti economici derivati dalla vendita dei beni statali, venendo eletto in agosto deputato all'Assemblea toscana. Fu successivamente nominato senatore il 23 marzo 1860 da Vittorio Emanuele II, il quale, dopo il plebiscito che sanc\u00ec l'unione della Toscana al Piemonte, lo nomin\u00f2 anche amministratore dei beni della Real Casa in Toscana.\nUltimo gonfaloniere e primo sindaco di Firenze.\nGrazie alla carica di amministratore dei beni della Real Casa in Toscana, conquist\u00f2 la fiducia del sovrano, divenendone il consigliere segreto pi\u00f9 fidato; ci\u00f2 gli garant\u00ec, subito dopo la proclamazione del Regno d'Italia il 17 marzo 1861, un posto di primo piano nel nuovo orizzonte politico nazionale. Il 1 gennaio 1865 fu nominato Gonfaloniere di Firenze, che il 3 febbraio successivo divenne capitale del Regno d'Italia. Dal 1 settembre 1865 (e fino al 27 ottobre 1867) con Decreto Reale divenne sindaco di Firenze, primo a rivestire questo ruolo in seguito alla soppressione del gonfalonierato in forza alle leggi di unificazione amministrativa del Regno d'Italia. Il suo mandato di primo cittadino concise con l'inizio della grande trasformazione in chiave borghese, a volte traumatica, della citt\u00e0, grazie anche ai grandi lavori di ampliamento progettati da Giuseppe Poggi che avrebbero dovuto adeguare Firenze al suo nuovo ruolo di Capitale.\nLa nomina a ministro delle finanze.\nLa sua competenza in materia economica e finanziaria port\u00f2 alla sua nomina, il 27 ottobre 1867, a ministro delle finanze nel Governo Menabrea I. Il compito che aveva di fronte era enorme, poich\u00e9 il bilancio dello Stato, dopo le spese sostenute per la Terza Guerra d'Indipendenza del 1866, era in un deficit pauroso, tanto che il governo precedente aveva introdotto il corso forzoso per farvi fronte. Cambray-Digny intendeva riportare in pareggio il bilancio, anche a costo di misure impopolari, come l'introduzione, nel luglio 1868, della Tassa sul macinato.\nLa Tassa sul macinato.\nL'imposta gravava sulla macinazione dei cereali, che si pagava direttamente al mugnaio in base alla tipologia di cereali macinati. Gi\u00e0 presentata dai passati governi rappresentava uno dei punti chiave della manovra finanziaria, insieme ai progetti di tasse di registro e bollo e sulle concessioni governative. \nLa tassa, indispensabile per il risanamento del deficit statale, raggiunto nel marzo 1878, pesava soprattutto sui ceti pi\u00f9 bassi della popolazione, la cui alimentazione di base era quasi completamente cerealicola. Ci furono numerose dimostrazioni popolari in Emilia e Romagna, presto sedate dall'esercito a costo di 250 morti e 1000 feriti. \nNel 1884, Cambray-Digny, nel suo ruolo di senatore si oppose all'abolizione totale dell'imposta macinato, per motivi di bilancio, e contrast\u00f2 la politica protezionistica del governo, mirante a favorire l'industria italiana a discapito dell'agricoltura, che il politico toscano voleva invece fosse incrementata e migliorata, sull'esempio della mezzadria toscana. \nLe altre misure di risanamento dei conti pubblici.\nAltra misura atta al risanamento dei conti pubblici fu la privatizzazione della manifattura dei tabacchi, che il ministro delle finanze diede in appalto ad un gruppo di privati, tra cui alcune banche straniere, che garantirono all'erario un gettito di 170 milioni di lire all'anno. Questa misura provoc\u00f2 poco dopo uno scandalo in cui pareva fossero coinvolte alcune personalit\u00e0 politiche della Destra, che avevano mercanteggiato il loro voto per favori personali. Dalle critiche non sfugg\u00ec nemmeno il re, che si diceva avesse ricavato sei milioni di lire. Questo provoc\u00f2 una crisi ministeriale che port\u00f2 alla formazione del Governo Menabrea II e al rafforzamento della politica di rigore economico portata a vanti dal ministro, che acceler\u00f2 la vendita dei beni ecclesiastici, messi in liquidazione gi\u00e0 nel 1867, da cui vennero ricavati 162 milioni. Il resto Cambray-Digny propose di cederlo ad una Societ\u00e0 di beni demaniali, fondata quattro anni prima, in cambio di un anticipo di 300 milioni, e di aggiungere 100 milioni alla Banca nazionale, cedendole i servizi della Tesoreria di Stato, ma il progetto ministeriale fu bocciato dal Parlamento. \nGli ultimi anni.\nDopo la caduta del terzo gabinetto Menabrea nel dicembre 1869, Cambray-Digny non fu pi\u00f9 un uomo di governo, pur ricoprendo importanti incarichi parlamentari: infatti dal 1871 al 1872 fu vicepresidente del Senato, poi membro permanente della Commissione di bilancio del Senato e infine relatore di numerosi progetti di legge finanziaria.\nIl 25 maggio 1873 fu nominato da Carlo Alfieri di Sostegno, membro del Comitato promotore della Societ\u00e0 di educazione liberale per la fondazione e il mantenimento dell'Istituto Cesare Alfieri. Fu nominato membro del Comitato anche il suo amico e concittadino Ubaldino Peruzzi.. \nAmico di Marco Minghetti, sostenne il suo ministero, durato dal 1873 al 1876, appoggiando la proposta ministeriale sulla circolazione bancaria che mirava a regolamentare l'emissione di carta moneta da parte degli istituti di credito, varata nel 1874. Il 18 marzo con la caduta del governo Minghetti e la formazione del primo governo di Sinistra, guidato da Agostino Depretis, cerc\u00f2 di impedire al gruppo parlamentare toscano di votare contro il progetto di legge governativo che mirava alla statalizzazione delle ferrovie, fatto all'origine del voto di sfiducia in Parlamento. Sotto i vari governi di Sinistra, Cambray-Digny si batt\u00e9 in aula per il pareggio di bilancio, che era ora di nuovo in pericolo per la politica di espansione finanziaria derivata dalle politiche coloniali e di investimenti industriali. Ostile al socialismo, Cambray-Digny appoggi\u00f2 la politica autoritaria del primo ministro Crispi di fronte alle associazioni politiche socialiste, votando per la messa in stato d'assedio della Sicilia, messa a soqquadro dalle rivendicazioni dei Fasci siciliani, e della Lunigiana, dove avvennero numerosi scioperi di minatori. Vicepresidente dell'Accademia dei Gergofili nel 1898, durante la crisi di fine secolo appoggi\u00f2 i disegni di legge del governo Pelloux che riducevano le libert\u00e0 statutarie, che per\u00f2 furono bloccati in Parlamento dall'ostruzionismo delle opposizioni. Dopo la scomparsa del figlio Tommaso, avvenuta nel 1901, Cambray-Digny si ritir\u00f2 dalla politica, morendo l'11 dicembre 1906 a Firenze, a 86 anni. Nel febbraio del 1909 mor\u00ec anche la moglie Virginia, mentre solo la figlia terzogenita Marianna sopravvisse ai genitori."}
{"id": "761007", "revid": "767487", "url": "https://it.wikipedia.org/wiki?curid=761007", "title": "A due calci dal paradiso", "text": "A due calci dal paradiso \u00e8 un film del 2006 diretto da Fabio Martina. La pellicola \u00e8 ambientata a Quarto Oggiaro, nella periferia milanese.\nTrama.\nDue ragazzi milanesi diciassettenni, un difensore e un attaccante, sognano di giocare in Serie A. Un giorno uno di loro, l'attaccante Francesco Siano, viene convocato per fare un provino con la primavera dell', ma non viene a saperlo perch\u00e9 l'amico difensore, a cui era stato affidato il compito di dargli la lieta notizia, decide di non informarlo e di presentarsi al provino al posto suo. Alla fine a scuola gli amici informano Siano che doveva andare al provino e lui fa una corsa per arrivare in tempo al provino. Alla fine tutti e due entrano nella primavera dell'."}
{"id": "761008", "revid": "2043462", "url": "https://it.wikipedia.org/wiki?curid=761008", "title": "Genova Giovanni Thaon di Revel", "text": "Partecip\u00f2 alle campagne del Risorgimento e alla Guerra di Crimea. Svolse diverse delicate missioni diplomatiche per conto del governo sardo. Fu ministro della guerra e senatore del Regno d'Italia nella XIII legislatura\nBiografia.\nIl conte Genova Thaon di Revel era il dodicesimo figlio del nobile piemontese Ignazio Isidoro Thaon di Revel e di Sabina Spitalieri dei conti di Cessole. Giovane rampollo della aristocrazia subalpina, proveniente da una famiglia solidamente benestante con una larga e importante rete di relazioni, fu ben inserito nell'alta societ\u00e0 torinese. Fu in stretti rapporti con il fratello Adriano, ministro plenipotenziario a Londra e a Vienna e Ottavio Thaon di Revel, ministro delle finanze. Quest'ultimo ebbe forte influenza nella vita di Genova e rappresent\u00f2 un costante punto di riferimento.\nFormazione.\nFrequent\u00f2 la Reale Accademia Militare di Torino (diciassettenne ebbe il grado di sottotenente dell'Armata Sarda) e nel 1834 entr\u00f2 a frequentare la scuola complementare dell'accademia per tre anni. Nel 1840 ottenne la promozione a luogotenente.\nFu tra i soci fondatori del Club del Whist di Torino (aperta nel 1841 per iniziativa del conte Camillo Benso conte di Cavour) che divenne un importante ritrovo della alta societ\u00e0 piemontese. Intraprese numerosi viaggi in Europa (nel 1842, visit\u00f2 la Scozia e l'Irlanda) e nel 1844 fu a Londra, ospite del cugino di secondo grado Emanuele d'Azeglio. Nello stesso anno, per impegni militari, fu inviato a Chambery dove rimase per diversi mesi al comando di una batteria di artiglieria, nonostante non avesse il grado previsto e durante la permanenza, accompagn\u00f2 il principe Ferdinando duca di Genova in visita nella regione dei suoi avi.\nLa Prima guerra d'indipendenza.\nNel luglio 1847 avvenne l'esordio nell'ambito diplomatico: ebbe l'incarico di conoscere le mosse dello Stato della Chiesa dopo l'occupazione di Ferrara da parte delle truppe austriache. Egli stesso la defin\u00ec \"una curiosa missione\" che assolse con attenzione e gli permise di entrare in contatto con gli ambienti moderati a Roma, impegnati a creare un nuovo assetto politico nazionale con l'obbiettivo di estromettere l'Austria dell'Italia.\nScoppiata la Prima guerra d'indipendenza italiana, il 31 marzo 1848 fu nominato capitano di Artiglieria nella 4\u00aa divisione. Nella notte tra il 12 e 13 aprile, ricevette l'ordine dal maggiore La Marmora di schierare l'artiglieria per bombardare la fortezza di Peschiera. L'operazione mise \"di Revel\" (come si firm\u00f2 nei dispacci) a fianco del maggiore Alfonso Ferrero della Marmora con quale rimase legato da sincera amicizia per tutta la sua vita. Prese in seguito parte (6 maggio 1848), alla battaglia di Santa Lucia alle porte di Verona con la divisione del duca di Savoia, dopo la quale fu destinato al comando della 9\u00aa batteria (1 giugno 1848) presso la Veneria Reale. Partecip\u00f2 alle battaglie di Staffallo e Valeggio dove ebbe il primo riconoscimento per il valore. Dopo questi episodi, Thaon segu\u00ec la ritirata della divisione di riserva a Codogno. Quando (4 agosto), Carlo Alberto decise di portare l'esercito a Milano e disporla all'esterno delle mura, Genova Thaon fu dislocato a Porta Vigentina dove con la propria batteria contrast\u00f2 gli assalti delle forze austriache. In seguito partecip\u00f2 alla battaglia di Novara per la quale si distinse e fu decorato con la medaglia d'argento al valor militare.\nAddetto militare a Vienna.\nIn seguito al proclama di Moncalieri, il 9 gennaio 1850, fu approvato dalla camera dei deputati il trattato di pace con l'Austria. Alfonso La Marmora, incaricato ministro della guerra (3 novembre 1849), selezion\u00f2 e invi\u00f2 quattro dei suoi migliori ufficiali nell'arma d'Artiglieria come addetti militari del Regno di Sardegna a Berlino e Vienna. Furono scelti Giuseppe Govone, Agostino Petitti-Bagliani di Roreto, Paolo di Sanrobert e il Thaon. Genova si trasfer\u00ec a Vienna dove si trov\u00f2 il fratello Adriano, ministro plenipotenziario del regno di Sardegna. Ebbe il segreto incarico di studio dell'organizzazione dell'esercito austriaco e di attento esame della situazione politica e militare. La missione di durata triennale lo port\u00f2 a visitare l'Ungheria e Berlino. Trasmise informazioni di rilievo militare e politico che furono inviate a Torino attraverso corrieri. La missione si concluse nell'aprile 1853, generato dalla grave crisi tra il Regno Sardo e l'Austria in seguito al fallito tentativo insurrezionale mazziniano a Milano.\nLa guerra di Crimea.\nL'11 aprile 1855 il capitano Genova fu convocato, insieme all'ufficiale d'artiglieria Vittorio Asinari di San Marzano, presso il ministero della guerra dove ricevettero la richiesta di recarsi in Crimea con l'incarico di commissari militari per conto del Regno della Sardegna presso i quartieri generali degli alleati inglesi e francesi. Il Thaon fu destinato al quartiere generale inglese al comando del generale Lord Raglan. Quando il consiglio di guerra degli alleati decisesero l'attacco (18 giugno 1855) contro le fortificazioni di Sebastopoli, Genova ne prese parte insieme agli ufficiali inglesi dello stato maggiore. Si trov\u00f2 in trincea vicino alla linea del fuoco russe quando le truppe britanniche si lanciarono nell'attacco, poi respinta dalle truppe russe. In seguito ricevette la nomina a maggiore, il 27 giugno 1856. L'incarico principale fu l'intensa e delicata attivit\u00e0 di collegamento tra il comando italiano, quello inglese ed in seguito alla morte del San Marzano (causato dalla colera), quella francese. A met\u00e0 luglio si ammal\u00f2 seriamente (la colera, secondo alcuni calcoli, avrebbe ucciso circa il 30% dell\u2019intero contingente occidentale) e fu imbarcato direttamente a Costantinopoli per le prime cure per poi rientrare in Piemonte. Durante la navigazione stette nuovamente male, forse per tifo con febbre alta. Al suo rientro fu destinato al comando della 9\u00aa batteria a Veneria Reale (la brigata che presiedeva a Torino) dal ministro della guerra, Giuseppe Dabormida.\nNel parlamento del Regno Sardo.\nSi candid\u00f2 per la prima volta nelle elezioni del 15-18 novembre 1857 presso il collegio di Gassino. Venne eletto deputato (la sesta legislatura del Parlamento subalpino) e si schier\u00f2 nelle file della destra costituzionale guidato dal fratello Ottavio Thaon. Fu riconfermato nella VII, fino al 1860\nLa seconda guerra d'indipendenza e l'unificazione.\nScoppiata la seconda guerra d'indipendenza italiana, ai primi di maggio 1858, il maggiore Thaon di Revel fu a Valenza inserito nella 5\u00aa divisione sotto il comando di Domenico Cucchiari, per poi passare nella 3\u00aa divisione comandato dal generale Giovanni Durando composta dalla brigate Cuneo (al comando del magg. generale Annibale Arnaldi) e brigata Pinerolo (al comando del maggior generale Della Rocca). Revel assunse il comando della brigata d'artiglieria composta dalla 4\u00aa, 5\u00aa e 6\u00aa batteria. Il 22 maggio ricevette ordini di eseguire una manovra diversiva in congiunta con la 2\u00aa e 5\u00aa divisione; fu simulato un tentativo di attraversamento del fiume Sesia presso Palestro. L'obiettivo fu di tenere impegnati le forze austriache, locati sulla riva sinistra del fiume, e sostenere l'avanzata della 4\u00aa divisione che aveva precedentemente attraversato il fiume. Non avendo a disposizione l'equipaggiamento per gettare ponti, il Revel fece corre lungo la riva i carri della batteria che furono pesantemente bersagliati dagli austriaci, avvantaggiati della posizione coperta dietro l'argine. L'azione di disturbo gener\u00f2 gravi perdite alla divisione comandata dal maggiore Revel. Gli valse la \"\"menzione onorevole per essersi destino nella dimostrazione al porto di Palestro e sulla Sesia e per l'abilit\u00e0 e sangue freddo con cui diresse l'artiglieria sotto i suoi ordini\"\". L'11 giugno il comando della 3\u00aa divisione fu assegnato al generale Filiberto Mollard che poco dopo prese parte nella decisiva battaglia di Solferino e San Martino, durante la quale Genova Thaon ebbe la gamba contusa. Distinguendosi, ricevette la Croce d'Ufficiale dell'Ordine Militare di Savoia per \"l'abilit\u00e0 spiegata nel dirigere l'azione dell'artiglieria durante il combattimento\". Ristabilito, il 5 luglio fu trasferito al comando d'artiglieria della 1\u00aa divisione di Giovanni Durando che ebbe l'incarico di investire Piacenza dove giunse la notizia dell'armistizio di Villafranca, tra la Francia e l'Austria.\nLa Francia trasfer\u00ec la Lombardia al Regno di Sardegna e la 1\u00aa divisione del generale Durando si rec\u00f2 a Monza. A Milano, Genova Thaon conobbe la futura moglie, la Camilla Albani contessa di Castelbarco. Ottenne la promozione a tenente colonnello e nel mese di ottobre del 1859, fu nominato di Milano.\nLasciato il parlamento sardo nel maggio 1860 in seguito alla promozione a colonnello, partecip\u00f2 alla spedizione nelle Marche e diresse le operazioni dell'artiglieria nell'assedio di Ancona. Il 12 dicembre di quell'anno fu nominato Direttore generale per gli affari della guerra nelle Province napoletane e, nel 1861, fu promosso Maggior generale dell'appena costituito Regio Esercito italiano. Fino al 1862 comand\u00f2 a Terni di una brigata di granatieri.\nNel parlamento italiano.\nNel 1865 fu eletto al deputato del Regno d'Italia per tre legislature, e vi rest\u00f2 fino al 1874. \nPrese parte nel giugno 1866 alla terza guerra d'indipendenza e in qualit\u00e0 di commissario del Re, fu importante organizzatore e mediatore durante il Plebiscito del Veneto del 1866, che sanc\u00ec il passaggio di quella regione al Regno d'Italia. Come riconoscimento, venne promosso, il 19 ottobre 1866, tenente generale.\nRacconter\u00e0 i dettagli di questo evento storico, rimasto a lungo poco chiaro e tuttora oggetto di discussione, nel suo memoriale \"\"La cessione del Veneto. Ricordi di un commissario regio militare\", Firenze\" (1890).\nMinistro della guerra e senatore.\nFu in seguito Ministro della Guerra del Regno d'Italia nel Governo Rattazzi II, per qualche mese nel 1867, In quei giorni Garibaldi, raccolse un corpo di volontari ai confini con il Lazio. Rattazzi e Thaon di Revel lo fecero arrestare a Sinalunga, ma la situazione sfugg\u00ec di mano alle autorit\u00e0 italiane, quando il 19 ottobre il generale fugg\u00ec rocambolescamente da Caprera e sbarc\u00f2 in Toscana per invadere i resti dello Stato pontificio. Il governo cos\u00ec nell'ottobre 1867 fu costretto a dimettersi.\nThaon fu poi comandante di corpo d'Armata nel 1877. Ricevette nel corso della sua carriera militare due medaglie di bronzo e due d'argento al valore militare.\nNel 1879 fu nominato senatore del Regno. Nel 1887 fu posto in ausiliaria dall'esercito. Nel 1905 fu insignito del collare dell'ordine della Santissima Annunziata, la massima onorificenza di Casa Savoia e del regno.\nVisse una lunga vita (mor\u00ec all'et\u00e0 di 93 anni) e serv\u00ec il suo paese sotto quattro sovrani. Riposa in un colombaro nella Galleria DE di Ponente Inferiore del Cimitero Monumentale di Milano, circondato dai membri della sua famiglia.\nDiscendenza.\nA Milano (26 dicembre 1862), sposa Camilla Castelbarco Visconti Simonetta dei principi di Montignano con quale ebbe 5 figli, due dei quali (Umberto e Ottavia Maria) non raggiungono la maggiore et\u00e0. Sabina (17 aprile 1865-Como 1950) sposa il 10 luglio 1893, il conte Emiliano Parravicini di Parravicino. Lo stesso anno muore l'ultimo figlio maschio Antonio, all'et\u00e0 di 24 anni (per una malformazione cardiaca), fu tenente di cavalleria. Carla (2 febbraio 1875) sposa a Milano, il 20 aprile 1898, il conte Guido Barbiano di Belgioioso."}
{"id": "761009", "revid": "486946", "url": "https://it.wikipedia.org/wiki?curid=761009", "title": "Classifica di presenze nella Nazionale di calcio italiana", "text": ""}
{"id": "761010", "revid": "110157", "url": "https://it.wikipedia.org/wiki?curid=761010", "title": "S\u00f6derhamn (comune)", "text": "S\u00f6derhamn \u00e8 un comune svedese di 25.672 abitanti, situato nella contea di G\u00e4vleborg. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "761011", "revid": "1005847", "url": "https://it.wikipedia.org/wiki?curid=761011", "title": "Antonio Giovanola", "text": "Biografia.\nDopo la laurea in Giurisprudenza, conseguita a Torino nel 1836, si impegn\u00f2 in politica seguendo un cursus honorem che lo port\u00f2 dall'impegno amministrativo locale a quello nazionale.\nFu infatti consigliere comunale e sindaco a Cannobio e nella vicina Traffiume, a Maccagno e Vigevano.\nProvveditore agli studi e delegato scolastico per il Mandamento di Cannobio, consigliere provinciale a Novara.\nEletto deputato nel 1849, fu nominato senatore nel 1861. Durante la sua militanza parlamentare ricopr\u00ec le cariche di ministro dei lavori pubblici nel Governo Rattazzi II (1867), segretario generale ai lavori pubblici (1859) e alle Finanze (1860)."}
{"id": "761014", "revid": "1509235", "url": "https://it.wikipedia.org/wiki?curid=761014", "title": "Taiko", "text": "Il termine indica genericamente tutti i tamburi giapponesi, ad eccezione di quelli a clessidra (questi definiti invece tsuzumi). La tipologia pi\u00f9 nota in Occidente, grazie a gruppi noti internazionalmente come i Kod\u014d, \u00e8 quella del grande tamburo giapponese a forma di barile. In alcuni casi, per evitare ambiguit\u00e0, si usa l'espressione , formata da \"wa\" (Giappone)+\"taiko\", quindi lett. \"tamburo/i giapponese/i\" in riferimento ai membranofoni originari dell'arcipelago nipponico.\nI tamburi definiti \"taiko\" (e -\"daiko\" nei composti, come il gi\u00e0 citato \"wadaiko\") e maggiormente impiegati nelle tradizioni giapponesi sono sostanzialmente riconducibili a due tipologie. Queste sono entrambi bipelli e percossi con una coppia di bacchette: si tratta della tipologia dei sopracitati tamburi a barile, insieme a quella dei tamburi cilindrici.\nStoria.\nGi\u00e0 nella remota antichit\u00e0, i \"taiko\" erano usati negli eventi militari e nelle feste comunitarie dette matsuri. Tuttora nei sacrari shintoisti di numerose localit\u00e0 del Giappone, viene usato un tamburo per evocare e rendere omaggio alle divinit\u00e0, i kami.\nL'onnipresenza del tamburo in alcuni riti shintoisti noti come kagura crea un'analogia con la centralit\u00e0 del tamburo nello sciamanesimo \"classico\". Di conseguenza alcuni studiosi suppongono che l'impiego del tamburo nei \"kagura\", e pi\u00f9 in generale in gran parte delle pratiche rituali folkloriche giapponesi, trovi le sue radici proprio nello sciamanesimo. Inoltre, il tamburo \u00e8 significativamente legato, anche nei racconti mitologici giapponesi, a pratiche riconducibili a un orizzonte sciamanico: il famoso episodio della \"Caverna celeste\" pu\u00f2 infatti essere interpretato come pratica per il recupero dell'anima - quella della dea solare Amaterasu, \"morta\" nella caverna - in cui un \"taiko\" sui generis, il recipiente capovolto, svolge una funzione determinante. Peraltro, nel Giappone contemporaneo il tamburo, di norma insieme al canto, si delinea come elemento immancabile nello scatenamento, nello sviluppo e nella risoluzione della trance di possessione che caratterizza alcuni rari casi di \"kagura\".\nDalla pratica strumentale dei \"matsuri\" deriva, nei tardi anni '50 del XX secolo, un genere neotradizionale imperniato su gruppi di tamburi, \"ensemble\" definiti dai musicologi . Gruppi come quelli dei Kod\u014d hanno elaborato, liberamente e in senso virtuosistico, i repertori di diverse zone del Giappone o utilizzato brani composti ex novo."}
{"id": "761015", "revid": "767487", "url": "https://it.wikipedia.org/wiki?curid=761015", "title": "S\u00f6derhamn", "text": "S\u00f6derhamn \u00e8 una citt\u00e0 della Svezia, capoluogo del comune omonimo, nella contea di G\u00e4vleborg. Ha una popolazione di 12.056 abitanti."}
{"id": "761017", "revid": "1005847", "url": "https://it.wikipedia.org/wiki?curid=761017", "title": "Emilio Broglio", "text": "Biografia.\nFormazione e primi anni.\nEmilio Broglio nacque a Milano il 14 febbraio 1814 da Angelo Broglio e da Giuditta Righetti; fin da giovanissimo dovette seguire con la famiglia il padre, impiegato civile dell'amministrazione asburgica, nei suoi trasferimenti in varie citt\u00e0 del Regno Lombardo-Veneto. Nel 1831 si iscrisse alla facolt\u00e0 di giurisprudenza dell'Universit\u00e0 di Pavia, divenendo anche alunno dell'Almo Collegio Borromeo: ottenne la laurea nel 1835, ma non pot\u00e9 ottenere l'abilitazione all'esercizio dell'attivit\u00e0 forense per motivi politici e di conseguenza dovette abbandonare la professione di avvocato. Per questo motivo Broglio si dedic\u00f2 agli studi giuridici, economici e storici, mostrando una notevole variet\u00e0 di interessi.\nNel 1841 infatti pubblic\u00f2 nel capoluogo lombardo un trattato di diritto amministrativo, ripubblicato due anni pi\u00f9 tardi con alcuni aggiunte e con il titolo \"Della cittadinanza. Trattato pratico di diritto amministrativo aggiunti alcuni cenni sul diritto amministrativo\". In esso Broglio spiegava l'importanza teorica dello studio del diritto amministrativo, che doveva essere considerato non come semplice appendice del diritto pubblico, bens\u00ec come scienza autonoma, e propugnava la creazione di un codice di diritto amministrativo per porre il cittadino in condizione di far valere i propri diritti nei confronti dello Stato. Successivamente, nel 1844, pubblic\u00f2, sempre a Milano, la biografia del politico e scrittore francese Fran\u00e7ois Guizot, raccolta nell'opera \"Biografie dei pi\u00f9 celebri contemporanei\", delineandone la formazione culturale e spirituale a analizzando il contenuto delle sue opere pi\u00f9 importanti.\nL'attivismo politico e accademico.\nIl primo approccio di Emilio Broglio alla politica avvenne nel 1842, mentre era vivo il dibattito in Lombardia sul problema delle ferrovie; quell'anno infatti trov\u00f2 impiego come segretario presso la direzione della Societ\u00e0 ferdinandea per la ferrovia Milano-Venezia, ma dovette lasciare il posto di lavoro sempre per motivi politici nel 1846, quando la societ\u00e0 venne riscattata dallo Stato asburgico. In questo periodo si accost\u00f2 sempre pi\u00f9 ai circoli patriottici italiani di tendenza liberale e moderata, tanto che, alla vigilia dei moti milanesi del 1848, venne processato a causa della sua corrispondenza personale con personaggi ritenuti sgraditi al governo imperiale, come Niccol\u00f2 Tommaseo e Daniele Manin. Dopo lo scoppio delle Cinque Giornate di Milano, alle quali prese parte attiva, Broglio entr\u00f2 nell'appena costituito Governo provvisorio di Milano in qualit\u00e0 di segretario; in tal veste fece parte della commissione inviata a Torino per concordare le modalit\u00e0 di fusione tra la Lombardia e il Regno di Sardegna, appena sceso in guerra contro l'Austria nella Prima Guerra d'Indipendenza.\nIl 21 novembre 1848 venne eletto deputato al Parlamento Subalpino per il collegio di Castel San Giovanni (Piacenza), e riconfermato alle elezioni del gennaio 1849, ma decadde dopo la fine della guerra, quando il territorio dove si trovava il suo collegio dovette essere abbandonato dall'esercito piemontese. Come parlamentare si distinse per alcuni interventi politici e costituzionali, tra i quali l'interpretazione corrente dello Statuto Albertino.\nBroglio decise di rimanere a Torino dopo che le truppe austriache ritornarono a Milano, insegnando per qualche tempo economia politica all'universit\u00e0 subalpina. In questo periodo si dedic\u00f2 a studi di economia e di diritto tributario, pubblicando, nel 1856-1857, in due volumi, il frutto delle sue ricerche: \"Dell'imposta sulla rendita in Inghilterra e sul capitale negli Stati Uniti. Lettere al Cavour\". Questo lavoro, dedicato al primo ministro piemontese Cavour, di cui Broglio fu un grande estimatore, si inquadra nella politica di rinnovamento economico e di risanamento dei conti pubblici voluta dal Conte per rafforzare le strutture produttive e commerciali del Regno e dare forza e prestigio al Piemonte agli occhi delle potenze europee in vista dei futuri progetti della politica di unificazione italiana. Poich\u00e9 per\u00f2 tutto ci\u00f2 costava enormemente e pesava sul debito pubblico, Broglio nel suo scritto consigliava di riformare il sistema tributario piemontese sul modello anglosassone, tassando anche i redditi mobiliari, fino ad allora esenti, e di applicare un'imposta globale sulla dichiarazione del contribuente, come avveniva in Inghilterra.\nIl lavoro di Broglio venne molto apprezzato da Cavour, che lo chiam\u00f2 a far parte di una commissione per lo studio della riforma tributaria. intanto, nel maggio del 1859, l'esule lombardo fu chiamato a partecipare ai lavori della commissione Giulini sul riordino amministrativo temporaneo della Lombardia, in seno alla quale present\u00f2 numerosi disegni di legge. Nello stesso anno, liberata Milano dall'armata franco-sarda, fece ritorno nella citt\u00e0 natale e collabor\u00f2 come giornalista al periodico ufficiale \"La Lombardia\", pubblicato in sostituzione dell'organo di stampa ufficiale austriaco \"La Gazzetta di Milano\". Ben presto, per\u00f2, Broglio lasci\u00f2 il giornale, troppo legato agli aspetti regionalistici lombardi, ed entr\u00f2 nella redazione del quotidiano \"La Perseveranza\", espressione del liberismo moderato milanese.\nCarriera politica nel Regno d'Italia.\nEsponente di spicco della Destra storica e presidente dell'Associazione costituzionale milanese, Broglio si candid\u00f2 nel 1860 alle elezioni politiche nei collegi di Rivergano e Cassano d'Adda, ma ne usc\u00ec sconfitto. Tuttavia, fu eletto deputato alla Camera il 27 gennaio 1861 per il collegio di Lonato, nel quale sarebbe stato riconfermato per le elezioni politiche del 1865, ma non in quelle tenutesi due anni dopo. Broglio ritorn\u00f2 comunque alla Camera dei deputati con le elezioni supplletive del 6 maggio 1867 per il collegio di Bassano.\nIn Parlamento, il deputato italiano si occup\u00f2 principalmente di questioni finanziarie ed economiche: ad esempio, nel 1861, partecip\u00f2 ad una commissione parlamentare per discutere il disegno di legge su un prestito di 500 milioni di lire volto a risanare parzialmente il deficit del neonato Regno d'Italia; nel 1863 vot\u00f2 contro l'introduzione del sistema di imposta di ricchezza mobile su base regionale; nel 1865 fu favorevole ad un'ulteriore prestito di 425 milioni di lire proposto dal Ministro delle Finanze, Quintino Sella, sostenendo che quei fondi avrebbero dovuto servire a potenziare le forze armate e a favorire lo sviluppo economico del Paese; inoltre, nel 1867 intervenne sulla liquidazione dell'asse ecclesiastico.\nIl culmine della carriera politica di Broglio avvenne per\u00f2 con la nomina a Ministro della pubblica istruzione nel Governo Menabrea, carica che mantenne dal 27 ottobre 1867 al 13 maggio 1869, reggendo anche il Ministero dell'Industria e del Commercio. In qualit\u00e0 di Ministro della pubblica istruzione, \u00e8 ricordato per aver istituito una commissione parlamentare la cui presidenza venne affidata ad Alessandro Manzoni, con l'incarico di occuparsi dell'annosa \"questione della lingua\". La commissione produsse un testo, \"Dell'unit\u00e0 della lingua e dei mezzi di diffonderla\", in cui si conclude che l'unica lingua comune a livello nazionale poteva essere il fiorentino e che solo questa poteva assurgere a lingua della nuova Italia unita. La commissione diede inoltre l'avvio al \"Novo vocabolario della lingua italiana secondo l'uso di Firenze\", sancendo definitivamente lo status del toscano fiorentino come \"lingua italiana\"; lo stesso Broglio sovraintese la compilazione del vocabolario, che dur\u00f2 pi\u00f9 di vent'anni e si risolse in un insuccesso editoriale. Inoltre Broglio, nella sua veste ministeriale, firm\u00f2 il provvedimento di interdizione dall'insegnamento al poeta Giosu\u00e8 Carducci, sospeso dall'Universit\u00e0 di Bologna per la sua partecipazione a manifestazioni repubblicane e anti-monarchiche.\nUltimi anni.\nCaduto il Governo Menabrea II e formatosi il novo esecutivo con a capo nuovamente lo stesso Menabrea, Broglio non fu riconfermato al dicastero, ma il 25 maggio 1869 venne eletto vicepresidente della Camera al posto di Antonio Mordini, entrato nel gabinetto ministeriale. Non rieletto alle elezioni generali del novembre 1870, avvenute dopo la breccia di Porta Pia, il politico torn\u00f2 a sedere tra i banchi della Destra il 12 marzo 1871, quando fu eletto nel collegio di Thiene, dove venne riconfermato anche nel 1874. Fra i suoi interventi pi\u00f9 significativi in questa legislatura, vi \u00e8 il suo ruolo di relatore del disegno di legge Correnti sull'abolizione delle facolt\u00e0 di teologia dalle universit\u00e0 italiane, presentato nel 1872.\nDopo la caduta del Governo Minghetti II, ultimo della Destra storica, e le elezioni del novembre 1876, perse dal raggruppamento conservatore, Broglio non venne rieletto e non sedette mai pi\u00f9 in Parlamento. Avversario accanito della Sinistra storica, tent\u00f2 senza successo di farsi nominare senatore, mentre al contempo frequent\u00f2 a Roma circoli e salotti letterari, sempre pi\u00f9 appartato dalla politica attiva. Per qualche tempo presiedette l'Accademia di Santa Cecilia.\nMor\u00ec infine a Roma il 21 febbraio 1892, a 78 anni."}
{"id": "761018", "revid": "481349", "url": "https://it.wikipedia.org/wiki?curid=761018", "title": "Ballottaggio", "text": "Per ballottaggio s'intende un tipo di votazione, a confronto diretto, tra due candidati, posizioni o tesi contrapposte; rappresenta anche l'ultima eventuale fase di un'elezione. In questo caso ha luogo quando nella prima o nelle prime votazioni nessuno dei candidati ha ottenuto la maggioranza stabilita come necessaria per l'elezione e consiste in una nuova convocazione del corpo elettorale la cui scelta \u00e8 stavolta limitata ai soli due \u2013 o il numero superiore stabilito dalla normativa \u2013 candidati che, nella prima votazione, abbiano ottenuto il maggior numero di voti ovvero a quei candidati che abbiano superato la prestabilita cifra elettorale. \u00c8 eletto il candidato che riporti la maggioranza, anche relativa, dei voti validamente espressi. In caso di parit\u00e0 assoluta di voti, la gran parte delle normative prevede che risulti eletto il candidato pi\u00f9 anziano d'et\u00e0.\nIstituto generalmente previsto dal diritto di molti stati moderni, \u00e8 talora utilizzato anche nel diritto privato come ultima risorsa per ottenere l'elezione di organi interni di un'associazione o di una societ\u00e0.\nEtimologia.\nIl termine deriverebbe dal fiorentino \"ballotta\", sinonimo di castagna. Nella Firenze medievale, infatti, esisteva la \"Torre della Castagna\", nella quale si riunivano i Priori delle Arti per decidere e votare riguardo alle tematiche pi\u00f9 importanti. Queste votazioni si svolgevano in conclavi lunghi anche intere giornate senza influenze dall'esterno e nei quali il voto consisteva nel porre delle castagne in uno dei sacchetti che simboleggiavano le varie possibilit\u00e0. Poi, in rapporto al numero dei votanti si stabiliva il sacchetto con pi\u00f9 castagne e, di conseguenza, la decisione scelta per maggioranza. Da qui l'uso ancora attuale nelle elezioni di definire ballottaggio la scelta tra due o pi\u00f9 candidati.\nSecondo un'altra fonte, probabilmente vera e in ogni caso separata dall'origine toscana, il nome deriva dal sistema elettorale del doge di Venezia, che era costituito da una complessa successione di passaggi che alternava la determinazione diretta degli elettori del doge e la loro nomina attraverso l'estrazione casuale di \"bal\u00f2te\", sfere dorate e argentate, che venivano utilizzate esclusivamente a tale scopo. In altri ambiti, ad esempio quello ecclesiastico, questo sistema di voto consisteva nell'inserire nell'urna una delle due palline, diverse per materiale o colore (bianca o nera), che ogni votante aveva a disposizione; la maggioranza di un colore rispetto all'altro determinava l'esito della votazione. Quando gli americani prima (nel 1776, a seguito della loro rivoluzione) e i francesi poi (nel 1789) dovettero dotarsi di un sistema elettorale, presero spunto da quello veneziano. Per questo ancora oggi l'elezione del presidente degli Stati Uniti d'America prevede l'utilizzo di \"Grandi elettori\", derivazione del sistema in uso nella Serenissima. Per lo stesso motivo l'urna elettorale, nei paesi anglofoni, \u00e8 chiamata \"ballot box\", esattamente come la cassa delle ballotte utilizzata a Palazzo Ducale. \nNel mondo.\nItalia.\nIn Italia, il regolamento del Senato della Repubblica prevede che l'elezione del presidente dell'assemblea abbia luogo mediante ballottaggio fra i due candidati pi\u00f9 votati nella precedente elezione qualora, non raggiunta la maggioranza assoluta dei senatori in carica nelle prime due votazioni, sia mancata anche la maggioranza dei voti \u2013 schede bianche comprese \u2013 espressi dai presenti alla terza votazione. \u00c8 eletto presidente il candidato che ottenga la maggioranza, anche relativa. Se vi \u00e8 parit\u00e0 di voti \u2013 nel terzo scrutinio \u2013 fra due senatori, oltre al primo che abbia mancato la maggioranza assoluta, ovvero fra i due candidati al turno di ballottaggio, accede al ballottaggio medesimo ovvero \u00e8 eletto presidente il candidato pi\u00f9 anziano d'et\u00e0. Un meccanismo simile \u00e8 previsto per l'elezione del presidente della Corte costituzionale.\nDal 1993 l'elezione dei sindaci dei comuni con almeno 15\u00a0000 abitanti ha luogo mediante ballottaggio fra i due candidati pi\u00f9 votati al primo turno, qualora nessuno dei candidati abbia ottenuto la maggioranza assoluta dei voti validamente espressi (senza contare, dunque, le schede bianche e nulle). Il secondo turno ha luogo dopo quattordici giorni dal primo.\nPer i comuni con meno di quindicimila abitanti \u00e8 previsto che l'elezione del sindaco abbia luogo a maggioranza relativa dei voti validamente espressi. \u00c8 tuttavia possibile il ballottaggio nel caso \u2013 raro ma storicamente gi\u00e0 verificatosi \u2013 che i due candidati pi\u00f9 votati al primo turno abbiano ottenuto la stessa identica cifra elettorale. Se l'evento si ripete quattordici giorni dopo, risulta eletto, come da principio consolidato, il candidato pi\u00f9 anziano d'et\u00e0.\nIl ballottaggio a livello regionale \u00e8 stato previsto nell'elezione del 1995, nella quale la designazione del presidente della giunta regionale a suffragio universale e diretto avvenne soltanto \"de facto\" mediante l'elezione, da parte del nuovo consiglio regionale, del candidato consigliere eletto nel collegio unico regionale in qualit\u00e0 di \"capolista\" della coalizione vincente. Dal 2000 vige l'effettiva elezione diretta del presidente regionale, la quale ha luogo a maggioranza relativa. Nella sola regione Toscana tuttavia a partire dal 2015 \u00e8 previsto un turno di ballottaggio tra i due candidati pi\u00f9 votati nel caso in cui nessun candidato raggiunga il 40% dei voti.\nFrancia.\nLa carica relativamente pi\u00f9 importante in Francia la cui elezione avviene solitamente a seguito di ballottaggio \u00e8, probabilmente, quella del presidente della Repubblica francese.\nLa Costituzione stessa, dopo la modifica del 1962 all'originario testo \"gollista\" del 1958 che diede vita alla cosiddetta Quinta Repubblica, prevede che l'elezione del presidente debba avvenire a maggioranza assoluta mancante la quale \u00e8 convocato, quattordici giorni dopo, il ballottaggio fra i due candidati pi\u00f9 votati nel primo. Tale eventualit\u00e0 si \u00e8, finora, sempre verificata.\nIl sistema a doppio turno \u00e8 previsto in Francia anche per l'elezione dei deputati all'Assemblea nazionale. La legge elettorale prevede la suddivisione del territorio della Repubblica in tanti collegi uninominali quanti sono i deputati da eleggere. Particolarit\u00e0 del sistema elettorale della Camera politica francese \u00e8 che, se nessun candidato ha ottenuto la maggioranza assoluta al primo turno, accedono al ballottaggio non solo i due candidati pi\u00f9 votati ma tutti i candidati che, nell'ambito del collegio, abbiano ottenuto un numero di voti pari al 12,5% degli aventi diritto al voto (si noti: non dei soli votanti). A differenza del presidente e dei sindaci italiani, il ballottaggio per i deputati - cos\u00ec come quello per i sindaci - ha luogo soltanto sette giorni dopo il primo turno.\nZimbabwe.\nNel 2008, il candidato dell'opposizione alla carica di presidente dello Zimbabwe, Morgan Tsvangirai, che aveva avuto accesso al secondo turno come primo dei due candidati pi\u00f9 votati, si \u00e8 ritirato dal ballottaggio stante il clima di pressioni antidemocratiche nel quale si sarebbe svolto, invocando dal presidente Robert Mugabe il suo annullamento e la costituzione di un governo di unit\u00e0 nazionale sotto l'egida dell'ONU. Il presidente si \u00e8 opposto confermando il secondo turno trasformatosi in plebiscito in favore della sua persona, facendo parlare con sarcasmo numerosi osservatori internazionali (come Lucio Caracciolo a Rai News 24) di \u00abinvenzione del ballottaggio con un solo candidato\u00bb."}
{"id": "761024", "revid": "287204", "url": "https://it.wikipedia.org/wiki?curid=761024", "title": "Sandviken", "text": "Sandviken \u00e8 una citt\u00e0 della Svezia, capoluogo del comune omonimo, nella contea di G\u00e4vleborg. Ha una popolazione di 22.965 abitanti."}
{"id": "761027", "revid": "1005847", "url": "https://it.wikipedia.org/wiki?curid=761027", "title": "Francesco De Blasiis", "text": "Fu Ministro dell'agricoltura, dell'industria e del commercio del Regno d'Italia nel Governo Rattazzi II."}
{"id": "761031", "revid": "167688", "url": "https://it.wikipedia.org/wiki?curid=761031", "title": "Eccidio di Vignale", "text": ""}
{"id": "761034", "revid": "6923", "url": "https://it.wikipedia.org/wiki?curid=761034", "title": "Moretti 500 Coup\u00e9", "text": ""}
{"id": "761036", "revid": "17103", "url": "https://it.wikipedia.org/wiki?curid=761036", "title": "Abbot Hoffman", "text": ""}
{"id": "761037", "revid": "767487", "url": "https://it.wikipedia.org/wiki?curid=761037", "title": "Ettore Bertol\u00e8-Viali", "text": ""}
{"id": "761040", "revid": "1005847", "url": "https://it.wikipedia.org/wiki?curid=761040", "title": "Filippo Antonio Gualterio (politico)", "text": "Biografia.\nFu ministro dell'interno del Regno d'Italia nel Governo Menabrea I (1867-1868) e successivamente Ministro della Real Casa.\nAltre cariche ricoperte nel corso della carriera politica furono intendente generale di Perugia (17 dicembre 1860 - 13 marzo 1862) e prefetto di varie citt\u00e0: Genova (11 gennaio 1863-26 marzo 1865), Palermo (26 marzo 1865-9 aprile 1866) e Napoli (9 aprile 1866-28 luglio 1867). Fu inoltre regio commissario di Perugia e Orvieto dal settembre 1860.\nRiconoscimenti.\nGli \u00e8 intitolato il liceo ginnasio statale di Orvieto e contribu\u00ec grandemente al sorgere della Casa Editrice Barb\u00e8ra."}
{"id": "761043", "revid": "1005847", "url": "https://it.wikipedia.org/wiki?curid=761043", "title": "Girolamo Cantelli", "text": "Biografia.\nSuddito del Ducato di Parma e Piacenza, nel 1845 fu scelto dagli elementi liberali podest\u00e0 di Parma, incarico che resse sotto Maria Luisa e, dopo la morte della duchessa (17 dicembre 1847), sotto Carlo Ludovico. Durante i moti del 1848, fu membro della reggenza (20-29 marzo 1848) e poi Presidente del Governo provvisorio del Ducato di Parma (11 aprile-14 maggio 1849), favorevole all'annessione del Ducato di Parma nel Regno di Sardegna. Ritornato il nuovo duca Carlo III, il 14 maggio 1849 Cantelli sub\u00ec il sequestro dei beni e si rec\u00f2 in esilio a Genova. Pot\u00e9 tornare in patria dopo la morte di Carlo Ludovico (1854). Nel 1859 fu eletto presidente dell'Assemblea dei rappresentanti del popolo del Ducato di Parma ed ebbe una parte importante nell'annessione di Parma al Piemonte (1859), opponendosi sia ai reazionari che ai repubblicani mazziniani.\nNel nuovo Regno d'Italia, il 14 luglio 1861 Cantelli fu nominato commissario civile presso il luogotenente del re (Enrico Cialdini) nelle province dell'ex Regno delle Due Sicilie. Cantelli entr\u00f2 in urto con Cialdini il quale, pur di stroncare la resistenza dei fautori dell'ex regno borbonico, aveva scelto di venire a patti con la sinistra e poter attuare azioni repressive e spesso il ricorso a misure di durissima rappresaglia. Cantelli si oppose a Cialdini per essersi appoggiato alla sinistra, anzich\u00e9 ai moderati. Il battibecco fu poco gradito da Ricasoli a Torino: Cialdini il 16 agosto 1861 rassegn\u00f2 le dimissioni da luogotenente (salvo riassumerle quando furono respinte) e Cantelli fu sostituito da Giovanni Visone (regio decreto del 25 agosto 1861) e nominato prefetto di Firenze (7 settembre 1864), incarico che resse fino al 3 novembre 1867 (giorno in cui avvenne la battaglia di Mentana). L'atteggiamento di Cantelli nei confronti degli ex sudditi del Granducato di Toscana fu poco amichevole in quanto, a suo parere, poco favorevoli alla politica del governo centrale\nL'8 ottobre 1865 Cantelli fu nominato senatore del Regno (categorie II, III e XXI). Fu Ministro dei lavori pubblici del Regno d'Italia nei Governi Menabrea I e Menabrea II e Ministro dell'interno nei Governi Menabrea II e Minghetti II; nel secondo Ministero Minghetti, a seguito delle dimissioni di Antonio Scialoja assumer\u00e0 ad \"interim\" l'incarico di Ministro della pubblica istruzione. L'attivit\u00e0 pi\u00f9 controversa fu quella di ministro degli interni, che ha portato Alessandro Galante Garrone a definire la politica di Cantelli \"stolida persecuzione\". L'avversione per i repubblicani lo spinse a far arrestare per cospirazione, e incarcerare nella rocca di Spoleto, i repubblicani di Forl\u00ec (fra cui Aurelio Saffi e Alessandro Fortis) che il 2 agosto 1874 partecipavano a un convegno a Villa Ruffi. Fu un'azione dannosa anche per i monarchici (i repubblicani di Romagna, fino allora fedeli alla dottrina mazziniana, si erano riuniti per decidere la partecipazione alle elezioni politiche): i repubblicani arrestati peraltro vennero prosciolti in istruttoria. Pochi mesi dopo, il 5 dicembre 1874, Cantelli, assieme al guardasigilli Vigliani present\u00f2 un progetto di legge teso a mettere fuori legge le opposizioni, prevedendo per gli oppositori il domicilio coatto da uno a cinque anni \"per decreto del ministro dell'interno sulla proposta del prefetto, inteso il parere di una Giunta locale presieduta dal prefetto stesso e composta del presidente e del procuratore del Re del tribunale del capoluogo della provincia e del comandante dei reali carabinieri della provincia medesima\". Dopo la caduta della Destra (1876) il nuovo ministro dell'interno Giovanni Nicotera attaccher\u00e0 in Senato Cantelli non solo per la sua politica autoritaria, ma anche per gli illeciti interventi nelle elezioni e per i finanziamenti accordati ad alcuni giornali. Negli ultimi anni Cantelli si dedic\u00f2 alla vita amministrativa di Parma (assessore comunale e presidente del consiglio provinciale di Parma).\nTra il 1876 ed il 1883 fu Presidente della Societ\u00e0 Editrice della Gazzetta di Parma.\nMor\u00ec a Parma nel 1889 e venne inumato nella Basilica di Santa Maria della Steccata."}
{"id": "761045", "revid": "8596", "url": "https://it.wikipedia.org/wiki?curid=761045", "title": "Gerolamo Cantelli", "text": ""}
{"id": "761048", "revid": "1005847", "url": "https://it.wikipedia.org/wiki?curid=761048", "title": "Roberto Narducci", "text": "Biografia.\nNasce a Roma il 14 agosto 1887 da una famiglia borghese. Dopo la licenza tecnica conseguita nel 1903-04 ottiene nel 1909 il diploma di decorazione architettonica al Museo artistico industriale romano; nello stesso anno supera il concorso ed entra come disegnatore presso le Ferrovie dello Stato.\nNel 1920-21 si iscrive al terzo anno della Regia Scuola Superiore di Architettura di Roma che lo porter\u00e0, nel 1923, al conseguimento della laurea in Architettura Civile. Nel 1930 consegue l'abilitazione alla professione d'Ingegnere.\nNella sua vita, come dipendente del Ministero delle comunicazioni, progetta circa quaranta stazioni ferroviarie, di nuova edificazione oppure ricostruzioni postbelliche e una decina di edifici postali. Lavorer\u00e0 spesso sotto le direttive di Angiolo Mazzoni, che fu fino al 1944 suo superiore gerarchico."}
{"id": "761051", "revid": "287204", "url": "https://it.wikipedia.org/wiki?curid=761051", "title": "SS-Totenkopfverbande", "text": ""}
{"id": "761054", "revid": "74851", "url": "https://it.wikipedia.org/wiki?curid=761054", "title": "SS-Wachverb\u00e4nde", "text": ""}
{"id": "761056", "revid": "74851", "url": "https://it.wikipedia.org/wiki?curid=761056", "title": "SS-Wachverbande", "text": ""}
{"id": "761057", "revid": "579714", "url": "https://it.wikipedia.org/wiki?curid=761057", "title": "Capitani della Nazionale di calcio dell'Italia", "text": "Questa \u00e8 la classifica dei calciatori che hanno indossato ad inizio di ogni incontro la fascia di capitano della Nazionale di calcio dell'Italia.\nLista dei capitani.\nLa seguente lista riporta la cronologia dei calciatori che hanno indossato stabilmente, per un determinato periodo di tempo, la fascia di capitano della nazionale di calcio dell'Italia.\nPresenze da capitano.\nIn questa lista sono raccolti i calciatori che hanno disputato almeno un incontro da capitano della nazionale italiana, indossando la fascia dal 1\u00ba minuto della partita. Gianluigi Buffon \u00e8 il calciatore che ha indossato la fascia per pi\u00f9 volte: 80. \nGli unici ad essere stati capitani in tutte le partite che hanno giocato nella nazionale azzurra sono stati Giuseppe Milano (11 presenze), Francesco Cal\u00ec (2 presenze) e Giulio Cappelli (2 presenze).\nValentino Mazzola con Sandro Mazzola e Cesare Maldini con Paolo Maldini sono gli unici casi di padre e figlio che hanno indossato in periodi diversi la fascia di capitano della nazionale italiana. I portieri Lorenzo Buffon e Gianluigi Buffon sono invece lontani parenti, mentre Attilio Ferraris e Pietro Ferraris, nonostante lo stesso cognome, non sono parenti.\nIn grassetto i calciatori ancora in attivit\u00e0.\nTitoli conquistati.\nSono sette i calciatori azzurri che hanno vinto un titolo ufficiale della FIFA e/o dell'UEFA indossando la fascia di capitano della Nazionale italiana, tanti quanti sono i trofei ufficiali conquistati dagli \"Azzurri\". Pertanto, nessuno di essi ha mai vinto pi\u00f9 di un titolo da capitano della squadra.\nDi seguito la lista di tutti i calciatori della Nazionale italiana ad aver conseguito, da capitano, un titolo ufficiale riconosciuto dalla FIFA:"}
{"id": "761060", "revid": "798140", "url": "https://it.wikipedia.org/wiki?curid=761060", "title": "Abb\u00e9 Pierre", "text": "Biografia.\nGli anni giovanili.\nNato in un'agiata famiglia di Lione attiva nel commercio della seta, quinto di otto figli, trascorse la sua infanzia ad Irigny. A dodici anni incontr\u00f2 Fran\u00e7ois Chabbey e, con il padre, entr\u00f2 nel circolo degli \"Hospitaliers veilleurs\", dove i membri (principalmente appartenenti alla media borghesia) dedicavano parte del loro tempo libero a radere i poveri. Henri si trov\u00f2 cos\u00ec ad accompagnare il padre tra le diroccate e sporche case dei quartieri pi\u00f9 poveri di Lione (come quello operaio di Rambaud), a fare la barba ai poveri. In questo modo il giovanissimo Henri prese sempre maggiore consapevolezza della situazione delle classi pi\u00f9 deboli della citt\u00e0 e questo gli fece crescere il desiderio di mettersi al servizio dei poveri e dei sofferenti.\nVerso i quindici anni decise che non avrebbe pi\u00f9 accompagnato il padre nell'opera degli \"Hospitaliers veilleurs\": durante la settimana, dopo la scuola, assieme ad altri, si adoper\u00f2 in piccoli lavoretti. La domenica si recava poi nei sobborghi della citt\u00e0, dove cercavano di rendere pi\u00f9 confortevoli le stamberghe dei poveri, lasciando infine a loro i soldi guadagnati durante la settimana. Studi\u00f2 nel Collegio dei gesuiti della sua citt\u00e0 natale, ed entr\u00f2, ancora adolescente, nel movimento scout degli \"Scouts de France\", dove era soprannominato il \"Castoro meditabondo\" (\"Castor m\u00e9ditatif\").\nLa vocazione.\nNel 1928, all'et\u00e0 di sedici anni ha quello che egli stesso defin\u00ec \u201cun colpo di fulmine con Dio\u201d durante una gita ad Assisi, al Convento Le Carceri, avvert\u00ec forte la vocazione per la vita monacale. Henri decise di entrare nell'ordine francescano dei frati minori cappuccini. I genitori, fieri, seppur consci del costo della decisione del figlio, non lo ostacolarono. Cos\u00ec nel 1931, dopo aver rinunciato alla sua parte del patrimonio familiare ed aver distribuito ai poveri quanto possedeva, prese i voti: entr\u00f2 nel convento di Crest nel 1932, ove rest\u00f2 sino al 1938 studiando teologia e filosofia.\nNell'ordine assunse il nome di \"frate Philippe\". Ordinato sacerdote nel 1938, nel 1939 fu costretto ad abbandonare la vita in convento per motivi di salute, dacch\u00e9 alcune infezioni ai polmoni di cui soffriva rendevano impossibile continuare la rigida vita francescana. Si trasfer\u00ec quindi nell'Is\u00e8re, diventando cappellano dell'ospedale di La Mure; in seguito pass\u00f2 ad un orfanotrofio a C\u00f4te-Saint-Andr\u00e9. Dopo essere stato ordinato prete il 24 agosto 1938, divenne curato presso la diocesi della cattedrale di Grenoble, nell'aprile del '39 (alcuni mesi prima dell'invasione della Polonia): nello stesso anno verr\u00e0 nominato vicario della stessa.\nLa guerra e la Resistenza.\nIn seguito allo scoppio della seconda guerra mondiale venne arruolato nell'esercito francese come sottufficiale (addetto al trasporto ferroviario delle truppe), nel dicembre 1939. Secondo la sua biografia ufficiale, a partire dal 1942 aiut\u00f2 alcuni ebrei ricercati dai nazisti a riparare in Svizzera e in Algeria, fornendo loro documenti falsificati. In particolare dette il suo aiuto a molti cittadini ebrei in seguito al raid \"Rafle du Vel'd'Hiv\" del luglio 1942. In quel periodo favor\u00ec la fuga di numerosi perseguitati politici, tra cui (nel 1942) il fratello minore del generale De Gaulle, Jacques, malato e ricercato dalla Gestapo, e la moglie, che si rifugiarono in territorio elvetico.\nSpesso era lo stesso Henri, facendo da \"guida alpina\" ad accompagnare personalmente, attraverso le montagne di Chamonix, i clandestini al sicuro in Svizzera, o facendole passare in terra iberica attraverso i Pirenei. Durante la guerra partecip\u00f2 alla creazione di brigate partigiane nella zona dei massicci del Vercors e della Chartreuse, in cui divenne uno dei principali leader della resistenza francese (maquis). In clandestinit\u00e0 assunse vari pseudonimi, ultimo dei quali quello di abb\u00e9 Pierre.\nA Grenoble, che durante il conflitto era uno dei principali centri della Resistenza, riusc\u00ec, contemporaneamente alla sua attivit\u00e0 di partigiano, a continuare ad aiutare la fuga all'estero di ebrei, polacchi e perseguitati politici. Sempre a Grenoble cre\u00f2 il primo rifugio per coloro che cercavano di sfuggire ai lavori forzati che il \"Service du travail obligatoire\" (STO), nato, sotto la Repubblica di Vichy, dalla collaborazione dei nazisti con Pierre Laval.\nFond\u00f2 inoltre il giornale clandestino \"L'Union patriotique ind\u00e9pendante\". L'abb\u00e9 Pierre fu arrestato due volte come appartenente al movimento di resistenza, di cui una nel 1944 dalla polizia nazista, la Gestapo, a Cambo-les-Bains, nei Pirenei Atlantici: fu comunque liberato poco dopo e pot\u00e9 cos\u00ec, passando per Spagna e Gibilterra, raggiungere le truppe della Francia Libera del generale de Gaulle, stanziate in Algeria. In Nord Africa divenne cappellano della Marina francese sulla nave da guerra \"Jean Bart\", di stanza a Casablanca. Divenuto uno dei protagonisti e dei simboli della Resistenza Francese, fu insignito della Croce di Guerra con palme di bronzo e della \"Medaglia della Resistenza\". Come altri membri della resistenza l'esperienza durante la seconda guerra mondiale lo tocc\u00f2 nel profondo, facendogli acquisire la consapevolezza che la legge dovesse salvaguardare i diritti umani, e che, in caso questo non fosse garantito, fosse doveroso propugnare una campagna di disobbedienza civile ai fini di ottenere tali obiettivi.\nLa politica.\nIl prete-deputato.\nDopo la guerra molti dei leader del movimento partigiano decisero di darsi alla politica. Cos\u00ec l'Abb\u00e9 Pierre, seguendo i consigli dell\"entourage\" di De Gaulle e con l'approvazione dell'arcivescovo di Parigi, venne eletto deputato e partecip\u00f2 a due assemblee costituenti (1945 e 1946). L'abb\u00e9 Pierre fu deputato, eletto per il dipartimento della Meurthe e Mosella, prima come indipendente nelle liste del Movimento Repubblicano Popolare (MRP), e la seconda volta come membro a tutti gli effetti del partito. La scelta del MRP era dovuta soprattutto al fatto che nelle sue file vi erano molto dei membri cristiano-democratici della Resistenza francese.\nDivenne vicepresidente della Conf\u00e9d\u00e9ration mondiale, un movimento federalista universale, cofondato nel 1947 con Lord Boyd Orr.\nFu anche cofondatore (assieme agli scrittori Albert Camus e Andr\u00e9 Gide) del comitato di supporto a Garry Davis, un \"cittadino del mondo\" che stracci\u00f2 il suo passaporto davanti all'ambasciata degli Stati Uniti per protestare contro il nazionalismo. Nel 1945 promosse un incontro tra i due filosofi Teilhard de Chardin, un gesuita (che non era per\u00f2 in buoni rapporti con la curia romana) che invent\u00f2 il concetto di noosfera, e Nikolaj Berdjaev, invitandoli entrambi nella sua casa. Tre anni dopo, nel '48, si rec\u00f2 a Princeton, dove incontr\u00f2 Albert Einstein, con il quale discusse delle \"tre esplosioni nucleari\" e di un futuro movimento pacifista per il disarmo nucleare mondiale.\nSette anni pi\u00f9 tardi questo processo prender\u00e0 una forma concreta con la presentazione all'opinione pubblica mondiale del Manifesto di Russell-Einstein che, pur essendo stato presentato successivamente (9 luglio 1955) alla morte di Einstein (deceduto nell'aprile dello stesso anno), era giunto nel contesto di una campagna per il disarmo nucleare che aveva avuto tra i promotori lo stesso scienziato tedesco. Nel 1949 present\u00f2 all'Assemblea Nazionale (assieme a Andr\u00e9 Philip) un disegno di legge per il riconoscimento dell'obiezione di coscienza.\nIntanto, dal 1946 al 1951, fece parte dell'assemblea nazionale francese, dapprima nel gruppo del Movimento Repubblicano Popolare e successivamente nel gruppo cristiano sociale della Lega della Giovane Repubblica, creato nel 1912 da Marc Sangnier. L'abbandono del MRP (28 aprile 1950) fu dovuto ad una denuncia verso la posizione politica e sociale del partito che l'Abb\u00e9 Pierre estern\u00f2 in una lettera dal titolo \"Pourquoi je quitte le MRP\" (\"Perch\u00e9 lascio il MRP\"). Causa scatenante di questo contrasto tra le posizioni dell'abb\u00e9 Pierre e del suo partito fu il sanguinoso incidente che cost\u00f2 la morte all'operaio \u00c9douard Maz\u00e9. Maz\u00e9 fu ucciso dagli spari della polizia a Brest, il 17 aprile 1950, durante una manifestazione contro la guerra d'Indocina e la miseria.\nLa \"loi sc\u00e9l\u00e9rate\": l'abbandono dell'Assemblea.\nLa sua esperienza nella Lega della Giovane Repubblica fu comunque breve: nel 1951, prima della fine del suo mandato elettorale, decise di terminare la sua carriera politica, tornando alla sua prima vocazione: l'aiuto dei senzatetto e dei poveri. L'abbandono del Parlamento fu deciso dall'Abb\u00e8 in opposizione a una legge elettorale che molti al tempo definirono \"truffa\". In quell'anno infatti l'Assemblea Nazionale approv\u00f2, con la sola maggioranza di Governo, la legge n. 519/1951: tale legge elettorale in senso maggioritario consentiva alla lista o alla coalizione vincente a livello circoscrizionale di avere la totalit\u00e0 dei seggi assegnati nella circoscrizione. Tale riforma fu vista da molte parti della politica francese come una vera e propria \"lois de combat\", promulgata dal governo (9 maggio 1951) per avvantaggiarsi in occasione delle imminenti elezioni politiche (17 giugno 1951).\nTale legge fu fortemente osteggiata dalle opposizioni, soprattutto quella comunista, che non a caso la definirono \"loi sc\u00e9l\u00e9rate\", accusandola di avere il principale fine di ridurre la rappresentanza parlamentare comunista.\nAnche Pierre si oppose strenuamente all'approvazione della legge, e cos\u00ec per protesta lasci\u00f2 l'Assemblea Nazionale. Da notare come la legge in s\u00e9 e l'opposizione che dest\u00f2 furono molto simili a quanto accadde in Italia nel '53 per l'approvazione della legge elettorale n\u00ba 148/1953 (celebre come \"legge truffa\").\nL'attivit\u00e0 fuori dal Parlamento.\nPur avendo abbandonato l'attivit\u00e0 parlamentare, l'Abb\u00e9 Pierre non abbandon\u00f2 mai del tutto la politica: prese pi\u00f9 volte posizione su diversi problemi d'attualit\u00e0, denunciando e attaccando decisioni che riteneva ingiuste. Us\u00f2 inoltre la sua influenza sui mass media (essendo molto popolare) per porre l'attenzione sulle cause che lui stesso propugnava. Quando, durante gli anni cinquanta, il movimento della decolonizzazione cominci\u00f2 lentamente a emergere in molte regioni del mondo, si impegn\u00f2 in questo senso, incontrando uomini politici e tenendo vari incontri e conferenze internazionali. Di particolare rilievo sono l'incontro con il leader tunisino Habib Bourguiba, che cerc\u00f2 di convincere a ottenere l'indipendenza del proprio paese senza usare la violenza, il prete colombiano Camilo Torres (uno dei padri della teologia della liberazione), che gli chiese aiuto per far fronte alle critiche del clero colombiano verso i \"preti lavoratori\".\nIncontr\u00f2, anche se per ragioni diverse, il presidente degli Stati Uniti Eisenhower (1955) e il re del Marocco Muhammad V (1956). Nel 1962 trascorse alcuni mesi a B\u00e9ni Abb\u00e8s, nella regione algerina del Bechar, dove si era stabilito Charles de Foucauld. Fu chiamato in India nel 1971 dal socialista Jayaprakash Narayan per rappresentare, assieme alla \"Lega dei diritti umani\" (\"Ligue des droits de l'homme\"), la Francia nel dibattito sulla questione dei rifugiati. Successivamente Indira Gandhi lo invit\u00f2 a affrontare il problema dei rifugiati del Bengala, e l'Abb\u00e9 fond\u00f2 delle comunit\u00e0 di Emmaus in Bangladesh; in India ebbe anche l'occasione di conoscere Jawaharlal Nehru. In generale l'Abb\u00e9 assunse posizioni progressiste, non ebbe mai alcun timore reverenziale nei confronti delle autorit\u00e0, sia politiche sia religiose (soprattutto il Vaticano): non esit\u00f2 a criticare ferocemente le situazioni che gli parevano ingiuste.\nLa sua schiettezza e chiarezza di posizioni, senza ambiguit\u00e0 di sorta, gli procurarono tanti estimatori ma anche molti detrattori. Le sue campagne \"politiche\" si basavano su manifestazioni, forti messaggi diffusi dai mass-media, gesti di disobbedienza civile, scioperi della fame e altri metodi di lotta nonviolenta. Seppe anche esibirsi in gesti estremi per attirare l'attenzione dell'opinione pubblica su determinati problemi, come quando attacc\u00f2 verbalmente in modo feroce i grandi proprietari immobiliari, o si incaten\u00f2 ai cancelli della Chiesa di Saint-Ambroise (a Parigi) per solidariet\u00e0 con i \"sans-papiers\". Con il suo supporto al DAL NGO in favore della requisizione di alloggi vuoti e delle occupazioni abusive, si fece molti nemici tra i conservatori. Arriv\u00f2 a dichiarare che \"Chirac \u00e8 incapace di governare\" o che \"Alain Jupp\u00e9 (premier francese durante gli scioperi generali del 1995) \u00e8 un bugiardo\".\nEmma\u00fcs.\n1949: la fondazione.\nCercando una casa nella quale abitare e poter lavorare, l'Abb\u00e9 si imbatt\u00e9 in una grande casa abbandonata da parecchi anni prima della guerra e poi saccheggiata nei pressi di Parigi, nel ricco rione di Neuilly-Plaisance. Invest\u00ec la piccola indennit\u00e0 (cinquantamila franchi) ricevuta in qualit\u00e0 di deputato per acquistarla: gli abitanti del quartiere rimasero sbalorditi quando si mise a riparare il tetto e poi l'intera casa, che era in rovina. Sostenendo che la casa fosse semplicemente troppo grande per una persona sola, decise di farne un luogo di ritrovo per gruppi di giovani: sarebbe diventata la prima base di Emmaus (\"Emma\u00fcs\" in lingua francese). Era il 1949 e l'iniziativa dell'associazione dei compagni di Emmaus era appena partita, fondata dall'abb\u00e9 Pierre. Il primo \"alleato\" dell'Abb\u00e9 \u00e8 George, un ex omicida e forzato, salvato dal suicidio dal religioso, che lo ospita a Neuilly-Plaisance. Il nome fu scelto riferendosi al nome di un villaggio della Palestina dove, come riportato nell'ultimo capitolo del Vangelo di Luca, due discepoli ospitarono Ges\u00f9, senza averlo riconosciuto, poco dopo la sua resurrezione.\nLa vera Emmaus.\nL'idea iniziale dell'Abb\u00e9 era di sfruttare la casa per permettere ai giovani di riunirsi per pregare, studiare, incontrarsi, discutere; successivamente assunse anche i contorni di un'associazione caritatevole. Nelle comunit\u00e0 di Emmaus i volontari aiutano i poveri e i senzatetto dando loro una casa, del cibo e una possibilit\u00e0 di lavoro. Buona parte dei volontari sono ex senzatetto di tutte le et\u00e0, confessioni religiose, origini sociali ed etnie. L'Abb\u00e9 e gli altri \"compagni di Emmaus\", come ormai si facevano chiamare, iniziarono cos\u00ec ad ospitare nella grande casa chiunque ne avesse bisogno. Presto a loro si unirono molti barboni, tolti dai marciapiedi o dalle banchine sul lungo-Senna: la comunit\u00e0 crebbe e cominci\u00f2 a porsi il problema di come andare avanti. Si inizi\u00f2 cos\u00ec ad acquistare e ristrutturare piccole case, spesso sfitte ed in rovina, per i \"nuovi arrivati\".\nUna delle idee che l'Abb\u00e9 Pierre volle trasmettere all'associazione laica di Emmaus \u00e8 che anche i pi\u00f9 disperati possono rendersi utili per gli altri, che anche i pi\u00f9 deboli (poveri e persone senza una casa) possono aiutare quelli ancora pi\u00f9 deboli, portando il messaggio di amore per i poveri e per i diseredati, per i dimenticati del mondo. Dalla fine degli anni sessanta Emmaus si organizz\u00f2 anche per accogliere in piccole comunit\u00e0 provvisorie tanti giovani interessati a fare un'esperienza di vita comunitaria, oltre che a produrre ricchezza da destinare ai poveri attraverso il recupero e la valorizzazione dei tanti rifiuti e oggetti gettati dalla societ\u00e0 dei consumi. Aiutare il prossimo, impegnarsi per la giustizia e sperimentare la vita comunitaria per un seppur breve periodo spinse tanti giovani europei a frequentare sempre pi\u00f9 numerosi le comunit\u00e0 degli chiffoniers.\nSi trattava di campi di lavoro internazionali appositamente organizzati nel periodo estivo, attrezzati per garantire vitto e alloggio ai volontari, attivati di anno in anno in diverse regioni della Francia, ma anche all'estero (Danimarca, Italia..) sostenuti da comitati locali che provvedevano al sostegno logistico, a fornire i mezzi di trasporto necessari per il lavoro di raccolta nonch\u00e9 gli spazi coperti necessari per ammassare il materiale raccolto. Tanti giovani, dislocati a seconda dell'entit\u00e0 del lavoro da svolgere nelle aree predestinate, organizzati nei cosiddetti campi di lavoro che raggruppavano mediamente 20 volontari, si destreggiavano nell'organizzazione della vita in comune che attraverso il rispetto di alcune regole prevedeva la gestioni degli alloggi e della cucina, nonch\u00e9 del tempo libero e degli incontri con la gente del posto, ma soprattutto nel lavoro che per la gran parte riguardava la raccolta porta a porta di quanto era destinato in discarica: carta, ferro vecchio, metalli ecc.\nUn responsabile designato dall'organizzazione formava un gruppo che aveva il compito di distribuire i diversi incarichi di lavoro, che andava dalla pulizia dei locali per passare al compito principale che consisteva nella raccolta, nella cernita e nell'imballaggio dei materiali raccolti vuotando cantine e soffitte, colme di materiali inutilizzati che con generosit\u00e0 le famiglie donavano alla cosiddetta \"Operation Emmaus\". Tonnellate di carta, ferro vecchio e i tessuti di lana o di cotone venivano raccolti casa per casa da migliaia di volontari. Un lavoro che si traduceva con facilit\u00e0 in danaro subito utilizzato per interventi umanitari nel terzo mondo, ma anche per i bisognosi degli stessi paesi che ospitavano i campi. L'esperienza iniziata in sordina con qualche centinaio di giovani tocc\u00f2 numeri vertiginosi negli anni settanta. giovani, nell'estate 1971, si installarono a turno per almeno 20 giorni durante le vacanze estive in decine di \"campi di lavoro internazionali\" nella regione francese a sud ovest di Parigi.\nTour fu la citt\u00e0 raggiunta da questa marea umana smistata quindi nel raggio di qualche centinaio di chilometri. Un'organizzazione imponente che fu anche stimolo per combattere la societ\u00e0 dei consumi e che si perpetu\u00f2 negli anni per scemare lentamente solo alla fine degli anni novanta. L'esperienza trov\u00f2 negli anni adesioni tra giovani da tutto il mondo, accogliendo in piccole comunit\u00e0 provvisorie molti giovani interessati a fare un'esperienza di vita comunitaria, oltre che a produrre ricchezza destinata ai poveri attraverso il recupero e la valorizzazione dei rifiuti del consumismo. Un'esperienza che l'abb\u00e8 Pierre cos\u00ec defin\u00ec: \"Qualcosa che non si pu\u00f2 spiegare, per comprenderla bisogna viverla\". Negli anni settanta la preghiera da recitare prima di ogni pasto diceva: \"Rinnoviamo il nostro impegno di lavorare per dare pane a quelli che hanno fame e per dare fame a quelli che hanno del pane\". La fame per quelli che hanno pane riguardava la giustizia.\nLa prima comunit\u00e0 dei compagni di Emmaus (quella a Neuilly-Plaisance) nei primi tempi si sosteneva coi soldi provenienti dall'indennit\u00e0 mensile dell'Abb\u00e9 come ex deputato; poi per autofinanziarsi la comunit\u00e0 inizi\u00f2 a vendere materiali ed oggetti recuperati dalle discariche o dai privati che intendevano disfarsene. In seguito arrivarono anche le prime donazioni. Il problema della mancanza di denaro per sostenere l'opera edilizia di Emmaus nei primi anni di vita dell'organizzazione port\u00f2 alla decisione dell'abb\u00e9 Pierre di partecipare, nel 1952, al gioco a premi radiofonico di Radio Luxembourg \"Quitte ou double\" (l'omologo francese di \"Lascia o raddoppia?\"); vinse un premio in denaro di franchi.\nL'inverno del 1954: \u201cl'insurrezione della bont\u00e0\u201d.\nIl freddo mortale.\nDurante il rigido inverno del 1954 l'opera dell'abb\u00e9 Pierre in favore dei pi\u00f9 poveri e degli sfrattati acquist\u00f2 vasta notoriet\u00e0 in Francia. Il freddo dei primi mesi del 1954, soprattutto di notte, non dava scampo ai mendicanti e in generale ai senzatetto, costretti a raggomitolarsi ai bordi dei marciapiedi, avviluppati in carte di giornale. Il camion dei \"compagni di Emmaus\" si fermava dove i casi erano pi\u00f9 tragici, raccogliendo persone semi-assiderate; il numero di questi disgraziati era per\u00f2 sempre pi\u00f9 numeroso, alimentato dagli sfrattati. Il problema degli sfratti era stato ulteriormente aggravato infatti a seguito della mancata approvazione di un provvedimento sugli alloggi da parte del parlamento. I servizi notturni dell'abb\u00e9 Pierre e dei suoi compagni si fecero cos\u00ec sempre pi\u00f9 frequenti: portavano pane, vino, minestra e coperte alla gente. Molti venivano portati al riparo, ma molti morivano dal freddo, senza che si potesse fare niente.\nL'appello.\nLa situazione per l'Abb\u00e9 si fece insostenibile ogni giorno di pi\u00f9, alla fine, stremato, ricevette per telefono la notizia che una donna era morta, alle tre del mattino, assiderata, con in mano il biglietto con cui era stata sfrattata perch\u00e9 non poteva permettersi gli ottomila franchi di affitto. Fu la goccia che fece traboccare il vaso: pieno di angoscia, si rec\u00f2 ad una radio, e lanci\u00f2 un appello per donare coperte, tende e generi di conforto a quei numerosi senza tetto che incontravano gravissime e crescenti difficolt\u00e0 a sopravvivere non solo a Parigi, ma in molte delle citt\u00e0 francesi. Il ministro delle Telecomunicazioni, in seguito all'appello, telefon\u00f2 al direttore della radio per rimproverarlo di aver consentito un appello simile: in seguito alla mobilitazione popolare che deriver\u00e0 dall'appello dell'Abb\u00e9, sar\u00e0 costretto, giorni dopo, a lodare lo stesso direttore per quanto fatto.\nIl suo celebre discorso alla Radio Luxembourg dell'11 febbraio 1954, alle ore 12.05, fu accompagnato dalla richiesta, al giornale conservatore \"Le Figaro\", di pubblicare la sua richiesta in quanto, a suo parere, tale quotidiano veniva letto \"dai potenti\":\n\"\"Amici, aiuto!... Una donna \u00e8 morta di freddo questa notte alle 3:00, sul marciapiede di corso Sebastopoli. In mano aveva il biglietto con cui era stata sfrattata l'altro ieri... Ogni notte ci sono pi\u00f9 di duemila poveri sui nostri marciapiedi che soffrono il freddo, muoiono senza cibo, senza pane, senza tetto. Alcuni sono quasi nudi...\"\n\"Ascoltatemi. In tre ore si sono creati i due primi centri di soccorso: uno sotto una tenda, ai piedi del Panth\u00e9on, in via Montagne Sainte-Genevi\u00e8ve, l'altro a Courbevoie. Sono gi\u00e0 stracolmi. Bisogna che questa notte, in ogni citt\u00e0 della Francia, in ogni quartiere di Parigi, si aprano dei centri di soccorso, dove questa povera gente possa trovare coperte, paglia, minestre ed un sorriso di gente amica. Sulla porta, alla luce di una lampada, si appenda un cartello con le parole \"Centro fraterno di soccorso\", sotto il quale si possano leggere queste semplici parole: \"Se soffri, chiunque tu sia, entra, mangia, dormi, ritrova la speranza, qui tu sei amato\".\n\"\"I bollettini meteorologici annunciano un mese di gelo terribile. Finch\u00e9 l'inverno dura, finch\u00e9 esistono i centri, davanti ai loro fratelli che muoiono in povert\u00e0, tutta l'umanit\u00e0 dovrebbe avere un'unica volont\u00e0: la volont\u00e0 di rendere non possibile questa situazione. Io vi supplico, fateci amare l'un l'altro per potere fare questo ora. Da cotanto dolore, lasciate che ci venga data una cosa meravigliosa: lo spirito di condivisione della Francia. Grazie! Ognuno pu\u00f2 aiutare questi senzatetto. Per questa notte, al pi\u00f9 tardi per domani, ci occorrono cinquemila coperte, trecento grosse tende militari, duecento stufe catalitiche. Fate recapitare velocemente tutto questo all'H\u00f4tel Rochester, via Le Bo\u00e9tie, numero 92. Il \"rendez-vous\" per i volontari e gli autocarri per portarli; stanotte alle undici, davanti alla tenda sul Montagne Sainte-Genevi\u00e8ve. Grazie a voi a Parigi stanotte nessun uomo, nessun bambino dormir\u00e0 sull'asfalto o sulle banchine \"\n\"Grazie.\"\"\nLa grande mobilitazione popolare.\nLa risposta all'appello super\u00f2 ogni aspettativa: la reazione dei francesi, nota come \u201cl'insurrezione della bont\u00e0\u201d, port\u00f2, oltre ad una straordinaria quantit\u00e0 di donazioni, moltissimi volontari da tutto il paese, dapprima per distribuire i beni, ed in seguito per operare nelle comunit\u00e0 di Emmaus. La hall dell'hotel fu presto sgomberata per contenere i pacchi arrivati, centinaia di persone si misero in coda davanti all'entrata, si dovette aggiungere d'urgenza undici linee telefoniche all'albergo per rispondere a tutte le chiamate. La mattina la stampa parl\u00f2 di un'\"insurrezione della bont\u00e0\" (\"insurrection de la bont\u00e9\") e l'oramai famosa richiesta di aiut\u00f2 fin\u00ec per portare donazioni per un totale di 500 milioni di franchi (il solo Charlie Chaplin don\u00f2 due milioni) in denaro, ed una quantit\u00e0 impressionante di beni di prima necessit\u00e0. L'ondata di generosit\u00e0 colp\u00ec sia i ricchi sia i cittadini meno abbienti, che dettero comunque il loro piccolo contributo. Questa incredibile cifra risult\u00f2 del tutto inaspettata; durante quella notte e i giorni successivi i centralini e gli uffici postali furono sommersi.\nA causa dell'enorme volume delle donazioni ci vollero diverse settimane per immagazzinarle (una parte della stazione ferroviaria di Orsay fu usata come deposito) e successivamente smistarle e distribuirle. L'appello richiam\u00f2 inoltre volontari da tutta la Francia, inclusi molti ricchi borghesi, rimasti colpiti dalle parole dell'abb\u00e9 Pierre. Dopo quell'esperienza venne promulgata in Francia una legge che proib\u00ec lo sfratto durante i mesi invernali. Ben presto l'abb\u00e9 Pierre, ormai divenuto una celebrit\u00e0, dovette organizzare il suo movimento, in grande espansione, creando cos\u00ec, il 23 marzo 1954, le \"comunit\u00e0 di Emmaus\", che ben presto si diffusero prima in tutta la Francia, e poi in molti paesi del mondo (Argentina, Messico, Italia, Canada, Congo, Australia..). Nel 1959 l'Abb\u00e9 si rec\u00f2 a Beirut per assistere alla creazione del primo gruppo di Emmaus interconfessionale, fondato da un sunnita, un arcivescovo melchita e uno scrittore maronita.\nGli anni ottanta e novanta.\nNel 1981 si tennero in Francia le elezioni presidenziali: l'Abb\u00e9 Pierre promosse il voto di protesta. La vittoria di Mitterrand, del Partito socialista, porta a capo del governo Laurent Fabius (PS), la cui iniziativa di creare, nel 1984, il \"Revenu minimum d'insertion\", un sistema di welfare per gli indigenti, viene supportata dall'Abb\u00e9 Sempre nel 1984 organizza l'operazione \"Natale di carit\u00e0\" la quale, con la collaborazione di \"France Soir\", port\u00f2 ad una donazione complessiva di 6 milioni di franchi e 200 tonnellate di beni. L'attore Coluche, organizz\u00f2 inoltre l'iniziativa cariatevole \"Restos du c\u0153ur\", offrendogli 1,5 milioni di franchi, ricavati dalla stessa.\nIl grande successo di Coluche con la Restos du C\u0153ur, in parte dovuto alla sua grande popolarit\u00e0 (tanto che si era presentato alle elezioni presidenziali del 1981, per poi ritirarsi) convinse ulteriormente l'Abb\u00e9 Pierre di come fossero necessarie queste iniziative e di come potessero essere utili i mass-media in tali occasioni. Nel 1983 ebbe un colloquio con il Presidente della Repubblica Italiana Sandro Pertini per perorare la causa di Vanni Mulinaris che era stato incarcerato (senza subire un processo) per i suoi legami con le Brigate Rosse. Nel 1988 l'abb\u00e9 Pierre incontr\u00f2 rappresentanti del Fondo Monetario Internazionale per discutere i difficili problemi finanziari, monetari e umani dovuti al debito del Terzo Mondo: nel 1982 infatti il Messico aveva annunciato che non avrebbe pagato gli interessi sul suo debito, dando il la alla crisi del debito dei paesi dell'America Latina durante gli anni ottanta.\nDurante la Guerra del golfo (1990\u20131991]), l'Abb\u00e9 si indirizz\u00f2 al presidente degli Stati Uniti George H. W. Bush e al Presidente dell'Iraq Saddam Hussein. Chiese inoltre al Presidente della Repubblica francese Fran\u00e7ois Mitterrand di assumerlo per occuparsi dei rifugiati, in particolare per poter creare un'organizzazione pi\u00f9 efficace dell'attuale Alto Commissariato delle Nazioni Unite per i Rifugiati (HCR). In occasione di un incontro di pace interreligioso incontr\u00f2 il Dalai Lama. Negli anni novanta l'Abb\u00e9 ebbe parole durissime contro il regime di apartheid in Sudafrica; nel 1995, dopo i tre anni di assedio di Sarajevo, si rec\u00f2 nella citt\u00e0 slava per esortare le nazioni del mondo a fermare l'onda di violenza, e chiese un'operazione militare francese contro le posizioni Serbe in Bosnia. Contemporaneamente con l'organizzazione Emmaus Internazionale, N.G.O sostenuta e finanziata dalle varie comunit\u00e0 francesi e italiane, aveva dato via a un programma di aiuti e di assistenza alle famiglie in difficolt\u00e0, vittime della guerra delle tre diverse etnie, con base a Grada\u010dace a Spalato, a dirigerla sul territorio venne incaricato Bruno Zanin.\nLa morte.\nIl decesso.\nL'abb\u00e9 Pierre rimase attivo fino al giorno della morte, il 22 gennaio 2007 all'ospedale militare di Val-de-Gr\u00e2ce, a Parigi, alle ore 05:25; la morte fu causata da un'infezione polmonare per la quale si era ricoverato il 15 gennaio: aveva 94 anni. L'annuncio del decesso dell'Abb\u00e9 fu dato da Martin Hirsch, presidente dei Compagnons d'Emmaus di Francia.\nAttivista fino all'ultimo.\nNonostante l'et\u00e0 avanzata continu\u00f2 a dare il suo appoggio a diverse campagne sociali, come quella per l'immigrazione clandestina, quella per l'occupazione dei locali sfitti ed il movimento degli \"Enfants de Don Quichotte\" (un'organizzazione non governativa che si svilupp\u00f2 tra il 2006 e il 2007 con l'obiettivo di assistere i senzatetto). Continuava a leggere quotidianamente il giornale cristiano-sociale \"La Croix\". Tranne che nell'ultimissimo periodo, nel quale ci\u00f2 gli fu impedito dalla malattia, continu\u00f2 a viaggiare in tutto il mondo.\nProverbiali rimangono le sue parole urlate durante una conferenza dell'ultimo periodo organizzata per i benpensanti: \"... Quelli che hanno preso tutte le pietanze nei loro piatti lasciando i piatti degli altri vuoti (si riferiva agli occidentali che da decenni beneficiano del saccheggio di tante materie prime e dei prodotti della terra nei paesi del terzo mondo che il sistema economico e politico mondiali incessantemente realizza) e che hanno tutti una buona immagine, una buona reputazione, una buona coscienza... dicono... (noi, noi che abbiamo tutto), noi... siamo per la pace. A tutti questi che cosa dobbiamo gridare a questi: ...i primi violenti, i provocatori di tutte le violenze siete voi e quando la sera nella vostra bella casa voi andrete ad abbracciare i vostri bambini con la vostra buona coscienza rispetto a Dio voi avrete probabilmente pi\u00f9 sangue nelle vostre mani di incoscienti che quello che non avranno mai le mani dei disperati che hanno preso le armi per cercare di uscire dalla loro disperazione\".\nIn quello stesso gennaio del 2007 si era recato all'Assemblea Nazionale per opporsi al progetto di alcuni deputati di cambiare la legge sugli alloggi per i senzatetto, che cercava in qualche modo di garantire il diritto alla casa dei poveri. Dopo la sua scomparsa il ministro dell'Impiego, della coesione sociale e dell'edilizia pubblica Jean-Louis Borloo (UMP) decise di dare il nome dell'Abb\u00e9 Pierre alla legge. Risaliva a due anni prima, al 2005 un'altra campagna politica in cui si era fermamente opposto ad alcuni deputati conservatori che volevano riformare il Gayssot Act (\"loi SRU\"). Nel 2004 si rec\u00f2 in Algeria dopo la ricostruzione, da parte della Fondazione Abb\u00e9 Pierre, di molti alloggi distrutti dal terremoto che il 21 e il 27 maggio colp\u00ec il nord dello stato africano.\nIl funerale.\nDopo l'omaggio dei dignitari, diverse centinaia di parigini (tra cui il professor Albert Jacquard, che aveva combattuto con il defunto per la causa dei senzatetto) si recarono alla cappella di Val-de-Gr\u00e2ce per dare l'ultimo saluto all'abb\u00e9 Pierre. Il funerale dell'abb\u00e9 Pierre si tenne il 26 gennaio 2007 alla Cattedrale di Notre-Dame, in segno d'omaggio nazionale (non ci saranno invece, come richiesto dai familiari, le bandiere a mezz'asta), alla presenza di molte personalit\u00e0 come il Presidente della Repubblica Jacques Chirac, l'ex presidente Val\u00e9ry Giscard d'Estaing, il primo ministro Dominique de Villepin, molti ministri del governo francese, e ovviamente i compagni di Emmaus, che si misero alla testa del corteo funebre, in accordo alle ultime volont\u00e0 dell'abb\u00e9 Pierre. Il corpo fu sepolto nel cimitero di Esteville, un piccolo villaggio in Normandia, vicino a tanti compagni di Emmaus. Il cardinale Barbarin, arcivescovo di Lione, accenn\u00f2 ad una possibile beatificazione.\nControversie.\nRapporti con i movimenti di estrema sinistra.\nAll'inizio degli anni ottanta l'abb\u00e9 Pierre si batt\u00e9 per le condizioni di prigionia in cui si trovavano diversi sospetti brigatisti rossi, molti poi estradati in Francia e l\u00ec rimasti a lungo grazie alla cosiddetta \"Dottrina Mitterrand\". Soprattutto dedic\u00f2 molta attenzione a Vanni Mulinaris, amico di Renato Curcio e sospettato di appartenere alle Br, che fu incarcerato ma poi riconosciuto innocente al processo. In seguito alla morte, nel gennaio 2007, dell'Abb\u00e9 Pierre, il magistrato italiano Carlo Mastelloni dichiar\u00f2 al \"Corriere della Sera\" che una nipote dell'Abb\u00e9, Fran\u00e7oise Tuscher, (sposata con uno dei rifugiati politici che l'Italia doveva processare come brigatista, Innocente Salvoni) lavorava come segretaria presso l'Hyperion language school di Parigi, cofondata (assieme ad altri brigatisti) e diretta da Mulinaris. L'Hyperion era frequentata da intellettuali sospettati di legami con il terrorismo (Corrado Simioni, Mulinaris, Duccio Berio) Uno dei fondatori dell'Hyperion, Corrado Simioni, in seguito divenne vicepresidente della Fondazione Abb\u00e9 Pierre.\nMastelloni raccont\u00f2 inoltre che il religioso francese si era recato di sua spontanea volont\u00e0 da lui per rendere alcune dichiarazioni sul \"gruppo di italiani residenti a Parigi che ruotavano intorno alla scuola di lingue Hyperion. Avevo emesso contro di loro una serie di mandati di cattura per reati che avevano a che fare con il terrorismo rosso\". In quel periodo, dopo il colloquio con Pertini sull'incarcerazione di Vanni Mulinaris, l'Abb\u00e9 osserv\u00f2 otto giorni di sciopero della fame (26 maggio - 3 giugno 1984) nel Duomo di Torino per protesta contro le condizioni di prigionia dei \"Brigatisti\" nelle carceri italiane e la detenzione senza processo dello stesso Mulinaris, che risulter\u00e0 in seguito innocente. Secondo il Massimo Nava, l'abb\u00e9 Pierre sarebbe stato uno dei principali sostenitori e ispiratori della dottrina Mitterrand (per dare protezione in Francia a numerosi fuoriusciti italiani coinvolti in inchieste giudiziarie).\nNella stessa intervista al \"Corriere della Sera\" del 23 gennaio Mastelloni dichiar\u00f2 anche che durante il rapimento di Aldo Moro il prete francese si sarebbe recato alla sede centrale romana, in piazza del Ges\u00f9, della Democrazia Cristiana per cercare di parlare coll'allora segretario Benigno Zaccagnini. Qualcuno ha visto in questo presunto incontro, dato che non ci sono prove o testimonianze che sia avvenuto o meno, che l'Abb\u00e9 fosse intervenuto presso la DC per prendere le difese del genero Salvoni, la cui foto era spuntata anche nei primi giorni del rapimento Moro tra i sospettati. Inoltre Mastelloni era venuto a conoscenza che \"i Renseignements generaux\" (il Sisde francese) \"avevano le prove che l'Abb\u00e9 Pierre intratteneva rapporti in codice con l'ETA basca\". Pi\u00f9 tardi l'ANSA riport\u00f2 che l'Abb\u00e9 nel 2005 avrebbe aiutato Michele d'Auria, ex membro di Prima Linea durante un processo. D'Auria, come molti protagonisti degli anni di piombo, fugg\u00ec in Francia, dove entr\u00f2 nella comunit\u00e0 di Emmaus.\nBisogna comunque considerare che quella di una relazione tra l'intervento del 2005 in favore del compagno di Emmaus (faceva il medico) D'Alia e il supporto dato ai rifugiati politici italiani negli anni ottanta \u00e8 solo una congettura. Molti sospetti di \u00absolidariet\u00e0\u00bb con ambienti dell'estremismo di sinistra in questo senso sono ricollegabili al fatto che l'Abb\u00e9 Pierre fu da molti additato di vicinanza ideologica alla sinistra. In realt\u00e0 tranne l'impegno politico, per altro in formazioni di ispirazione cattolica (\"centriste\" diremmo oggi), del dopoguerra, l'Abb\u00e9 non si schier\u00f2 mai per un partito. Le sue campagne, date le sue posizioni \"progressiste\", furono poi ovviamente pi\u00f9 vicine ai partiti di sinistra rispetto a quelli conservatori. Va ricordato infatti che la filosofia del movimento di Emmaus \u00e8 di accettare al suo interno chiunque voglia lavorare ed aiutare il prossimo, senza restrizioni dovute al passato dei singoli individui.\nL'\"affaire Garaudy\".\nUno dei suoi gesti pi\u00f9 controversi fu il sostegno \"a titolo di amicizia\" al filosofo revisionista Roger Garaudy, nel 1996. Ci\u00f2, insieme al fatto che fosse stato da decenni un acceso sostenitore della causa palestinese (attirando l'attenzione dei media con alcune dichiarazioni sul conflitto israelo-palestinese), lo fece sospettare di antisemitismo. Nel gennaio del 1996 il giornale satirico \"Canard encha\u00een\u00e9\" denunci\u00f2 un libro di Garaudy (ex membro del Partito Comunista Francese, espulso, divenne cattolico e poi si convert\u00ec all'Islam) \"Les mythes fondateurs de la politique isra\u00e9lienne\" e port\u00f2 l'autore ad essere accusato di negazionismo (prima di essere condannato per le tesi revisioniste nel 1998, sotto il Gayssot Act del 1990). Garaudy provoc\u00f2 l'indignazione dell'opinione pubblica quando nel marzo di quell'anno annunci\u00f2 di essere sostenuto dall'abb\u00e9 Pierre, che in seguito a questa dichiarazione fu subito escluso dal comitato di onore della LICRA (International League against Racism and Anti-Semitism).\nIn seguito lo stesso Abb\u00e9 condann\u00f2 coloro che \"negano, banalizzano o falsificano la Shoah\", ma il continuare a dichiararsi amico di Garaudy gli caus\u00f2 molti attacchi da parte di anti-razzisti, organizzazioni ebraiche (MRAP, CRIF..) e gerarchie ecclesiastiche. Persino il suo amico Bernard Kouchner, cofondatore di Medici senza frontiere, lo critic\u00f2 per questo suo atteggiamento mentre il cardinale Jean-Marie Lustiger lo rinneg\u00f2 pubblicamente. In seguito l'Abb\u00e9 si ritir\u00f2 nel monastero benedettino italiano di Praglia, vicino a Padova, dove, secondo il Voltaire Network, avrebbe nuovamente incontrato Garaudy. L'Abb\u00e9 dichiar\u00f2 al \"Corriere della Sera\" che la stampa francese, \"ispirata da una lobby sionista internazionale\", aveva attuato una \"fantasiosa\" campagna mediatica contro di lui.\nNel film documentario per la TV del 2005 diretto da Claude Pinoteau \"Un abb\u00e9 nomm\u00e9 Pierre, une vie au service des autres\", l'Abb\u00e9 dichiar\u00f2 che il suo supporto era verso la persona di Roger Garaudy, e non a favore delle affermazioni che aveva fatto nel libro, che tra l'altro non aveva letto. Quest'ultima giustificazione venne criticata da alcuni, che sottolinearono come di solito l'abb\u00e9 Pierre si prendesse del tempo per pensare e meditare per farsi una sua approfondita opinione personale sui fatti e sulle persone. D'altra parte il curatore del Deportation and Resistance Museum del dipartimento dell'Is\u00e8re (regione dove Henri Grou\u00e8s ha svolto la maggior parte delle sue attivit\u00e0 durante la Resistenza) dichiar\u00f2 che l'Abb\u00e9 avrebbe meritato di essere nominato dieci volte Giusto tra le nazioni per la sua lotta in favore degli ebrei durante la Repubblica di Vichy. Dopo il clamore suscitato dalla controversia su Garaudy l'Abb\u00e9 vide calare la sua presenza nei mass-media, pur rimanendo una figura molto popolare.\nContrasti con il clero.\nMolte critiche all'abb\u00e9 Pierre sono venute dalle sue posizioni nei riguardi della Chiesa cattolica e del Vaticano; accus\u00f2 sia Giovanni Paolo II sia Benedetto XVI di confondere motivi sociologici con motivi teologici nell'assumere certe posizioni. Le sue posizioni su molti problemi sociali, a volte esplicitamente di sinistra e divergenti dalla curia romana, lo hanno reso al tempo controverso e popolare. Mantenne relazioni con il vescovo francese progressista Jacques Gaillot. Durante la sua vita l'abb\u00e9 Pierre incontr\u00f2 comunque i papi Pio XI, Pio XII, Giovanni XXIII e Giovanni Paolo II, ma non fu in grado di incontrare il pontefice Benedetto XVI.\nLe critiche alla Chiesa cattolica e alla Curia.\nL'abb\u00e9 Pierre critic\u00f2 spesso lo stile di vita eccessivamente sfarzoso del Vaticano, rimproverando pi\u00f9 volte a papa Giovanni Paolo II i costosi viaggi per il mondo. Soprattutto negli ambienti pi\u00f9 conservatori del clero la figura dell'Abb\u00e9 fu aspramente criticata per le sue posizioni sulla riforma della dottrina della Chiesa, in materia di ordinazione delle donne, controllo della nascite e matrimonio per il clero, .L'abb\u00e9 Pierre si pronunci\u00f2 pi\u00f9 volte a favore della possibilit\u00e0 di ordinare sacerdoti anche le donne e gli uomini sposati, anche al fine di alleviare il problema della penuria di nuovi ministri di culto nei Paesi occidentali.\nAnche sulla omoparentalit\u00e0 l'abb\u00e9 Pierre assunse posizioni progressiste, sostenendo il diritto degli omosessuali ad allevare figli, a condizione che i minori non subissero alcun pregiudizio psicologico o sociale. Secondo la biografia di Pierre Lunel lo stesso Abb\u00e9 in giovent\u00f9 ebbe un'infatuazione per un coetaneo.\nSi dichiar\u00f2 tuttavia contrario al matrimonio tra persone dello stesso sesso, a suo avviso fonte di \u201cforte destabilizzazione sociale\u201d, preferendogli forme diverse come i patti di solidariet\u00e0. In aperto contrasto con le posizioni della Chiesa cattolica sostenne senza riserve la promozione dell'uso del preservativo nella lotta contro le malattie veneree e l'AIDS (un caso per tutti la questione dell'epidemia di AIDS in Africa). Rigett\u00f2 la politica papale contro l'uso di contraccettivi affermando che era necessario \u201cguardare in faccia il problema\u201d.\nSe molti religiosi non videro di buon occhio queste posizioni, dall'altra parte esse gli procurarono diverse simpatie tra la popolazione francese, rendendolo ancora pi\u00f9 popolare. Confess\u00f2, in vecchiaia, di aver avuto un rapporto sessuale con una donna dopo l'ordinazione: infatti nel libro autobiografico \"Mon Dieu... pourquoi?\" (\"Dio mio..perch\u00e9?\"), scritto assieme a Fr\u00e9d\u00e9ric Lenoir, l'Abb\u00e9 ammise implicitamente di aver avuto una volta un rapporto sessuale casuale a dispetto del voto di castit\u00e0 che egli aveva professato aderendo all'ordine cappuccino. \"Mon Dieu... pourquoi?\" conteneva, oltre all'inedita notizia sulla relazione sessuale casuale, anche altre prese di posizione \"scomode\"..\nIl Vaticano e la morte dell'Abb\u00e9.\nLe sue difficili relazioni con la gerarchia ecclesiastica cattolica e il Vaticano spiegano in parte anche le tiepide reazioni avute dal Pontefice romano e dalla stampa vaticana alla notizia della sua morte. \"L'Osservatore Romano\", il quotidiano del Vaticano, non dette la notizia della morte dell'Abb\u00e9 nel gennaio 2007, e il papa Benedetto XVI non ne fece cenno nelle dichiarazioni delle ore successive. Le uniche reazioni ufficiali immediate della Chiesa furono due interviste ai cardinali francesi Roger Etchegaray e Paul Poupard. Il cardinale Segretario di Stato Tarcisio Bertone dette infine rilievo alla morte dell'Abb\u00e9 con pi\u00f9 di un giorno di ritardo, lodando la sua azione nei confronti dei poveri.\nRiconoscimenti internazionali.\nPersonaggio ritenuto da molti \"scomodo\", tollerato dalle gerarchie ecclesiastiche, da molti gruppi di potere e politici, fu amato da molti (francesi ma non solo) per la sua inesauribile capacit\u00e0 d'indignarsi, per la sua coerenza e il suo coraggio di condurre le sue battaglie, sempre a favore dei pi\u00f9 deboli. Questo grande apprezzamento popolare fece s\u00ec che l'abb\u00e9 Pierre fosse votato molte volte come la persona pi\u00f9 popolare di Francia, anche se nel 2003 fu sbalzato dal primo al secondo posto dal calciatore Zin\u00e9dine Zidane. Sempre in questo senso nel 2005 arriv\u00f2 terzo ad un sondaggio televisivo per \"Il pi\u00f9 grande francese\" (\"Le Plus Grand Fran\u00e7ais\"). Ricevette una grandissima quantit\u00e0 di premi e onorificenze: in particolare nel 1998 fu insignito come Grande Ufficiale dell'Ordine Nazionale del Quebec, mentre nel 2004 gli fu assegnata la Gran Croce della legion d'onore, consegnatagli dal Presidente della Repubblica Jacques Chirac. L'abb\u00e9 Pierre vinse anche il Premio Balzan per l'Umanit\u00e0, la Pace e la Fratellanza nel 1991, \"per essersi interamente dedicato al soccorso dei sofferenti nello spirito e nel corpo\". Fu pi\u00f9 volte proposto per il premio Nobel per la Pace.\nIncidenti e problemi di salute.\nL'abb\u00e9 Pierre fu sempre di salute cagionevole, ammalandosi spessissimo, soprattutto in giovent\u00f9 ebbe diversi problemi ai polmoni, tanto che dovette rinunciare alla vita conventuale; sar\u00e0 proprio un'infezione polmonare a causarne il decesso, all'et\u00e0 di 94 anni. Inoltre rimase miracolosamente illeso in due gravissimi incidenti che gli occorsero: nel 1950, durante un volo in India, sopravvisse quando il suo aereo fu costretto ad un atterraggio di emergenza per problemi al motore. Nel 1963 la sua barca fece naufragio mentre navigava sul R\u00edo de la Plata, tra Argentina e Uruguay: si salv\u00f2 aggrappandosi ad una delle parti in legno della nave, mentre intorno a lui 80 passeggeri morirono."}
{"id": "761061", "revid": "6220110", "url": "https://it.wikipedia.org/wiki?curid=761061", "title": "Henri Grou\u00e8s", "text": ""}
{"id": "761065", "revid": "124861243", "url": "https://it.wikipedia.org/wiki?curid=761065", "title": "Athanase Seromba", "text": "Biografia.\nAll'epoca dei fatti, Seromba era sacerdote di una parrocchia cattolica nella regione di Kibuye, nel Ruanda occidentale. Secondo quanto stabilito dalla condanna, fra il 6 aprile e il 20 aprile 1994 Seromba fece abbattere a colpi d'artiglieria la propria chiesa parrocchiale al fine di uccidere circa 2000 Tutsi che vi avevano cercato rifugio attirati dallo stesso sacerdote, che partecip\u00f2 in modo attivo anche al successivo massacro dei pochi superstiti.\nDopo averli attirati nell'edificio li chiuse dentro dall'esterno, consegnandoli di fatto ai guerriglieri presenti in zona.\nPoco pi\u00f9 in l\u00e0 si stavano facendo dei lavori stradali, con la presenza di un bulldozer.\nSeromba ordin\u00f2 al guidatore di abbattere la chiesa: al suo rifiuto gli spar\u00f2 l\u00ec sul posto, e obblig\u00f2 il suo collega ad eseguire l'ordine pena la morte.\nInoltre fin\u00ec a fucilate tutti coloro che cercarono di scappare dalle finestre, mentre i guerriglieri iniziarono a martellare di colpi la chiesa.\nIl bilancio fu lo sterminio di tutti i prigionieri.\nFuggito dapprima nella Repubblica Democratica del Congo, e poi in Toscana, dove si era presentato sotto il falso nome di Atanasio Sumba Bura, venendo destinato alla parrocchia dell'Immacolata e S. Martino in Montughi di Firenze, fu poi accolto nel vescovado, territorio vaticano. Sotto la pressione di Carla Del Ponte, all'epoca incaricata delle Nazioni Unite per la persecuzione dei crimini di guerra, il 6 febbraio 2002 Seromba si consegn\u00f2 al International Criminal Tribunal for Rwanda (Tribunale Criminale Internazionale per il Ruanda, ICTR) ad Arusha (Tanzania), dove fu processato per genocidio e crimini contro l'umanit\u00e0. Il 13 dicembre 2006 fu giudicato colpevole e condannato a 15 anni di carcere, subendo anche l'estradizione dall'Italia.\nNel marzo 2008, il processo di appello ha condannato Seromba all'ergastolo, motivando la sentenza con la sua partecipazione attiva ai massacri, una condotta per la quale non ha mostrato mai alcun segno di pentimento.\nIl 27 giugno 2009 \u00e8 stato trasferito nella prigione di Akpro-Miss\u00e9r\u00e9t\u00e9 di Port-Novo, in Benin."}
{"id": "761066", "revid": "2014155", "url": "https://it.wikipedia.org/wiki?curid=761066", "title": "Ulpia Marciana", "text": "Figlia maggiore del senatore Marco Ulpio Traiano e di Marcia, spos\u00f2 Gaio Salonino Matidio Patriuno, da cui ebbe Salonina Matidia. Salonino mor\u00ec nel 78, e Marciana non si rispos\u00f2. Dopo il 105 fu elevata al rango di \"Augusta\" dal fratello, prima sorella di un imperatore a ricevere questo titolo: all'inizio Marciana rifiut\u00f2 questo onore, ma la cognata e imperatrice Plotina insistette affinch\u00e9 lo accettasse. In questo modo la triade imperiale degli Augusti (Traiano, Plotina e Marciana) richiamava la triade capitolina (Giove Giunone e Minerva). Come \"Augusta\" entr\u00f2 a far parte della iconografia imperiale ufficiale, e la sua statua venne posta sull'Arco di Traiano ad Ancona assieme a quelle di Traiano e di Plotina. Viaggi\u00f2 spesso con il fratello, consigliandolo sulle decisioni da prendere, e venne onorata con monumenti e iscrizioni in tutto l'impero.\nMarciana mor\u00ec tra il 112 e il 114: Traiano la divinizz\u00f2, dedicandole due citt\u00e0, Marciana e Marciana Ulpia Traiana."}
{"id": "761067", "revid": "729019", "url": "https://it.wikipedia.org/wiki?curid=761067", "title": "Pompeo Provana del Sabbione", "text": "Biografia.\nFiglio di Casimiro e di Adelaide dei marchesi di Romagnano.\nFu Ministro della Marina del Regno d'Italia nel Governo Menabrea I."}
{"id": "761068", "revid": "123658038", "url": "https://it.wikipedia.org/wiki?curid=761068", "title": "Mulhac\u00e9n", "text": "Il Mulhac\u00e9n, con i suoi 3.482\u00a0m s.l.m., \u00e8 la cima pi\u00f9 alta della Spagna continentale e della Penisola iberica, la seconda montagna pi\u00f9 alta dello Stato iberico dopo il Teide (Tenerife) e anche la montagna pi\u00f9 alta d'Europa, fuori delle Alpi e del Caucaso.\nFa parte del massiccio della Sierra Nevada ed \u00e8 situato nella cordigliera Penibetica, il settore pi\u00f9 meridionale del Sistema Betico, circa 25 km a sud-est di Granada e circa 30 km a nord della costa del Mediterraneo.\nEtimologia.\nIl nome deriva da \"Mulay Hacen\", nome castigliano di al mul al hanut, un sultano di Granada che secondo una leggenda venne sepolto sulla montagna. \nCaratteristiche.\nIl versante sud \u00e8 il pi\u00f9 facile da affrontare per raggiungere la vetta, mentre quello nord \u00e8 molto pi\u00f9 ripido e richiede una buona preparazione alpinistica. La cima pu\u00f2 essere raggiunta in una sola giornata, partendo dai villaggi di Capileira o di Trev\u00e9lez, ma molti preferiscono trascorrere la notte nel rifugio alpino di Poqueira o nel bivacco di Caldera sul versante ovest. Partendo da Trev\u00e9lez, si pu\u00f2 bivaccare presso i laghetti morenici presenti sul versante nord-est. "}
{"id": "761069", "revid": "1005847", "url": "https://it.wikipedia.org/wiki?curid=761069", "title": "Antonio Ciccone", "text": "Fu Ministro dell'agricoltura, dell'industria e del commercio del Regno d'Italia nel Governo Menabrea II."}
{"id": "761072", "revid": "1776051", "url": "https://it.wikipedia.org/wiki?curid=761072", "title": "Gennaro De Filippo", "text": "Biografia.\nSenatore del Regno, fu Ministro di Grazia e Giustizia e Culti del Regno d'Italia nei Governi Menabrea II e Menabrea III."}
{"id": "761074", "revid": "1005847", "url": "https://it.wikipedia.org/wiki?curid=761074", "title": "Lodovico Pasini", "text": "Biografia.\nDi famiglia scledense, fratello maggiore di Valentino Pasini, effettu\u00f2 i primi studi classici presso un collegio di Padova e i successivi studi filosofici nel Seminario vescovile. Rimase successivamente a Schio per seguire investigazioni geologiche.\nNel 1831 divenne assiduo collaboratore del periodico appena istituito \"Annali delle scienze del Regno Lombardo-veneto\". Collabor\u00f2 con altre riviste e, quando nel 1838 venne fondato l'Istituto veneto di scienze, lettere ed arti, ne divenne subito socio facendo parte dei primi 17 membri.\nFervente patriota, nel 1848 prese parte alla difesa di Venezia con Daniele Manin, che gli affid\u00f2 var\u00ee incarichi; fu anche nominato presidente dell'Assemblea Veneta della Repubblica di San Marco. Dopo l'annessione del Veneto all'Italia nel 1866, fu eletto dapprima deputato e poi senatore, uno dei primi sedici senatori veneti eletti. Fu anche Ministro dei lavori pubblici nel Governo Menabrea II (1868-69).\nPrima e dopo la difesa di Venezia si occup\u00f2 di geologia, in particolare quella delle Alpi e del Veneto. Sostenitore della necessit\u00e0 di una carta geologica della penisola, fu nominato vicepresidente del comitato all'uopo costituito. Contribu\u00ec inoltre a fondare in Firenze una collezione centrale di geologia italiana e il \"Regio Istituto veneto di scienze, lettere e arti\", di cui fu presidente dal 1869 al 1870.\nSuo nipote, Eleonoro Pasini, nel 1877 don\u00f2 al Museo di Vicenza le importanti raccolte geologiche che egli aveva collezionato nella sua casa di Schio, che per\u00f2 andarono in gran parte perdute nell'incendio seguito ai bombardamenti del 18 marzo 1945.\nLa citt\u00e0 di Vicenza nel 1881 ha intitolato ai due fratelli Pasini una via del centro storico e la citt\u00e0 di Schio ha eretto un monumento a loro dedicato nel 1906; sempre a Schio una via del centro \u00e8 intitolata ai fratelli."}
{"id": "761076", "revid": "54765", "url": "https://it.wikipedia.org/wiki?curid=761076", "title": "Vladimir Vladimirovi\u010d Mayakovsky", "text": ""}
{"id": "761080", "revid": "2166124", "url": "https://it.wikipedia.org/wiki?curid=761080", "title": "Remo Brindisi", "text": "Biografia.\nHa studiato a Penne (PE), presso la Scuola d'arte Mario dei Fiori, L'Aquila e Roma, frequentando poi la Scuola d'Arte di Urbino.\nNel corso della vita ha compiuto molti viaggi di studio, visitando, tra le altre, Firenze, Parigi e Venezia, e poi si trasfer\u00ec a vivere a Milano.\nRiconosciuto a livello internazionale sino a divenire uno dei pittori maggiormente citati e noti della pittura italiana dell'ultimo secolo, a lui sono dedicati in Italia istituti scolastici nonch\u00e9 alcune strade.\nOpere.\nAl 1940 risale la sua Prima Personale (Firenze): la presentazione del catalogo della mostra \u00e8 scritta da Eugenio Montale.\nHa esposto opere in mostre personali a Parigi, Nizza, Milano, Venezia, Roma al Cairo, a San Paolo del Brasile.\n\u00c8 tuttavia rimasto legato al suo Abruzzo ove nel 1960 fu invitato alla \u201c11\u00aa edizione del premio Avezzano-rassegna nazionale delle Arti Figurative\u201d ad Avezzano (AQ), insieme a S. Cavallo, G. Ceracchini, V. Ciardo, E. Fantuzzi, C. Levi, G. Omiccioli, M. Rosa, G. Straghota, F. Trombadori, A. Vangelli ed altri.\n\u00c8 stato Presidente della Triennale di Milano e gli \u00e8 stata assegnata la medaglia d'oro della Pubblica Istruzione della Repubblica per meriti culturali. Ha partecipato, soprattutto tra gli anni quaranta e '50, a numerose Biennali di Venezia ed alle Quadriennali di Roma.\nFamoso anche per le figure, i volti ed i paesaggi: le \"Venezie\", gli \"Oppositori\", i \"Pastorelli, le \"Maternit\u00e0\" sono i temi maggiormente ricorrenti. \nHa dipinto opere a oggetto sociale e politico, fra cui spicca il ciclo Storia del Fascismo (1957-62).\nHa creato i simboli portati in processione il Venerd\u00ec Santo a L'Aquila.\nHa costituito (realizzata tra il 1971 ed il 1973 su progetto di Nanda Vigo) un museo d'arte moderna a Lido di Spina, donandolo all'amministrazione comunale di Comacchio grazie all'interessamento di Giglio Zarattini, pittore e uomo politico della cittadina. Nel museo, la cui struttura interna \u00e8 a sua volta un'opera architettonica di pregio, sono raccolte molte opere di artisti contemporanei. Nello stesso periodo gli viene assegnato il Premio Speciale Federico Bernagozzi. Per l'occasione realizza 10 ritratti di ferraresi illustri, donati al Comune di Portomaggiore presso cui sono conservati e visibili all'interno del Teatro Sociale della Concordia.\nNelle collezioni d'arte della Fondazione Cariplo figurano quattro suoi dipinti: \"Tre profili\", \"Profili\", \"Venezia\" e un'altra \"Venezia\".\nMaestro del Palio di Asti.\nIl comune di Asti, ha commissionato nel 1988 a Remo Brindisi la realizzazione dei due sendalli per la festa del santo Patrono san Secondo.\nUno dei due, come tradizione, \u00e8 stato offerto il primo marted\u00ec di maggio al patrono ed \u00e8 conservato nella collegiata di San Secondo.\nIl secondo \u00e8 stato consegnato al vincitore della corsa del Palio, la terza domenica di settembre. Quell'edizione fu vinta dal comune di Moncalvo."}
{"id": "761089", "revid": "729019", "url": "https://it.wikipedia.org/wiki?curid=761089", "title": "Augusto Riboty", "text": "Ammiraglio della Regia Marina, partecip\u00f2 alla guerra di Crimea e alla terza guerra d'indipendenza italiana. Successivamente venne nominato Senatore del Regno e Ministro della Marina.\nBiografia.\nPartecip\u00f2 alla guerra di Crimea e, quale comandante della fregata corazzata \"Re di Portogallo\", alle azioni condotte nel mare Adriatico nel 1866.\nDurante la battaglia di Lissa, sebbene la sua unit\u00e0 fosse attaccata ripetutamente da navi austriache, riusc\u00ec a danneggiare la \"Kaiser\" che fu costretta a ritirarsi: per tale azione Riboty venne insignito di medaglia d'oro al valor militare.\nLasciato il servizio attivo, fu Ministro della Marina del Regno d'Italia nei Governi Menabrea II, Menabrea III e Lanza.\nDurante questo prestigioso incarico riordin\u00f2 l'amministrazione, potenzi\u00f2 la flotta e promosse importanti studi tecnici. Fra l'altro si deve a Riboty la creazione dell'Istituto Idrografico della Marina.\nFu membro della Massoneria."}
{"id": "761090", "revid": "2014155", "url": "https://it.wikipedia.org/wiki?curid=761090", "title": "Plotina", "text": "Biografia.\nNata a \"Nemausus\" in Gallia (moderna N\u00eemes) sotto il regno di Nerone, spos\u00f2 Traiano prima che questo diventasse imperatore. Il matrimonio, sebbene felice, non diede figli.\nNel 105 Traiano la onor\u00f2 col titolo di Augusta dopo averlo seguito durante le spedizioni per la conquista della Dacia; Plotina protesse il futuro imperatore Adriano che, rimasto orfano del padre all'et\u00e0 di dieci anni, entr\u00f2 sotto la tutela di Traiano. Adriano fu il favorito di Plotina, che si dice abbia convinto Traiano a sceglierlo come erede.\nPlotina mor\u00ec nel 121, e fu in seguito divinizzata da Adriano, che, oltre ad associarne il culto nel Tempio di Traiano, eresse una basilica in suo onore a \"Nemausus\". Fu famosa per il suo interesse nella filosofia (ader\u00ec all'epicureismo, che contribu\u00ec a rilanciare), per la sua virt\u00f9, dignit\u00e0 e semplicit\u00e0. Con la sua influenza diede all'impero tassazioni pi\u00f9 eque, maggiore educazione, assistenza per i poveri e maggiore tolleranza nella societ\u00e0."}
{"id": "761095", "revid": "3082", "url": "https://it.wikipedia.org/wiki?curid=761095", "title": "Pompeia Plotina", "text": ""}
{"id": "761100", "revid": "73125", "url": "https://it.wikipedia.org/wiki?curid=761100", "title": "Rhessi", "text": ""}
{"id": "761101", "revid": "1005847", "url": "https://it.wikipedia.org/wiki?curid=761101", "title": "Luigi Ferraris (politico)", "text": "Biografia.\nSi laure\u00f2 in giurisprudenza all'Universit\u00e0 di Torino, dove esercit\u00f2 poi la professione di avvocato.\nLiberale convinto, nel 1847 firm\u00f2 con altri sedici cittadini una protesta contro la brutalit\u00e0 con cui la polizia aveva represso una manifestazione che chiedeva riforme a Carlo Alberto.\nFu eletto deputato al Parlamento Subalpino nel 1848, battendo Camillo Cavour. Venne rieletto deputato nel 1863 e nelle legislature successive, finch\u00e9 nel 1871 fu nominato senatore (a vita, come usava nel Regno d'Italia). \nNel 1848 fu tra i sostenitori della prima guerra d'indipendenza, e nel 1864 tra gli oppositori del trasferimento della capitale da Torino a Firenze. In seguito si adoper\u00f2 affinch\u00e9 non venisse meno l'impegno per stabilire Roma come capitale definitiva d'Italia, aderendo quindi all'Associazione Liberale Permanente, corrente piemontese della Destra storica, presieduta da Gustavo Ponza di San Martino.\nDa deputato fu vicepresidente della Camera nella nona legislatura (1867), e ministro dell'interno del Regno d'Italia nel Governo Menabrea III (1869).\nFu Sindaco di Torino dal 19 gennaio 1878 al 31 ottobre 1882 e a lungo presidente del Consiglio provinciale.\nSenatore dal 1871. Ministro di grazia, giustizia e culti nel Governo Starabba I (1891).\nNel 1878 fu nominato grand'ufficiale e poi nel 1879 gran croce dell'Ordine Mauriziano e nel 1880 fu nominato conte."}
{"id": "761102", "revid": "6923", "url": "https://it.wikipedia.org/wiki?curid=761102", "title": "433 Eros", "text": "Eros (formalmente 433 Eros, dal greco \u1f1c\u03c1\u03c9\u03c2) \u00e8 un asteroide del sistema solare.\nFu scoperto il 13 agosto del 1898 da Auguste Charlois e Carl Gustav Witt, in modo indipendente. Il suo nome trae origine dalla divinit\u00e0 dell'amore della mitologia greca.\nLa sua orbita lo porta periodicamente molto vicino alla Terra: ha un perielio di ed \u00e8 quindi un asteroide near-Earth, categoria piuttosto ampia che include gli asteroidi la cui orbita si avvicina o interseca quella della Terra; pi\u00f9 in particolare, Eros \u00e8 un tipico asteroide Amor. Dal punto di vista chimico, \u00e8 classificato come asteroide di tipo S, composto cio\u00e8 principalmente da silicati.\nHa forma irregolare con dimensioni di 34,4\u00a0\u00d7\u00a011,2\u00a0\u00d7\u00a011,2\u00a0km.\nPossiede un caratteristico restringimento centrale: se lo si vede dai poli, assomiglia ad una banana o una nocciolina americana. La sua massa di . \u00e8 pari a circa un decimilionesimo della massa lunare. La superficie, di colore bruno-dorato, appare pesantemente craterizzata: i crateri maggiori raggiungono dimensioni confrontabili con quelle di Eros stesso.\nLe immagini ad alta risoluzione rivelano la presenza di uno strato di regolite che copre Eros in ogni sua parte, il cui spessore \u00e8 stimato essere tra 10 e 100\u00a0m.\nTra gli oggetti del sistema solare delle sue dimensioni, Eros \u00e8 stato quello pi\u00f9 osservato. Storicamente, le sue osservazioni sono state rilevanti per la determinazione del valore della parallasse solare (e conseguentemente dell'unit\u00e0 astronomica) e della massa del sistema Terra-Luna. \u00c8 il primo asteroide intorno al quale ha orbitato e sul quale si \u00e8 posata una sonda spaziale: la NEAR Shoemaker della NASA infatti, dopo essere entrata in orbita il 14 febbraio 2000, \u00e8 atterrata il 12 febbraio 2001 sulla superficie dell'asteroide, dove ha condotto analisi chimiche del suolo.\nOsservazione.\nEros \u00e8 un oggetto mediamente poco luminoso, che mantiene per periodi di diversi anni magnitudini comprese tra la dodicesima e la quindicesima.\nDurante i periodici avvicinamenti alla Terra (una decina per secolo), all'opposizione pu\u00f2 raggiungere magnitudini comprese tra l'ottava e la nona. In opposizioni ancora pi\u00f9 rare che si verificano ogni 81 anni - l'ultima \u00e8 avvenuta nel 1975 e la prossima si verificher\u00e0 nel 2056 - Eros raggiunge la magnitudine +7,1, divenendo pi\u00f9 luminoso di Nettuno e degli asteroidi della fascia principale, con l'eccezione di 4 Vesta e, raramente, di 2 Pallas e 7 Iris.\nAll'opposizione l'asteroide sembra fermarsi, ma, a differenza di quanto si verifica normalmente per un corpo in congiunzione eliocentrica con la Terra, il suo moto apparente non diventa mai retrogrado. Al momento della sua scoperta, Eros era l'unico oggetto esterno alla Terra ad esibire tale comportamento, in seguito manifestato anche da altri asteroidi near-Earth. Il suo periodo sinodico di 845 giorni terrestri \u00e8 uno dei pi\u00f9 lunghi tra quelli posseduti dai corpi del sistema solare.\nStoria delle osservazioni.\nScoperta.\nLa scoperta di Eros fu attribuita a Carl Gustav Witt, che lo fotograf\u00f2 la notte del 13 agosto 1898 dall'osservatorio berlinese dell'associazione astronomica Urania (\"Urania Sternwarte Berlin\"), come un oggetto di undicesima magnitudine, mentre eseguiva misure astrometriche di precisione della posizione dell'asteroide 185 Eunike, acquisendo con un'esposizione di due ore un'immagine di una zona centrata sulla stella \u03b2 Aquarii.\nTuttavia immagini dell'asteroide furono raccolte la stessa notte anche da Auguste Charlois dall'Osservatorio di Nizza, ma i dati vennero da lui pubblicati solo alcuni giorni dopo Witt: mentre all'epoca si diede la colpa del ritardo a Charlois stesso, al quale veniva rimproverato di aver mancato di controllare le lastre fotografiche nei giorni subito seguenti alla notte della loro esposizione \u2013 il 14 agosto, che cadde di domenica, e il 15, festivo \u2013 la causa del ritardo era probabilmente dovuta ad un problema tecnico del telescopio, che aveva fallito nell'annullare l'effetto del moto della Terra, producendo immagini meno nitide. Questa circostanza, scoperta nel 2002, ha fatto s\u00ec che all'astronomo francese sia riconosciuta oggi la scoperta indipendente.\nIn meno di due settimane, Adolf Berberich calcol\u00f2 un'orbita preliminare, che permise di notare la singolarit\u00e0 dell'asteroide rispetto a tutti gli altri allora noti: al perielio, l'oggetto si sarebbe infatti trovato entro l'orbita di Marte. Successive osservazioni, unite all'individuazione di immagini di pre-scoperta raccolte dall'Harvard College Observatory gi\u00e0 nel 1893, permisero di determinare l'orbita con maggiore accuratezza e di scoprire che l'asteroide nel 1894 si era avvicinato alla Terra: era stato cos\u00ec scoperto il primo asteroide near-Earth.\nIl nome Eros fu scelto da Witt e Berberich in riferimento al dio dell'amore greco, rompendo la tradizione che aveva visto fino ad allora assegnare agli asteroidi nomi femminili.\nOsservazioni successive.\nNel corso di alcuni tra i periodici avvicinamenti di Eros al nostro pianeta, cui corrispondono condizioni osservative particolarmente favorevoli, l'asteroide \u00e8 stato oggetto di mirate campagne osservative - anche di carattere internazionale. La prima di queste ebbe luogo nel biennio 1900-1901. e in tale occasione il \"Comit\u00e9 International Permanent pour l'Ex\u00e9cution Photographique de La Cartes du Ciel\" svilupp\u00f2 un piano di lavoro - cui aderirono 58 osservatori astronomici di varie nazioni - con lo scopo di misurare la parallasse solare (e quindi di determinare la distanza media della Terra dal Sole, ovvero l'unit\u00e0 astronomica) attraverso misure della posizione di Eros.\nSfruttando il fatto che l'asteroide fosse all'opposizione (raggiunta il 30 ottobre 1900), si procedette misurando l'angolo sotteso dalle congiungenti tra Eros e i punti d'osservazione sulla Terra. La distanza dell'asteroide dalla Terra fu quindi determinata con semplici relazioni trigonometriche: infatti le misurazioni permisero di conoscere i valori degli angoli interni del triangolo avente ai propri vertici l'asteroide e, ad esempio, due punti sulla Terra (la lunghezza della congiungente tra i due punti sulla Terra era anch'essa nota). Si consider\u00f2 quindi il triangolo avente ai propri vertici la Terra, il Sole e 433 Eros: la distanza Terra-asteroide era stata misurata; noto il periodo dell'orbita di 433 Eros, la distanza Sole-asteroide pot\u00e9 essere dedotta dalla seconda legge di Keplero; si pot\u00e9 quindi determinare la distanza media della Terra dal Sole, trovando per essa un valore di (il valore ottenuto attraverso moderne misurazioni radar \u00e8 di ). I risultati furono pubblicati da Arthur Hinks nel 1910. Il metodo pu\u00f2 in principio essere utilizzato con un terzo corpo qualsiasi, tuttavia, affinch\u00e9 le misure angolari siano la pi\u00f9 precise possibili \u00e8 necessario che il terzo corpo sia vicino alla Terra. Da qui il vantaggio derivante dall'utilizzare un asteroide come Eros..\nUna seconda campagna internazionale volta a determinare una migliore approssimazione della parallasse solare fu organizzata nel 1930-1931 dalla \"Solar Parallax Commission\" dell'Unione Astronomica Internazionale. In tale occasione, l'asteroide raggiunse una distanza di circa dalla Terra, assai inferiore rispetto all'occasione precedente. I risultati in merito furono pubblicati nel 1941 da Harold Spencer Jones.\nNel 1901 inoltre l'astronomo francese Charles Andr\u00e9 aveva registrato delle variazioni periodiche nella luminosit\u00e0 di Eros e aveva proposto che l'oggetto potesse essere costituito da due nuclei a forma di \u00abmanubrio da ginnastica\u00bb. Nel 1931, gli astronomi sudafricani van den Bos e Finsen descrissero la forma dell'asteroide come un \u00abotto\u00bb, ne misurarono il periodo di rivoluzione in 5 ore e 17 minuti e ne stimarono il diametro in (assai prossimo al valore reale di ). In questo periodo, inoltre, venne applicata ed affinata su Eros la tecnica delle curve di luce per la determinazione del periodo di rotazione e della direzione dell'asse di rotazione di un asteroide.\nL'orbita seguita dall'asteroide lo rende particolarmente adatto anche per determinare la massa del sistema Terra-Luna, valutando le variazioni prodotte nel suo moto dagli incontri ravvicinati al sistema. Infatti, l'orbita che ogni oggetto percorre attorno al Sole \u00e8 perturbata dalle azioni gravitazionali dei pianeti maggiori. Perch\u00e9 sia possibile determinare la massa di un pianeta dal confronto dell'orbita effettiva di un oggetto campione con quella predetta per lo stesso oggetto dalla meccanica kepleriana, \u00e8 necessario che sia conosciuta con precisione adeguata l'orbita percorsa dall'oggetto e che le azioni gravitazionali di disturbo esercitate dal pianeta raggiungano un'entit\u00e0 apprezzabile, ovvero, dal momento che esse sono inversamente proporzionali al quadrato della distanza, che l'oggetto campione si avvicini sufficientemente al pianeta del quale si vuole determinare la massa. Eros soddisfa entrambe queste richieste, dal momento che tra gli oggetti del sistema solare delle sue dimensioni \u00e8 stato quello pi\u00f9 studiato. \u00e8 osservabile dalla Terra in ogni punto della sua orbita ed esegue periodici avvicinamenti al nostro pianeta.\nEduard Noteboom, nel 1921, fu il primo a eseguire tali calcoli, basandosi sulle osservazioni condotte nel periodo compreso tra il 1893 e il 1914; Witt li ripet\u00e9 nel 1933, utilizzando osservazioni su un periodo pi\u00f9 ampio, condotte tra il 1893 ed il 1931. Infine, un terzo valore fu proposto da Eugene Rabe nel 1950, utilizzando le osservazioni raccolte nel periodo tra il 1926 e il 1945, e rivisto nel 1967 da Rabe stesso e Mary Parmenter Francis. Da allora in poi, per migliorare ulteriormente la stima della massa del sistema Terra-Luna, \u00e8 risultato pi\u00f9 conveniente fare ricorso alle sonde spaziali.\nNel biennio 1974-1975 \u00e8 stato quindi oggetto di una terza campagna di osservazioni, in occasione di un avvicinamento particolarmente stretto alla Terra, i cui risultati furono pubblicati nel numero del maggio del 1976 della rivista \"Icarus\". Eros fu osservato nel visibile, nell'infrarosso e attraverso strumenti radar; ne furono stimati l'albedo (pari a ), le dimensioni (13\u00a0\u00d7\u00a015\u00a0\u00d7\u00a0), il periodo di rotazione (5 ore 16 minuti e 13,4 secondi) e la direzione dell'asse di rotazione. Furono cercati indizi sulla sua composizione, mentre le osservazioni nell'infrarosso rivelarono la presenza in superficie di uno stato di regolite simile a quella lunare.\nIl 23 gennaio 1975 \u00e8 stata inoltre osservata dagli Stati Uniti l'occultazione da parte di Eros della stella (di magnitudine 3,73), l'unica di cui si abbia traccia storica.\nNegli anni ottanta e novanta, Eros \u00e8 stato oggetto di nuove osservazioni, anche radar, volte a determinarne con maggiore accuratezza le dimensioni, la forma e, pi\u00f9 in generale, a raccogliere quante pi\u00f9 informazioni possibili in vista della missione Near Earth Asteroid Rendezvous che la NASA avrebbe lanciato nel 1996.\nNel gennaio del 2012 Eros \u00e8 transitato nuovamente in prossimit\u00e0 della Terra, raggiungendo una distanza confrontabile con quella raggiunta nel 1931, ed anche in tale occasione \u00e8 stato oggetto di osservazioni.\nMissioni spaziali.\nNel 1996 la NASA ha lanciato la sonda Near Earth Asteroid Rendezvous, in seguito rinominata NEAR Shoemaker, sviluppata per eseguire lo studio prolungato di un asteroide near-Earth. I vincoli nel delta-v imposti nel trasferimento orbitale dalle specifiche di progetto, ponevano una missione su Eros al limite di fattibilit\u00e0, rispetto ad altri obiettivi pi\u00f9 prossimi alla Terra quali 1943 Anteros, 3361 Orpheus e 4660 Nereus, inizialmente preferiti. Eros fu tuttavia ritenuto pi\u00f9 interessante e fu raggiunto grazie all'individuazione di un opportuno piano di volo \u2013 calcolato da Robert W. Farquhar \u2013 che previde una manovra di fionda gravitazionale con la Terra e permise anche il sorvolo dell'asteroide 253 Mathilde nella fascia principale.\nLa missione rischi\u00f2 ad ogni modo di fallire quando, al momento della prima manovra di rendezvous con Eros, si present\u00f2 un problema nel controllo d'assetto che condusse alla perdita del contatto con la sonda per 27 ore. Ci\u00f2 rimand\u00f2 di circa un anno il previsto rendezvous con l'asteroide, al 14 febbraio 2000, quando la sonda vi entr\u00f2 in orbita con successo.\nNEAR Shoemaker orbit\u00f2 attorno ad Eros percorrendo orbite progressivamente pi\u00f9 strette fino a 35\u00a0km di raggio \u2013 sia nel piano polare dell'asteroide, sia in quello equatoriale \u2013 ed eseguendo sorvoli radenti raggiungendo una distanza minima di 2- dalla superficie. Mapp\u00f2 la superficie e ne identific\u00f2 le formazioni geologiche, permise misure gravimetriche e comp\u00ec analisi della composizione dell'asteroide attraverso spettrometri nell'infrarosso e nei raggi X. Il 12 febbraio 2001, due giorni prima della conclusione originariamente pianificata della missione, fu tentata una discesa controllata verso la superficie che si concluse con l'atterraggio della sonda in prossimit\u00e0 del cratere Himeros - vicino alla \"sella\" dell'asteroide. Con sorpresa degli stessi controllori di missione, la sonda risult\u00f2 ancora operativa e nei successivi sedici giorni furono condotte misure sulla composizione del suolo del sito di atterraggio con lo spettrometro nei raggi gamma, che si era rivelato poco efficace nelle osservazioni condotte dall'orbita. La missione \u00e8 terminata il seguente 28 febbraio.\nParametri orbitali e rotazione.\n433 Eros orbita a una distanza media dal Sole di , pari a circa e completa una rivoluzione intorno alla stella in 643,246 giorni, pari a 1,76 anni. L'orbita \u00e8 inclinata di 10,830\u00b0 rispetto al piano dell'eclittica; per via della sua eccentricit\u00e0 pari a 0,223, la distanza tra il pianeta e il Sole varia di circa 276 milioni di chilometri tra i due apsidi: il perielio, punto dell'orbita in cui si verifica il massimo avvicinamento al Sole, \u00e8 a dalla stella, mentre l'afelio, punto dell'orbita in cui si verifica il massimo allontanamento dal Sole, \u00e8 a . L'orbita di Eros dunque \u00e8 sempre esterna rispetto a quella della Terra \u2013 qualificandolo come asteroide Amor, mentre attraversa quella di Marte. La minima distanza tra l'orbita di Eros e quella della Terra (\"Minimum Orbit Intersection Distance\", MOID) \u00e8 pari a . Un valore prossimo ad essa \u00e8 stato raggiunto nel 1975 e sar\u00e0 raggiunto nuovamente nel 2056 durante uno dei periodici avvicinamenti di Eros al nostro pianeta.\nUn oggetto pu\u00f2 rimanere su un'orbita come quella percorsa da Eros al pi\u00f9 per dieci milioni di anni, prima che essa sia perturbata da interazioni gravitazionali con i pianeti del Sistema solare. Alcune simulazioni condotte da P. Michel e colleghi suggeriscono che Eros possa diventare un asteroide geosecante entro due milioni di anni e individuano una probabilit\u00e0 non nulla che Eros possa in ultimo collidere con il nostro pianeta.\nEros completa una rotazione in 5,27 ore; il suo asse di rotazione, inclinato di 89\u00b0 rispetto al piano orbitale, \u00e8 soggetto a un moto di nutazione che genera oscillazioni che raggiungono i 55\" (per confronto, l'ampiezza della nutazione terrestre \u00e8 dell'ordine dei 2\") nella direzione perpendicolare al piano orbitale; il moto di precessione cui \u00e8 soggetto, invece, \u00e8 di 2,84\" l'anno.\nFormazione.\nVari indizi indicano che Eros sia il frammento di un corpo preesistente. \u00c8 inoltre improbabile che possa essersi formato in prossimit\u00e0 dell'attuale orbita, nella popolazione dei near-Earth object (NEO) \u2013 instabile per periodi di tempo superiori ai dieci milioni di anni \u2013 ma, in accordo ai modelli di formazione del sistema solare, potrebbe essersi formato nella porzione interna della fascia principale, dominata da asteroidi di tipo S, dei quali condivide la composizione. Eros potrebbe aver abbandonato la fascia principale circa 16 milioni di anni fa. Alcuni astronomi italiani ritengono inoltre di aver identificato - da studi di dinamica orbitale ed analisi spettroscopiche - nella famiglia Maria gli altri frammenti del corpo progenitore di Eros.\nSu Eros non \u00e8 stata rilevata la presenza di un campo magnetico, che se presente dovrebbe essere inferiore al limite di sensibilit\u00e0 del magnetometro a bordo della sonda NEAR Shoemaker: . Ci\u00f2 potrebbe essere spiegato col fatto che l'asteroide, nel suo processo di formazione, non sarebbe mai passato per una fase liquida.\nCaratteristiche chimico-fisiche.\nMassa e dimensioni.\nEros \u00e8 il secondo asteroide NEAR per dimensioni, dopo 1036 Ganymed. Ha una forma irregolare che ricorda un'enorme banana se osservato dalla direzione dei poli, o una nocciolina, a causa del restringimento nella zona centrale, indicato come \"sella\" (\"saddle\" in inglese). Pu\u00f2 essere descritto approssimativamente da un ellissoide di dimensioni di 34,4\u00a0\u00d7\u00a011,2\u00a0\u00d7\u00a011,2\u00a0km, cui corrisponde un diametro medio di . Occupa un volume di circa e la sua superficie si estende per circa .\nMisurazioni radiometriche condotte durante la missione NEAR Shoemaker hanno permesso di determinare con precisione la massa di Eros, pari a , circa un decimilionesimo della massa lunare. Rapportando tale valore con il suo volume, si ottiene una densit\u00e0 di , prossima a quella della crosta terrestre. Poich\u00e9 Eros non ha una forma sferica, la gravit\u00e0 sulla sua superficie varia da punto a punto tra 2,1 e ; infatti, essa dipende dalla distanza locale dal centro di gravit\u00e0 dell'asteroide. La velocit\u00e0 di fuga sulla superficie \u2013 correlata al valore della accelerazione di gravit\u00e0 locale e al valore locale dell'accelerazione centripeta dovuta al moto di rotazione dell'asteroide \u2013 pu\u00f2 variare tra 3,1 e .\nComposizione.\nSpettroscopicamente, Eros pu\u00f2 essere classificato tra gli asteroidi di tipo S (IV), dove il IV \u00e8 un indicatore, in una scala che va da I a VII introdotta da Gaffey \"et al.\" nel 1993, del contenuto di olivine e ortopirosseni presenti in superficie. In particolare, gli asteroidi del gruppo IV presentano un'elevata variabilit\u00e0 nel rapporto tra olivine e ortopirosseni poveri di calcio (silicati ferrosi), venendo associati alle condriti ordinarie. Nel caso specifico di Eros, osservazioni condotte nell'infrarosso dalla Terra, avevano portato a ritenere che una faccia dell'asteroide fosse ricca maggiormente di olivine e presentasse caratteristiche che l'accomunassero ad asteroidi S(II), mentre l'altra di pirosseni, con caratteristiche analoghe ad asteroidi S(V). La classificazione spettrale di Eros sarebbe quindi derivata da un bilanciamento delle due superfici.\nLe osservazioni condotte con lo spettrografo infrarosso (NIS) a bordo della sonda NEAR Shoemaker hanno rilevato una maggiore uniformit\u00e0 nella composizione della superficie, con alcune eccezioni rappresentate da zone in prossimit\u00e0 ad alcuni crateri da impatto. Lo spettro raccolto dallo strumento mostra due grandi bande di assorbimento in prossimit\u00e0 di 1 e , che sono state associate alla presenza di minerali femici quali olivine e pirosseni, con un'abbondanza misurata come rapporto di ortopirosseni (opx) su olivine e ortopirosseni (ol + opx) di 42\u00a0\u00b1\u00a04%. Gli studiosi ritengono tuttavia di poter distinguere la presenza di almeno altre tre specie minerali, per una sola delle quali sarebbero presenti dati sufficienti alla sua identificazione. \u00c8 stato suggerito, infatti, che possano essere presenti anche dei clinopirosseni ricchi di calcio, nella forma di diopside o augite, la cui presenza \u00e8 rilevata anche nelle condriti H, L ed LL con percentuali rispettivamente di 12, 17 e 19%. Un miglioramento nelle conoscenze sulla composizione di Eros potr\u00e0 derivare infine da una maggiore comprensione del funzionamento dello strumento e conseguentemente da una migliore calibrazione dei dati raccolti.\nNEAR Shoemaker ha inoltre raccolto dati sulla composizione elementare di Eros attraverso gli spettrometri nei raggi X e gamma. Stimata come rapporto elementare rispetto al silicio, in misure condotte su tutta la superficie attraverso lo spettrometro a raggi X (XRS), \u00e8 risultata essere per certi versi analoga a quelle delle condriti ordinarie (nei valori di Fe/Si, Al/Si e Mg/Si), ma con un minore quantitativo di zolfo. Non \u00e8 possibile sapere tuttavia se ci\u00f2 sia limitato a una decina di \u03bcm della superficie (corrispondente al potere penetrante dello strumento) oppure permanga anche all'interno dell'asteroide. Lo spettrometro a raggi gamma (GRS) invece ha fornito dati validi solo quando la sonda si \u00e8 posata sulla superficie, essendo stata sovrastimata la sua portata. Le misure sono quindi limitate a circa un metro cubo di Eros. Lo strumento ha rilevato valori dell'abbondanza del potassio e dei rapporti Mg/Si e Si/O confrontabili con quanto misurato nelle condriti, ma un contenuto minore di ferro nei rapporti Fe/Si e Fe/O.\nUn primo problema sollevato da questi dati \u00e8 relativo alla penuria di zolfo sulla superficie. Sono stati ipotizzati almeno tre meccanismi che possano giustificarla, il pi\u00f9 probabile dei quali \u00e8 che l'elemento sia andato perduto nello spazio per effetto del bombardamento di radiazioni e micrometeoriti subito dalla superficie stessa (\"space weathering\"). L'altra questione aperta \u00e8 la discrepanza nei valori del rapporto Fe/Si misurati dai due strumenti; l'ipotesi pi\u00f9 probabile \u00e8 che derivi da una segregazione del ferro dai silicati entro la regolite. Nel complesso, infine, le osservazioni non permettono di associare Eros ad una specifica sottoclasse delle condriti ordinarie e sono sorti dubbi sull'effettiva rappresentativit\u00e0 della regolite della composizione complessiva dell'asteroide.\n\u00c8 stato supposto che 433 Eros contenga maggiori quantit\u00e0 di oro, argento, zinco, alluminio e di altri metalli rispetto a quanto sia stato, o potr\u00e0 mai essere, estratto dai livelli pi\u00f9 superficiali della crosta terrestre.\nStruttura interna.\nEros \u00e8 un corpo dalla struttura interna essenzialmente uniforme, come suggerisce la distribuzione del suo campo gravitazionale e il fatto che il centro di massa quasi coincida con il centro della figura. Tuttavia possiede una densit\u00e0 leggermente inferiore a quella delle condriti ordinarie (OC) - mediamente pari a \u00a0kg/m\u00b3 - e ci\u00f2 fa supporre che presenti una significativa porosit\u00e0 macroscopica, stimata tra il 21% e il 33%. Ci\u00f2 sarebbe coerente con una storia di impatti che avrebbero pesantemente fratturato, ma non disgregato, l'asteroide, sulla cui superficie \u00e8 possibile individuare strutture che mostrano un'elevata coerenza; i pezzi sarebbero quindi rimasti per lo pi\u00f9 in posizione o avrebbero subito solo piccoli spostamenti che avrebbero infine condotto alla creazione di cavit\u00e0 interne.\nBuczkowski e colleghi hanno sostenuto nel 2008 che fosse possibile leggere sulla superficie storie differenti per le due estremit\u00e0 di Eros e suggerito che l'asteroide si componesse di due parti a contatto. La creazione di un \"database\" dettagliato delle caratteristiche superficiali di Eros ha condotto gli stessi autori a rivedere le proprie ipotesi nel 2009, avendo identificato strutture che, presenti in entrambe le estremit\u00e0 dell'asteroide, sarebbero a sostegno dell'ipotesi che Eros sia un oggetto compatto.\nInfine, R. Greenberg ritiene che sia possibile identificare parallelamente allo Hinks Dorsum. - precedentemente riconosciuto come una faglia compressiva - una vena di roccia che costituirebbe un punto di forza nella struttura interna dell'asteroide, che potrebbe essersi originata nel corpo progenitore di Eros e successivamente mantenutasi, resistendo all'azione erosiva degli impatti. Tale struttura potrebbe essere all'origine della forma allungata dell'asteroide.\nSuperficie.\nLe figure prominenti sulla superficie di Eros sono tre crateri d'impatto. Il maggiore, Himeros, presenta un diametro di circa 11\u00a0km ed una profondit\u00e0 di 1,5\u00a0km e si trova sul lato convesso dell'asteroide. Sul suo bordo sud-occidentale si sovrappone il cratere Charlois. di circa 7\u00a0km di diametro e profondo alcune centinaia di metri, chiaramente pi\u00f9 giovane del precedente. Al suo interno si dispone uno strato di regolite non consolidato, relativamente profondo. Infine, sul lato concavo \u00e8 presente il cratere Psyche di circa 5\u00a0km di diametro e profondo 1\u00a0km. Il cratere \u00e8 antico dal momento che sul suo bordo sono presenti ben quattro crateri di circa 1\u00a0km di diametro ciascuno e, poich\u00e9 contiene materiale espulso nell'impatto che ha generato la Charlois Regio, \u00e8 sicuramente precedente a essa. Non \u00e8 tuttavia possibile stabilire se temporalmente ha preceduto o seguito Himeros, perch\u00e9 le loro superfici non raggiungono dimensioni tali da rappresentare un campione statisticamente significativo.\nApprofondendo l'indagine ad una risoluzione maggiore (compresa tra 1\u00a0km e 100\u00a0m), sulla superficie pesantemente craterizzata si sovrappongono creste e striature. Lo Hinks Dorsum, in particolare, che si estende per 18\u00a0km nell'emisfero settentrionale, potrebbe essere la manifestazione di una faglia molto estesa che trova una prosecuzione nelle Callisto Fossae, nella parte opposta dell'asteroide. Come gi\u00e0 detto, R. Greenberg l'interpreta viceversa come una struttura di forza e non di debolezza dell'asteroide.\nSignificativamente, il numero di crateri di piccole dimensioni (inferiori ai 100\u2013200\u00a0m) \u00e8 minore di quanto teoricamente atteso, analogamente a quanto osservato su Fobos e sugli altopiani lunari. \u00c8 stato ipotizzato che ci\u00f2 sia dovuto al moto della regolite - provocato dalla pendenza della superficie o dalle onde sismiche generate da un impatto astronomico - che avrebbe cancellato le tracce degli impatti di minori dimensioni. Si ritiene, in particolare, di aver individuato nell'impatto che ha dato origine alla Charlois Regio la causa dell'assenza di crateri di piccole dimensioni (con diametro inferiore ai 500\u00a0m) da diverse aree che corrispondono complessivamente al 40% della superficie dell'asteroide. La degradazione della superficie sarebbe stata causata dall'energia sismica che, generata dall'impatto e propagatasi sotto forma di onde anche attraverso il corpo dell'asteroide, avrebbe determinato il crollo delle preesistenti strutture pi\u00f9 piccole nelle regioni comprese entro una distanza di 9\u00a0km in linea retta dal punto dell'impatto. La vastit\u00e0 dell'area superficiale che appare colpita dal fenomeno si spiega anche con la forma fortemente irregolare dell'asteroide che accentua l'effetto gi\u00e0 ovvio per un corpo sferico: punti anche diametralmente opposti e con una distanza superficiale ben superiore ai 9km, possono trovarsi in linea retta ad una distanza inferiore a tale soglia. Il risultato complessivo \u00e8 una distribuzione ineguale della densit\u00e0 di crateri sulla superficie. Lo stesso impatto avrebbe anche originato la maggior parte dei massi sparsi sulla superficie. Tale produzione \u00e8 stata spiegata come dovuta alla particolarit\u00e0 del sito dell'impatto, che, avvenuto sul bordo di un altro grande cratere, potrebbe aver raggiunto strati pi\u00f9 profondi.\nSotto i 50\u00a0m, infine, i massi e le strutture associate al trasporto della regolite dominano la morfologia della superficie. Non si rilevano invece le tracce dell'affioramento di rocce del substrato.\nLo strato superficiale apparirebbe all'occhio umano notevolmente uniforme, di colore bruno-dorato. Le principali anomalie nella colorazione sarebbero rappresentate da due tipologie di depositi, gli uni caratterizzati da valori elevati dell'albedo, individuati sulle pareti scoscese di alcuni crateri di grandi dimensioni e interpretati come dovuti all'affioramento di materiale del substrato meno alterato dallo \"space weathering\" (esposto a seguito di fenomeni di scorrimento dello strato superficiale); gli altri, detti \"pond\" (stagni), orizzontali e dalla superficie levigata, che presentano una componente bluastra della colorazione pi\u00f9 intensa rispetto al terreno circostante. Questi ultimi sarebbero prodotti da materiale a grana fine che andrebbe a riempire crateri esistenti, livellandosi secondo una superficie equipotenziale locale. Basterebbe una profondit\u00e0 di 20\u00a0cm per dare le caratteristiche osservate. Il colore bluastro potrebbe essere conseguenza delle dimensioni dei grani, ma anche della segregazione di silicati dal ferro. I \"pond\" sarebbero composti prevalentemente dai primi, mentre il ferro avrebbe raggiunto una posizione di equilibrio a maggiore profondit\u00e0. Ci\u00f2 potrebbe anche spiegare le rilevazioni del GRS, essendo NEAR Shoemaker atterrata proprio in prossimit\u00e0 di un pond. \u00c8 stato ipotizzato che il materiale che costituisce i \"pond\" possa provenire dall'interno dell'asteroide oppure - secondo un'ipotesi pi\u00f9 recente - possa derivare dalla disgregazione dei massi causata dal ciclo termico. \u00c8 possibile che nelle zone direttamente illuminate dai raggi solari si raggiunga al perielio una temperatura superficiale di ; mentre misure eseguite durante le ore notturne hanno indicato una temperatura vicina ai . L'escursione termica giornaliera sarebbe compresa tra 10 e .\nLo strato della regolite raggiunge uno spessore superiore almeno ai , ma in alcuni punti potrebbe raggiungere anche i 100\u00a0m. Questo supponendo che esista un'interfaccia netta tra la regolite stessa ed uno strato profondo di roccia di maggiore compattezza, interfaccia che potrebbe anche mancare; in tal caso la regolite superficiale degraderebbe verso blocchi di dimensioni sempre maggiori.\nEros nella cultura.\nQuando Eros \u00e8 stato scoperto era gi\u00e0 stata introdotta la distinzione tra i pianeti e gli asteroidi (pianeti minori o pianetini). Ciononostante, le sue peculiarit\u00e0 attirarono l'attenzione sia della comunit\u00e0 scientifica, sia dell'opinione pubblica: Eros, infatti, non solo era il primo oggetto a venir scoperto tra la Terra e Marte, ma effettuava periodici avvicinamenti al nostro pianeta.\n\u00c8 probabile che Eros sia, dopo Cerere, il secondo asteroide pi\u00f9 menzionato in opere letterarie e fantascientifiche.\nL'asteroide compare per la prima volta in un'opera di fantascienza nel racconto in lingua inglese \"Our Distant Cousins\" (1929) dello scrittore irlandese Lord Dunsany, nel quale un aviatore avventuroso finisce sull'asteroide per un errore di navigazione nel suo viaggio di ritorno da Marte; Eros \u00e8 un mondo vivo, ricoperto da boschi e abitato da animali simili a quelli terrestri, ma dalle dimensioni piccolissime. Sar\u00e0 poi ambientata su Eros la striscia a fumetti \"On the Planetoid Eros\" della serie \"Buck Rogers\", pubblicata tra il 17 agosto ed il 2 dicembre del 1931 negli Stati Uniti.\nNel 1933, il futuro fisico Freeman Dyson, allora di nove anni, scrisse il racconto incompiuto \"Sir Phillip Robert's Erolunar Collision\", in cui immagina una spedizione sulla Luna per osservare la collisione dell'asteroide con il satellite. Il tema della possibile collisione ricorrer\u00e0 anche successivamente. Cos\u00ec, nell'episodio \"Visitors from Outer Space\" della serie animata \"Space Angel\", quando Eros compare per la prima volta in televisione nel 1962; in \"Superman vs The Flash LCE\" edito tra ottobre e novembre del 1976 dalla DC Comics; nel film tv \"Asteroid\" del 1997, diretto da Bradford May e nel romanzo \"Evolution\" di Stephen Baxter, del 2003.\nRicorre anche la situazione, comune anche ad altri asteroidi, di vedere Eros come un'astronave aliena camuffata \u2013 accade nella serie di sei romanzi \"Dig Allen Space Explorer\" (1959\u20131962) di Joseph Greene \u2013 o trasformato esso stesso in astronave, come nel romanzo \"La citt\u00e0 degli Aztechi\" (\"Captive Universe\", 1969) di Harry Harrison in cui l'asteroide \u00e8 trasformato in una nave generazionale.\nNell'episodio \"La figlia di Eros\" (1969), della striscia a fumetti britannica \"Jeff Hawke\", l'asteroide \u00e8 la sede di un avamposto di potenziali invasori alieni che pur di rimanere in incognito, riescono con metodi subdoli a farvi annullare una missione terrestre.\nNel romanzo \"Il gioco di Ender\" (1985) di Orson Scott Card, la \"Scuola di Comando\" \u00e8 situata su Eros, trasformato dagli alieni \"Scorpioni\" contro cui l'umanit\u00e0 \u00e8 stata a lungo in guerra; mentre ne \"L'intrigo Wetware\" (\"Vacuum Flowers\", 1987), di Michael Swanwick, Eros \u00e8 circondato da uno sciame di stazioni spaziali.\nEros compare nella serie televisiva statunitense \"The Expanse\" del 2015 come colonizzato e abitato dai \"Belters\", una fazione umana che vive di estrazione mineraria."}
{"id": "761103", "revid": "436907", "url": "https://it.wikipedia.org/wiki?curid=761103", "title": "Raining Blood", "text": "Raining Blood \u00e8 un brano musicale del gruppo musicale statunitense Slayer, decima ed ultima traccia del terzo album in studio \"Reign in Blood\", pubblicato il 7 ottobre 1986 dalla Def Jam Recordings.\nDescrizione.\nIl brano, scritto dai chitarristi Jeff Hanneman (che ne ha curato anche la musica) e Kerry King, ha un sapore alquanto \"apocalittico\". Esso viene narrato in prima persona ma non si sa con esattezza a chi si riferisce, probabilmente al diavolo. Le tenebre scendono sulla Terra, il soggetto in questione esce dal Purgatorio per soddisfare la sua vendetta distruggendo tutto. Il cielo diventa rosso e crea il suo impero. Inizia a piovere sangue dal cielo lacerato e dichiara, alla fine, di regnare nel sangue.\nIl canale statunitense VH1 ha classificato il brano all'ottava posizione della classifica 40 Greatest Metal Song.\nCover.\nNel corso degli anni \"Raining Blood\" \u00e8 stata oggetto di numerose reinterpretazioni da parte di vari artisti.\nI Malevolent Creation inclusero una cover nell'album tributo \"Slatanic Slaughter 2\" del 1996. Il gruppo death metal Vader propose una propria versione del brano durante i loro concerti, venendo immortalata anche nell'album dal vivo \"Live in Japan\". La pianista Tori Amos ha reinterpretato il brano in versione per sola voce e pianoforte per il suo album \"Strange Little Girls\" del 2001, mentre il gruppo tedesco Transformer di Roboter realizz\u00f2 una propria versione elettronica del brano; un altro gruppo tedesco, i Terrorfakt, realizz\u00f2 un remix di \"Raining Blood\".\nGli In Flames hanno reso un omaggio agli Slayer, suonando il riff principale di \"Raining Blood\" nella sezione centrale del loro brano \"Scorn\". Tutto ci\u00f2 \u00e8 avvertibile nel loro album dal vivo \"The Tokyo Showdown\". Il rapper Lil Jon ha usato il riff iniziale del pezzo per il suo brano \"Don't Fuck with Me\" (tratto da \"Crunk Juice\"); l'introduzione di tale brano utilizza anche un altro brano degli Slayer, \"Mandatory Suicide\". Il riff iniziale di \"Raining Blood\" fu utilizzato anche dal gruppo drum and bass neozelandese Concord Dawn per il loro brano omonimo."}
{"id": "761107", "revid": "212348", "url": "https://it.wikipedia.org/wiki?curid=761107", "title": "Drum 'n' Bass", "text": ""}
{"id": "761110", "revid": "1005847", "url": "https://it.wikipedia.org/wiki?curid=761110", "title": "Antonio Mordini", "text": "Biografia.\nFu Ministro dei lavori pubblici del Regno d'Italia nel Governo Menabrea III.\nI rapporti con il governo nazionale.\nDiscendente della nobile Famiglia Mordini, la sua carriera inizi\u00f2 nel 1848, quando and\u00f2 alla ribalta per essersi schierato tra gli oppositori di sinistra alla politica governativa di Daniele Manin. Espulso dalla citt\u00e0 natale, si trasfer\u00ec a Firenze, dove diede espressione, in quegli anni, ai repubblicani che sollecitavano l'unione della Toscana con la Repubblica Romana e criticavano le cautele di unione tra amministrazioni separate del governo di allora, Guerrazzi-Montanelli. In seguito alla fuga del granduca di Toscana (nel 1849), Mordini fu nominato ministro degli esteri dal governo in carica gi\u00e0 citato, a cui si era associato Mazzoni. Al ritorno di Leopoldo II dovette esulare a Londra. Nel 1852 entro a far parte del gruppo genovese dissidente da Mazzini.\nLa lotta pro Piemonte e prodittatore della Sicilia.\nDal 1853 inizi\u00f2 a sviluppare idee di annessione del granducato al Piemonte. Partecip\u00f2 alla seconda guerra d'indipendenza nel corpo dei Cacciatori delle Alpi e, dopo l'Armistizio di Villafranca, si rec\u00f2 a Torino per perorare l'annessione immediata della Toscana al Piemonte. Eletto, nell'agosto del 1859, deputato nell'assemblea del granducato, continu\u00f2 ad operare affinch\u00e9 fosse la stessa assemblea a decidere per l'annessione al Piemonte. \nVenne eletto deputato nell'aprile 1860 al Parlamento subalpino e in giugno, durante la spedizione dei Mille, incontr\u00f2 Giuseppe Garibaldi a Monreale, che lo nomin\u00f2 nello stato maggiore dell'Esercito meridionale. Quindi divenne prodittatore della Sicilia (settembre-dicembre 1860) e convoc\u00f2 il plebiscito d'annessione.\nMantenne atteggiamenti di equilibrio tra gli annessionisti dell'Italia meridionale e i moderati autonomisti fino all'esito del plebiscito per l'annessione al regno d'Italia. Fu lui che a Palermo cedette formalmente l'isola il 1\u00b0 dicembre a re Vittorio Emanuele II, riprendendo la carica di auditore generale dell'Esercito meridionale.\nNel febbraio 1861 fu eletto al neo Parlamento italiano, nel collegio di Palermo.\nL'arresto e la nomina a ministro.\nNel 1862 venne reinviato presso Garibaldi a Catania per sconsigliarlo dalla spedizione in Calabria, insieme con i deputati Nicol\u00f2 Fabrizi e Salvatore Calvino, ma a Napoli il 27 agosto fu arrestato poich\u00e9 ritenuto corresponsabile della giornata dell'Aspromonte, correlazione che si dimostr\u00f2 infondata, e usc\u00ec con l'amnistia del 5 ottobre. Intanto in quel 1862 fu iniziato in Massoneria nella Loggia \"Dante Alighieri\" di Torino e nel 1864 fu eletto membro del Consiglio dell'Ordine del Grande Oriente d'Italia dall'Assemblea costituente massonica di Firenze, raggiunse il 33\u00ba ed ultimo grado del Rito scozzese antico ed accettato e fu membro del Gran Concistoro per la Valle del Po. \nFu ininterrottamente eletto deputato del Regno d'Italia dal 1861 al 1896, e fu Vicepresidente della Camera dal 15 dicembre 1866 al 13 febbraio 1867. Fu nominato commissario regio nella citt\u00e0 di Vicenza, abbandonata dagli austriaci, nel 1866.\nIl 13 maggio 1869, nel gabinetto Menabrea, fu nominato ministro dei lavori pubblici, e rimase in carica fino al 14 dicembre 1869. Fu ancora Vicepresidente della Camera dal 5 dicembre 1870 al 11 agosto 1872.\nFu prefetto di Napoli dal 1872 al 1876. Nel 1890 rifiut\u00f2 il dicastero degli Esteri che gli fu proposto da Crispi, e quindi attravers\u00f2 lo Scandalo della Banca Romana (nel 1893) da presidente della Commissione dei Sette incaricata dell'inchiesta parlamentare, evento che port\u00f2 alle dimissioni di Giolitti.\nNel 1896, infine, Mordini fu nominato senatore del Regno d'Italia."}
{"id": "761111", "revid": "1005847", "url": "https://it.wikipedia.org/wiki?curid=761111", "title": "Angelo Bargoni", "text": "Biografia.\nNacque a Cremona il 26 maggio 1829, e in tenera et\u00e0 frequent\u00f2 la scuola dell'abate Alessandro Gallina e successivamente il Ginnasio-Liceo, dove entr\u00f2 in contatto con il comitato studentesco clandestino. Laureatosi in giurisprudenza presso l'Universit\u00e0 di Pavia, partecip\u00f2 ai moti rivoluzionari del 1848 nelle file del Battaglione Studenti, combattendo a Pietole il 4 luglio. All'atto dello scioglimento del Battaglione entr\u00f2 a far parte della Colonna \"Bandiera\" che, attraversando la Lunigiana, la Toscana e le Romagne, and\u00f2 in aiuto alla Repubblica di Venezia. Caduto ammalato a Chioggia fu creduto morto, ma una volta guarito ritorn\u00f2 a Venezia, da dove part\u00ec per raggiungere Roma, prendendo parte all'ultimo scontro in difesa della Repubblica Romana.\nIl 25 agosto 1849, rientrato a Cremona, riprese gli studi laureandosi in Legge nel 1851, ma il governo austriaco gli neg\u00f2 l'abilitazione all'insegnamento privato. Avviato alla professione di avvocato, continu\u00f2 a cospirare contro gli austriaci e fu implicato, a causa dei suoi contatti con elementi sospetti, nei processi di Mantova e nei fatti di Milano del 1853. Sfugg\u00ec all'arresto andando esule nel Regno di Sardegna, dove si stabil\u00ec a Genova lavorando come agente in una compagnia di assicurazioni. Nella citt\u00e0 ligure mantenne comunque i rapporti con i cospiratori, aiutato in ci\u00f2 dalla sorella Rachele, che svolse un ruolo di intermediaria tra il Comitato esuli di Genova e il Comitato mazziniano di Cremona, divenendo inoltre membro del Circolo italiano e del Comitato di soccorso pro emigrati. Il 10 agosto 1855 assunse la direzione del primo giornale femminile, denominato \"La Donna\", coniando la definizione \"La Solidariet\u00e0 del Bene\" per l'Associazione di mutua assistenza tra i rifugiati politici.\nNel 1860, membro del Comitato di soccorso alla Sicilia, organizz\u00f2 da Torino gli aiuti per i centri di arruolamento dei volontari destinati all'Esercito meridionale. Fu segretario generale di Agostino Depretis prima e di Antonio Mordini poi, quando fu proclamata la loro prodittatura in Sicilia nel 1860, contribuendo a riordinare l'amministrazione dell'isola. Concluso l'incarico, si ritir\u00f2 a Torino, dove diresse, tra il 2 aprile 1861 e il 1 giugno 1863, il giornale \"Il Diritto\".\nNel 1863 venne eletto Deputato alla Camera come democratico e repubblicano nel collegio di Corleone, sempre riconfermato nel collegio di Casalmaggiore nelle elezioni del 1865, 1867 e e in quello di Chioggia nel 1870. Rimase a difendere la Democrazia parlamentare anche dopo le dimissioni di Giuseppe Garibaldi e dei maggiori esponenti della sinistra, avvenute in seguito al dibattito sugli eventi di Sicilia. Nel 1866, a Firenze, fu fece portavoce delle richieste dei cittadini cremonesi a favore della guerra all'Austria-Ungheria. Nel 1869 fu nominato Ministro della pubblica istruzione nel governo Menabrea III, chiedendo ed ottenendo che le ceneri di Ugo Foscolo fossero traslate dall'Inghilterra alla Basilica di Santa Croce a Firenze. In seguito a problemi familiari abbandon\u00f2 la Camera, andando a ricoprire l'incarico di prefetto a Pavia (7 ottobre 1871), poi Torino (19 aprile 1876-26 dicembre 1877) e quindi a Napoli (20 aprile 1878). Nominato Ministro del tesoro nel governo Depretis II, ricopr\u00ec tale incarico tra il 1877 e il 1878.\nDopo l'attentato contro re Umberto I compiuto da Alberigo Altieri, abbandon\u00f2 la politica ritirandosi definitivamente a vita privata. Rinunciato all'incarico di vicepresidente del consiglio provinciale di Cremona, divenne segretario generale delle Assicurazioni Generali di Venezia nel 1891. Lo stesso anno divenne vice-presidente dell'Anonima Grandine, societ\u00e0 fondata e diretta da Pio Pontremoli. Si spense a Roma il 25 giugno 1901.\nLa targa in Piazza del Comune a Cremona.\nSotto i portici in Piazza del Comune a Cremona \u00e8 presente una grossa lapide commemorativa posta il 25 giugno 1906 nel quinto anniversario della sua morte. Nella parte superiore della lapide \u00e8 presente un tondo bronzeo opera dello scultore Annibale Monti.\nPATRIOTA INSIGNE\nDEPUTATO-SENATORE-MINISTRO\nANGELO BARGONI\nNATO DAL POPOLO\nSEMPRE NE INTERPRET\u00d2 E DIFESE\nSUI CAMPI DI BATTAGLIA E NELL'ARRINGO POLITICO\nLE LIBERE CIVILI ASPIRAZIONI\nCOMUNE-CITTADINANZA-AMMIRATORI\nQUESTO RICORDO\nSEGNO DI RIVERENTE GRATITUDINE\nDEDICARONO\nNEL V ANNIVERSARIO DELLA SUA MORTE\n25 GIUGNO 1906\nOnorificenze.\nNegli anni '50 e '60 del 900 a Cremona esisteva una \"Scuola governativa di commercio maschile serale\" a lui intitolata."}
{"id": "761113", "revid": "1543377", "url": "https://it.wikipedia.org/wiki?curid=761113", "title": "Sulley Muntari", "text": "Biografia.\n\u00c8 il fratello di Sulley Muniru, anch'egli calciatore.\nCaratteristiche tecniche.\nNato calcisticamente come terzino sinistro, Muntari avanza il proprio raggio d'azione divenendo un centrocampista aggressivo e forte fisicamente e nel corso degli anni affina anche le proprie doti tecniche. Per il suo temperamento \u00e8 spesso soggetto a sanzioni disciplinari.\nCarriera.\nClub.\nGli inizi.\nMuntari inizia a giocare a calcio nel 2000 nelle giovanili del Liberty Professionals. Nel 2001, dopo un positivo provino con il Manchester United, non viene acquistato dalla squadra inglese, che giudica eccessiva la cifra richiesta dal Liberty Professionals.\nUdinese.\nNell'estate dello stesso anno viene portato in Italia dall'Udinese, su consiglio di Beppe Dossena. Dopo una stagione nella formazione Primavera della squadra bianconera allenata da Furio Corosu, esordisce in Serie A il 6 novembre 2002 nella prima giornata di campionato (rinviata a tale data per problemi sui diritti televisivi delle squadre), subentrando al tedesco Carsten Jancker nel secondo tempo di Milan-Udinese (1-0). Il primo gol in Serie A arriva nel campionato 2004-05 il 26 febbraio 2005 in Fiorentina-Udinese 2-2 con la rete che dimezza lo svantaggio dei friulani al Franchi.\nNei 5 anni di militanza nella squadra friulana Muntari conclude tutte le stagioni con una qualificazione europea e disputa in totale 153 incontri tra Serie A, Coppa Italia, Champions League e Coppa UEFA segnando 9 reti.\nPortsmouth.\nNel giugno 2007 viene ingaggiato dalla squadra inglese del Portsmouth per circa 7 milioni di sterline, cifra che rappresenta il maggior esborso per il club inglese fino a quel momento; il calciatore ghanese firma un contratto di 5 anni.\nCon il Portsmouth colleziona 33 presenze, nelle quali segna 5 gol, e vince una FA Cup nel 2008.\nInter e parentesi Sunderland.\nIl 28 luglio 2008 \u00e8 ingaggiato dall'Inter per circa 14 milioni di euro. Segna gi\u00e0 all'esordio, in Supercoppa italiana contro la Roma (l'Inter vincer\u00e0 il trofeo ai rigori). Il 22 novembre, \u00e8 autore della rete decisiva contro la Juventus: l'Inter torna cos\u00ec a battere i bianconeri a San Siro dopo quattro anni.\nRealizza il primo gol nel campionato 2009-10 in Inter-Catania (2-1). Durante la gara di ritorno con gli etnei, \u00e8 protagonista in negativo: rimane in campo per circa 40\" dal suo ingresso in campo, ricevendo due gialli (per un fallo da dietro che causa una punizione e per un tocco di mani che porta all'assegnazione di un rigore) e venendo espulso dall'arbitro Valeri. Contro i siciliani, aveva ricevuto l'espulsione anche nei due confronti della stagione precedente. Il 29 ottobre 2010, una sua rete permette ai nerazzurri di espugnare il campo del Genoa.\nIl 29 gennaio 2011 viene messo sotto contratto, in prestito fino al termine della stagione, dal Sunderland, squadra della Premier League inglese. Il 7 maggio seguente, nella partita contro il Bolton, un suo tiro deviato in porta da Zat Knight regala al Sunderland la vittoria all'ultimo minuto. Il ghanese colleziona in totale nove presenze ma a fine stagione la societ\u00e0 inglese decide di non riscattarlo, determinando in questo modo il suo ritorno all'Inter.\nTorna a giocare con i nerazzurri il 17 settembre 2011 in Inter-Roma (0-0) subentrando all'81\u00ba minuto a Diego Forl\u00e1n sotto i fischi da parte del pubblico di San Siro. Con l'Inter vince due scudetti, una Coppa Italia, due Supercoppe italiane, una Champions League e un Mondiale per club.\nMilan.\nIl 31 gennaio 2012, ultimo giorno della sessione invernale di calciomercato, passa in prestito al . Esordisce coi rossoneri il 19 febbraio seguente, nella partita valevole per la 24\u00aa giornata di campionato vinta per 3-1 in casa del , nella quale segna anche il suo primo gol con la nuova maglia. Il 25 febbraio 2012, nella \"classica\" contro la finita 1-1, realizza un gol fantasma non convalidato dall'arbitro, nonostante il pallone avesse superato interamente la linea di porta: l'errore avr\u00e0 un lungo strascico di polemiche. Alla fine di giugno, durante le vacanze trascorse in Ghana, si rompe il legamento crociato anteriore durante una partitella tra amici: l'infortunio lo costringe a uno stop di sei mesi.\nIl 1\u00ba luglio 2012 scade il contratto che lo lega all'Inter e viene tesserato a parametro zero dal Milan, con cui nel febbraio 2012 aveva gi\u00e0 firmato un accordo valido a partire dall'annata seguente. Il 20 febbraio 2013, in occasione dell'ottavo di finale di Champions League disputato a San Siro contro il , segna il gol del definitivo 2-0, che \u00e8 anche il suo primo gol in tale competizione.\nIl 6 ottobre 2013 realizza una doppietta nella sconfitta esterna per 3-2 contro la Juventus. Chiude la stagione con all'attivo 34 presenze e 6 gol (5 in campionato \u2013 record personale \u2013 e uno in Champions League). Il 30 giugno 2015 rescinde consensualmente il proprio contratto con il Milan.\nAl-Ittihad.\nIl 27 luglio 2015 si trasferisce in Arabia Saudita, ingaggiato dall'Al-Ittihad, con cui firma un contratto biennale da 7 milioni di euro a stagione. Alla fine della stagione saudita, dopo 3 gol in 28 presenze in tutte le competizioni, rimane svincolato.\nPescara.\nNel gennaio 2017, dopo qualche mese senza alcun contratto, firma con il fino al termine della stagione, tornando a giocare in Serie A. Esordisce il 5 febbraio successivo nella sconfitta casalinga contro la (2-6). Il 12 marzo seguente segna il suo primo gol col Pescara, nella sconfitta subita contro l' per 1-3.\nIl 30 aprile, durante la partita persa contro il Cagliari per 1-0, dopo aver sentito insulti razzisti provenienti dalla curva della squadra di casa, protesta platealmente con l'arbitro, chiedendo la sospensione dell'incontro; alla decisione di quest'ultimo di ammonirlo, il calciatore ghanese lascia volontariamente il campo, venendo cos\u00ec, di conseguenza, espulso dal direttore di gara. Due giorni dopo la vicenda, viene pubblicamente ringraziato dall'Alto Commissario dell'ONU per i diritti umani, che lo definisce \"esempio e fonte di ispirazione\" nella lotta al razzismo. Il giocatore viene infine squalificato per un turno dal giudice sportivo. La fine della vicenda la pone la corte d'appello sportiva che decide di cancellare la giornata di squalifica a suo carico.\nLe esperienze spagnole e il ritiro.\nNel febbraio 2018 firma un contratto di sei mesi con opzione per il rinnovo col Deportivo La Coru\u00f1a. Ritrova come allenatore Clarence Seedorf, che lo aveva gi\u00e0 allenato al Milan nel 2014. Gioca 8 partite di Liga per poi rimanere svincolato.\nIl 31 gennaio 2019 firma un contratto semestrale con l\u2019 in Segunda Division prima di ritirarsi.\nIl ritorno in campo con l'Hearts of Oak.\nIl 3 febbraio 2022, dopo due anni e mezzo, torna a giocare firmando un contratto di un anno con opzione per quello successivo con l'Hearts of Oak, campione del Ghana in carica.\nNazionale.\nTra gennaio e febbraio del 2001 Muntari partecipa con la Nazionale ghanese Under-17 alla Meridian Cup, dove gioca 4 partite.\nSempre nel 2001, ancora sedicenne, con la Nazionale Under-20 prende parte prima all'African Youth Championship, dove il Ghana viene sconfitto in finale dall'Angola, e poi al Mondiale di categoria in Argentina, dove disputa tutte le 7 partite della propria Nazionale che viene battuta in finale dai padroni di casa dell'Argentina.\nDal 2002 fa parte della Nazionale maggiore ghanese, con cui esordisce il 17 maggio 2002 in un'amichevole contro la Slovenia.\nNel 2004 viene convocato dal CT portoghese Mariano Barreto per le Olimpiadi di Atene, ma un giorno prima dell'esordio del Ghana nella competizione viene allontanato per motivi disciplinari e sostituito da Razak Pimpong.\nCon la Nazionale maggiore ghanese partecipata al Mondiale del 2006 venendo eliminato agli ottavi di finale della competizione dal Brasile. Segna un gol durante questo torneo, il 17 giugno 2006 nella partita Ghana-Repubblica Ceca, battendo Petr \u010cech e siglando il 2-0 finale. Nel 2008 fa parte della selezione per la Coppa d'Africa, conclusa al terzo posto, durante la quale segna 3 gol (due nella fase a gironi e uno nella finale per il 3\u00ba posto) nelle 6 partite giocate. Al termine del torneo viene inoltre inserito nella formazione ideale della manifestazione.\nNon viene convocato dal commissario tecnico Milovan Rajevac per la Coppa d'Africa 2010 per punizione: il 18 novembre 2009 infatti Muntari non risponde ad una convocazione dell'allenatore serbo in vista di una partita amichevole poich\u00e9 ritiene pi\u00f9 importanti i suoi impegni con l'Inter; lo stesso suo comportamento viene tenuto anche dai compagni Michael Essien e Kwadwo Asamoah che, a differenza del nerazzurro, si pentono pubblicamente del gesto.\nPartecipa anche al Mondiale 2010, segnando un gol nei quarti di finale della competizione, per il momentaneo vantaggio contro l'Uruguay; la rete non si rivela decisiva per le sorti del Ghana, sconfitta poi ai rigori. Nel settembre del 2010, a qualificazioni alla Coppa d'Africa 2012 iniziate, viene nuovamente escluso dalle convocazioni per motivi disciplinari.\nNel 2012 viene convocato dal CT Goran Stevanovi\u0107 per la Coppa d'Africa in Gabon e Guinea Equatoriale. Durante questa competizione Muntari disputa 5 partite, compresa la finale per il 3\u00ba posto persa per 0-2 contro il Mali.\nConvocato per i Mondiali 2014 in Brasile, gioca da titolare le prime due partite della fase a gironi contro Stati Uniti (1-2) e Germania (2-2), rimediando altrettante ammonizioni e la conseguente squalifica per la terza gara contro il Portogallo. Il 26 giugno 2014, poco prima dell'ultima partita del girone, viene sospeso a tempo indeterminato dalla Nazionale ghanese per essere venuto alle mani con un membro della GFA. Insieme a lui viene sospeso anche Kevin-Prince Boateng.\nStatistiche.\nPresenze e reti nei club.\n\"Statistiche aggiornate al 31 gennaio 2021.\""}
{"id": "761114", "revid": "4711", "url": "https://it.wikipedia.org/wiki?curid=761114", "title": "Sulley Ali Muntari", "text": ""}
{"id": "761115", "revid": "1005847", "url": "https://it.wikipedia.org/wiki?curid=761115", "title": "Stefano Castagnola", "text": "A Staglieno vi \u00e8 la sua tomba realizzata da Demetrio Paernio.\nBiografia.\nStefano Castagnola fu deputato dal 1857 al 1860 e dal 1861 al 1876. Senatore del Regno nel 1889, fu Ministro dell'agricoltura, dell'industria e del commercio e della Marina del Regno d'Italia nel Governo Lanza. Fu sindaco della citt\u00e0 di Genova tra il 1888 e il 1891.\nMazziniano, laico ed anticlericale si arruol\u00f2 come volontario quando il Piemonte dichiar\u00f2 guerra all'Austria e combatt\u00e9 numerose battaglie da Peschiera a Custoza.\nDopo aver militato fra le schiere della sinistra rivoluzionaria si avvicin\u00f2 alla Destra storica e fu nominato ministro del governo Lanza.\nIn qualit\u00e0 dei ministro dell'Agricoltura promosse le prime forme di associazionismo agrario, come i comizi agrari e le \"stazioni agrarie\"\nEletto sindaco nel 1888, quale esponente di punta di un fronte anticlericale che batt\u00e9 Andrea Podest\u00e0, sindaco uscente del comune di Genova e capo del fronte clerico-moderato, ricopr\u00ec l'incarico sino al 1891 interessandosi in modo particolare dei problemi portuali e della preparazione dell'esposizione colombiana che si sarebbe svolta nel 1892.\nL'Universit\u00e0 di Genova dopo avergli affidato la supplenza nel corso di diritto romano, gli confer\u00ec l'incarico di diritto ecclesiastico e, infine, gli attribu\u00ec la carica di diritto commerciale. Stimato avvocato civilista riusc\u00ec accettando di difenderli in sede penale a sottrarre alla pena capitale, richiesta dall'accusa, due mazziniani imputati di tentativo di insurrezione. Dal 1881 al 1887 fu anche componente del Consiglio dell'Ordine degli avvocati di Genova "}
{"id": "761117", "revid": "1543377", "url": "https://it.wikipedia.org/wiki?curid=761117", "title": "Elia Flaccilla", "text": "Ebbe due figli, gli imperatori Arcadio e Onorio, e una figlia, Pulcheria. \u00c8 venerata come santa dalla Chiesa ortodossa, il 14 settembre; per i cattolici \u00e8 venerabile.\nBiografia.\nFlaccilla era molto probabilmente nativa della provincia romana dell'Hispania, come attestato dal poema \"Laus Serenae\" del poeta Claudio Claudiano. Sulla base d'un passaggio incerto di Temistio (orazione xvi, \"De Saturnino\"), il padre di Flaccilla potrebbe essere stato Claudio Antonio, prefetto del pretorio delle Gallie, che fu console nel 382, ma l'identificazione \u00e8 dubbia; infatti, una seconda interpretazione vuole il passo in questione riferito a Flavio Afranio Siagrio, console assieme ad Antonio nel 382. L'unico parente identificato con certezza dalle fonti \u00e8 il nipote Nebridio, figlio di una sorella dal nome sconosciuto, il quale spos\u00f2 Salvina, figlia di Gildone, da cui ebbe due figli, un maschio e una femmina.\nIl suo matrimonio con Teodosio I, figlio del conte Teodosio ed anch'egli originario dell'Hispania, avvenne probabilmente nel 375/376, in quanto il figlio maggiore, Arcadio, nacque alla fine dell'anno successivo. All'epoca Teodosio era caduto in disgrazia presso l'imperatore Valentiniano I e si era ritirato a vita civile a Coca, in Galizia.\nDopo Arcadio, nato dunque prima dell'elevazione al trono di Teodosio, nacquero altri due figli. La prima fu Pulcheria, nata anche lei prima dell'elevazione al trono di Teodosio, come attestato da un altro passaggio della \"Laus Serenae\", e morta infante, come raccontato da Gregorio di Nissa. Il secondo maschio, Onorio, nacque il 9 settembre 384.\nFervente cristiana, imped\u00ec a Teodosio di incontrare l'ariano Eunomio, e fu celebrata dal vescovo di Milano Ambrogio e da Gregorio di Nissa, il quale pronunci\u00f2 la sua orazione funebre in occasione del suo seppellimento a Costantinopoli. Le fu dedicata una statua nel senato di Costantinopoli."}
{"id": "761121", "revid": "339392", "url": "https://it.wikipedia.org/wiki?curid=761121", "title": "Coppa d'Africa 1962", "text": ""}
{"id": "761126", "revid": "339392", "url": "https://it.wikipedia.org/wiki?curid=761126", "title": "Coppa d'Africa 1963", "text": ""}
{"id": "761128", "revid": "1776051", "url": "https://it.wikipedia.org/wiki?curid=761128", "title": "Guglielmo Acton", "text": "Biografia.\nRegno delle Due Sicilie.\nFiglio del brigadiere generale della Marina delle Due Sicilie Carlo Acton (1783-1863) e della contessa Zo\u00e8 Guignes d'Albon, ex-allievo della Scuola Militare Nunziatella, intraprese la carriera militare nel 1841 nella Marina del Regno delle Due Sicilie. Spos\u00f2 il 16 maggio 1853 a Napoli Maria Guglielmina Ramirez.\nCapitano di fregata e comandante della corvetta \"Stromboli\", dopo che i Mille furono sbarcati a Marsala, s'impossess\u00f2 del piroscafo \"Piemonte\", rimorchiandolo fino al porto di Napoli. Il 14 agosto 1860 respinse l'abbordaggio notturno portato dalla pirocorvetta garibaldina \"Tukery\" al vascello borbonico \"Monarca\", nel porto di Castellammare di Stabia, rimanendo ferito ad una coscia, per questo suo gesto gli venne conferita la \"Croce di cavaliere del Reale ordine di San Ferdinando e del merito\" da parte del sovrano borbonico.\nRegno d'Italia.\nSubito dopo la caduta di Napoli, pass\u00f2 alla Regia Marina italiana, partecipando nel 1861 all'assedio di Gaeta, dove si era arroccato il governo borbonico, e di Messina. Nel 1864 intraprese, al comando della fregata \"Principe Umberto\" una lunga crociera nell'Atlantico e nel Pacifico. Nel 1866 partecip\u00f2 alla battaglia di Lissa e imbarc\u00f2 nella sua fregata i naufraghi del \"Re d'Italia\", affondata dagli austriaci.\nDeputato per il collegio di Belluno dal 1867 al 1870, fu contrammiraglio nel 1868, assunse la direzione dell'Arsenale della Spezia e, dal 15 gennaio 1870 al 31 agosto 1871 fu ministro della Marina del Governo Lanza. Nominato senatore il 15 novembre 1871, divenne viceammiraglio nel 1879 e capo di Stato Maggiore della Marina. Fu collocato a riposo nel 1888.\nAnche i fratelli minori, Ferdinando ed Emmerik, seguirono la carriera militare, raggiungendo i pi\u00f9 alti gradi. La sorella Laura, rimasta vedova nel 1863 del principe Domenico Beccadelli di Bologna, si rispos\u00f2 l'anno successivo col presidente del Consiglio dei Ministri italiano Marco Minghetti."}
{"id": "761130", "revid": "339392", "url": "https://it.wikipedia.org/wiki?curid=761130", "title": "Coppa d'Africa 1965", "text": ""}
{"id": "761132", "revid": "339392", "url": "https://it.wikipedia.org/wiki?curid=761132", "title": "Coppa d'Africa 1968", "text": ""}
{"id": "761133", "revid": "486946", "url": "https://it.wikipedia.org/wiki?curid=761133", "title": "Coppa d'Africa 1970", "text": ""}
{"id": "761134", "revid": "339392", "url": "https://it.wikipedia.org/wiki?curid=761134", "title": "Coppa d'Africa 1972", "text": ""}
{"id": "761135", "revid": "339392", "url": "https://it.wikipedia.org/wiki?curid=761135", "title": "Coppa d'Africa 1974", "text": ""}
{"id": "761136", "revid": "339392", "url": "https://it.wikipedia.org/wiki?curid=761136", "title": "Coppa d'Africa 1976", "text": ""}
{"id": "761137", "revid": "339392", "url": "https://it.wikipedia.org/wiki?curid=761137", "title": "Coppa d'Africa 1978", "text": ""}
{"id": "761138", "revid": "1005847", "url": "https://it.wikipedia.org/wiki?curid=761138", "title": "Giuseppe Gadda", "text": "Biografia.\nEra figlio di Francesco, avvocato, e di Paola Ripamonti. Fece gli studi di Pavia e si laure\u00f2 nel 1846 all'universit\u00e0 di Pavia. Dopo la laurea viaggi\u00f2 per l'Italia, visitando, tra le altre citt\u00e0, Palermo e Roma. Qui era stato accolto in udienza da Pio IX. \nIn quegli anni era vicino alle posizioni di Mazzini. Fu tra i primi a partecipare alle Cinque giornate di Milano. Nell'ottobre del 1848 era impegnato in Valtellina mentre organizzava una leva di massa. \nFinita la prima guerra d'indipendenza, anche a causa della morte del padre, nel 1849 rientr\u00f2 a Milano, dove sospese l'attivit\u00e0 politica e si dedic\u00f2 alla professione.\nEletto deputato per la VIII legislatura del Regno d'Italia nel collegio di Erba, cess\u00f2 dal mandato il 22 giugno 1862 per la nomina a prefetto.\nFu nominato senatore il 15 maggio 1876\nEra lo zio dello scrittore Carlo Emilio Gadda."}
{"id": "761140", "revid": "486946", "url": "https://it.wikipedia.org/wiki?curid=761140", "title": "Coppa d'Africa 1980", "text": ""}
{"id": "761141", "revid": "486946", "url": "https://it.wikipedia.org/wiki?curid=761141", "title": "Coppa d'Africa 1982", "text": ""}
{"id": "761142", "revid": "486946", "url": "https://it.wikipedia.org/wiki?curid=761142", "title": "Coppa d'Africa 1984", "text": ""}
{"id": "761143", "revid": "339392", "url": "https://it.wikipedia.org/wiki?curid=761143", "title": "Coppa d'Africa 1986", "text": ""}
{"id": "761144", "revid": "339392", "url": "https://it.wikipedia.org/wiki?curid=761144", "title": "Coppa d'Africa 1988", "text": ""}
{"id": "761145", "revid": "339392", "url": "https://it.wikipedia.org/wiki?curid=761145", "title": "Coppa d'Africa 1990", "text": ""}
{"id": "761146", "revid": "1543377", "url": "https://it.wikipedia.org/wiki?curid=761146", "title": "Homoptera", "text": "Gli Omotteri (Homoptera) sono un sottordine di insetti dell'ordine dei Rincoti. Gli Homoptera sono divisi in tre sezioni: Auchenorrhyncha, Sternorrhyncha e Coleorrhyncha, quest'ultima comprendente solo poche specie esotiche. Una delle peculiarit\u00e0 di questo raggruppamento sistematico \u00e8 quella di comprendere esclusivamente specie fitomize.\nSotto l'aspetto filogenetico, gli Omotteri costituiscono un raggruppamento parafiletico e la validit\u00e0 di questo \"taxon\" \u00e8 oggi ritenuta superata, elevando al rango di sottordine le suddette sezioni.\nMorfologia.\nGli Omotteri manifestano una spiccata eterogeneit\u00e0 morfologica. Alcuni caratteri permettono in ogni modo un'ineluttabile distinzione di questo raggruppamento da quello degli Eterotteri, l'altro sottordine compreso nei Rincoti.\nFatta qualche eccezione, che riguarda per lo pi\u00f9 la famiglia dei Cicadidae, gli Omotteri sono insetti di dimensioni relativamente piccole, con corpo di svariate forme. In uno dei raggruppamenti pi\u00f9 importanti, la superfamiglia dei Coccoidea, le femmine adulte sono morfologicamente involute al punto da perdere marcatamente la tipica distinzione nelle regioni del capo, del torace e dell'addome. La descrizione dei caratteri successivi fa perci\u00f2 riferimento ad omotteri con il corpo ben differenziato.\nCapo.\nIl capo \u00e8 generalmente metagnato, con apparato boccale dislocato ventralmente e diretto sotto il torace in posizione di riposo. In alcuni omotteri \u00e8 in gran parte o totalmente nascosto, alla vista dorsale, dal pronoto, assumendo rispetto a questo una posizione ventrale. Gli occhi, quando sono presenti, sono in genere ben sviluppati e dislocati ai lati del capo; negli Aleyrodidae sono suddivisi in due parti, una dorsale una ventrale, collegate da pochi ommatidi, mentre in alcuni Aphidoidea sono ridotti a pochi ommatidi. Gli ocelli sono in genere presenti, in numero di due o tre. La regione frontale si presenta spesso pronunciata, con clipeo suddiviso da una sutura in due scleriti, uno dorsale (\"postclipeo\") e uno ventrale (\"anteclipeo\"). Nei Fulgoroidea la regione frontale pu\u00f2 mostrarsi abnormemente pronunciata simulando bizzarre \"proboscidi\".\nLe antenne sono generalmente brevi e filiformi, ma in alcuni omotteri possono essere marcatamente sviluppate fino ad essere lunghe quanto l'intero corpo. Il numero di articoli \u00e8 variabile ma non superiore a undici; gli antennomeri basali sono spesso morfologicamente differenziati.\nL'apparato boccale \u00e8 di tipo pungente-succhiante. Il labbro superiore \u00e8 stretto e allungato, ma marcatamente pi\u00f9 breve delle appendici boccali. Le mandibole e le mascelle sono stilettiformi, le prime atte a perforare, mentre le seconde, accollate lungo i lati interni, formano due canali attraverso i quali si attua la suzione e l'immissione della saliva. Il labbro inferiore, detto comunemente rostro, \u00e8 composto da 1-4 segmenti ed \u00e8 conformato a doccia. In genere gli stiletti boccali sono adagiati e ripiegati nella doccia formata dal rostro, ma in alcune forme sono invece avvolti in una tasca interna del capo, detta \"crumena\".\nL'elemento morfologico pi\u00f9 evidente che contraddistingue gli Omotteri dagli Eterotteri, consiste nell'inserzione del rostro: negli Omotteri il rostro si inserisce nella parte posteriore del capo, praticamente in corrispondenza della membrana intersegmentale che separa il capo dal protorace. Manca perci\u00f2 la gola, tipica degli Eterotteri. L'inserzione del rostro permette inoltre di distinguere i due principali raggruppamenti in cui si suddividono gli Omotteri:\nTorace.\nIl torace presenta in genere un maggior sviluppo del mesonoto rispetto al pronoto. Quest'ultimo ha in genere la forma di un collarino, pi\u00f9 largo che lungo, mentre nel mesonoto si differenzia in genere uno scutello ben formato. Nei Membracidi il pronoto subisce un notevole sviluppo fino a sormontare completamente il capo e pi\u00f9 o meno completamente il resto del corpo; a questa caratteristica si associa una conformazione bizzarra e, spesso, la presenza di processi dorsali di forme svariate, in particolare nelle specie tropicali.\nIl nome \"omottero\" fa riferimento alla principale caratteristica morfologica e deriva dal greco \"homos\" (\"stesso, uguale\") e \"pteron\" (\"ala\"): nella maggior parte degli omotteri alati, infatti, le ali anteriori e quelle posteriori sono sostanzialmente simili e interamente membranose. In realt\u00e0, in diversi Auchenorrinchi, le ali anteriori sono leggermente e interamente sclerificate, in altri termini trasformate in tegmine, ma negli Omotteri non compaiono le emielitre tipiche della generalit\u00e0 degli Eterotteri, anche se in alcune specie la sclerificazione delle tegmine pu\u00f2 accentuarsi nella parte prossimale.\nIn posizione di riposo, in genere, le ali si ripiegano a tetto sull'addome. Sono presenti organi di collegamento, fra anteriore e posteriore, per la sincronizzazione del volo: il margine posteriore dell'ala anteriore si incastra in una doccia denticolata sul margine costale dell'ala posteriore.\nIl meiotterismo, in forma di assenza completa delle ali, \u00e8 piuttosto frequente fra gli Sternorrinchi: negli Aphidoidea (Afidi) \u00e8 in generale associato alla neotenia delle femmine partenogenetiche, mentre nei Coccoidea (Coccidi) \u00e8 associato alla catametabolia delle femmine. I maschi dei Coccidi, generalmente alati, dispongono del solo paio di ali mesotoraciche.\nLe zampe sono di tipo deambulatorio; in alcuni gruppi di Auchenorrinchi, le posteriori sono adattate al salto.\nAddome.\nNelle forme non involute, l'addome \u00e8 composto da 8-9 uriti apparenti, essendo gli ultimi tre molto ridotti. Sono assenti le appendici articolate, come ad esempio i cerci. Possono essere presenti, invece, processi dorsali associati a funzioni secretorie. Nella maggior parte degli afidi sono presenti i \"sifoni\", due tubuli simmetrici disposti in posizione latero-dorsale fra gli uriti V e VI, finalizzati a scopi difensivi. Queste strutture, in caso di pericolo, emettono una sostanza cerosa, che rapprende rapidamente all'aria invischiando l'apparato boccale o le zampe del predatore, e diffondono un feromone d'allarme percepito dagli altri individui della colonia.\nL'ultimo urite \u00e8 talvolta conformato in modo da formare un processo caudale, pi\u00f9 o meno allungato, avente vari scopi come, ad esempio, l'allontanamento della melata negli afidi e la copula nei maschi dei Coccidi.\nLe femmine sono spesso fornite di ovopositore tipico, specie negli Auchenorrinchi, in grado di penetrare nei tessuti vegetali e infiggerci l'uovo.\nL'addome dei maschi dei Cicadidi, le note cicale, dispone di un organo sonoro, ubicato ai lati dell'urite I, sostanzialmente costituito da una membrana vibrante, detta \"timballo\", da un muscolo associato che la mette in relazione al primo urosternite e, spesso, da un opercolo protettivo formato dall'urite II. Organi simili, ma con differenti struttura e prestazione, sono presenti nella generalit\u00e0 degli Auchenorrinchi.\nAnatomia.\nL'anatomia degli Omotteri \u00e8 strettamente correlata al loro adattamento alla fitofagia. I caratteri fondamentali riguardano perci\u00f2 l'apparato digerente.\nNello stomodeo, l'elemento anatomico di maggiore importanza \u00e8 rappresentato dalla \"pompa faringea\". Si tratta di un adattamento della faringe finalizzato ad esercitare la pressione negativa necessaria alla suzione dell'alimento liquido: la parte ventrale della faringe \u00e8 sclerificata, mentre quella dorsale \u00e8 ispessita e associata a muscoli dilatatori che mettono in connessione l'organo con la volta cranica.\nNei tratti corrispondenti al mesentero e al proctodeo, l'adattamento anatomo-fisiologico pi\u00f9 consistente \u00e8 costituito dalla camera filtrante, presente in quasi tutti gli Omotteri. La struttura della camera filtrante cambia sensibilmente secondo il gruppo sistematico, ma in generale si configura come un ripiegamento del mesentero in modo che il suo tratto terminale entri in rapporto anatomico e fisiologico con il tratto iniziale formando un organo dializzante. La finalit\u00e0 della camera filtrante \u00e8 quella di deviare un consistente quantitativo d'acqua e zuccheri direttamente nel proctodeo, evitando un'eccessiva diluizione dei succhi gastrici del mesentero.\nLa camera filtrante \u00e8 del tutto assente nei Diaspididae (Diaspini) e quasi tutti gli afidi non dispongono di una vera e propria camera filtrante. L'apparato digerente dei Diaspini \u00e8 caratterizzato dall'interruzione del tubo digerente fra il mesentero e il proctodeo, collegati fra loro solo da due filamenti di tessuto connettivo.\nUn altro elemento anatomico di particolare importanza sono le endosimbiosi. Negli Omotteri sono rappresentate da strutture ubicate nel tessuto adiposo dell'addome. Sono unicellulari (\"micetociti\") o pluricellulari (\"micetomi\"), a volte piuttosto voluminosi. Queste strutture ospitano microrganismi simbionti essenziali per integrare un regime dietetico sbilanciato.\nIl ruolo delle endosimbiosi consiste nella sintesi di principi nutritivi essenziali, non presenti nei succhi vegetali assunti, o presenti in quantit\u00e0 non sufficienti, e nella trasformazione di prodotti del metabolismo che si accumulerebbero nel corpo dell'insetto con effetti tossici. Tali funzioni sono di importanza vitale per questi insetti, al punto che le endosimbiosi vengono trasmesse alla discendenza attraverso la riproduzione.\nL'apparato escretore \u00e8 costituito in genere da 3 o 4 tubi malpighiani. Fanno eccezione gli Afidi, privi di tubi malpighiani, i quali si affidano ai microrganismi simbionti del micetoma per lo smaltimento dell'azoto proveniente dal metabolismo proteico.\nL'apparato secretore comprende, secondo i gruppi sistematici, diversi tipi ghiandolari. In molti omotteri sono presenti ghiandole ceripare tegumentali il cui secreto, la cera, \u00e8 in genere usato per rivestire il proprio corpo. Fra i Coccidi si annoverano anche specie provviste di ghiandole secernenti seta o lacca, sostanze usate per la costruzione del follicolo.\nBiologia.\nLa biologia degli Omotteri \u00e8 estremamente varia e talora complessa in relazione alla riproduzione, allo sviluppo postembrionale, al ciclo, all'etologia.\nIn generale gli Omotteri sono ovipari e si riproducono per anfigonia. In alcuni gruppi sistematici, fra gli Sternorrinchi, \u00e8 frequente o addirittura prevalente la partenogenesi e la viviparit\u00e0 o l'ovoviviparit\u00e0. Nella specie \"Icerya purchasi\" (Coccoidea: Margarodidae), infine, si riscontra l'unico caso noto di ermafroditismo fra gli Insetti.\nLe uova sono deposte sul substrato, in genere rappresentato dalla superficie dei vegetali (foglie, steli, corteccia, ecc.) oppure, nel caso di specie con femmine dotate di ovopositore, infisse nei tessuti vegetali dopo aver praticato una ferita.\nPer quanto concerne lo sviluppo postembrionale, gli Omotteri sono insetti paurometaboli nella maggior parte delle specie. In alcuni gruppi sistematici si verificano tuttavia altre forme di sviluppo, quali la catametabolia nelle femmine dei Coccidi e la neometabolia nei maschi dei Coccidi e in entrambi i sessi degli Aleurodi.\nL'aspetto fondamentale del sottordine \u00e8 il marcato adattamento alla fitofagia, in relazione alla funzionalit\u00e0 dell'apparato boccale, alla struttura anatomica dell'apparato digerente, alla presenza di endosimbiosi in grado di integrare un regime dietetico esclusivamente basato su succhi vegetali.\nL'alimentazione avviene a spese di succhi cellulari oppure della linfa elaborata, estratta dal floema. Alla suzione dell'alimento viene preceduta l'immissione della saliva, contenente enzimi che causano reazioni biochimiche ed istologiche nei tessuti circostanti. La suzione avviene generalmente per la pressione negativa esercitata dall'azione della pompa faringeale; negli afidi che si alimentano a spese del floema, l'assunzione della linfa avviene in modo passivo, per capillarit\u00e0. Associata al tipo di alimentazione e alla fisiologia dell'apparato digerente \u00e8 l'emissione degli escrementi sotto forma di melata, un liquido ricco di zuccheri. Per soddisfare il fabbisogno proteico, gli omotteri devono assumere grandi quantitativi di succhi vegetali eliminando, attraverso la camera filtrante o altri sistemi anatomo-fisiologici, la maggior parte dell'acqua e dei zuccheri assunti.\nIn merito all'etologia, gli Omotteri sono insetti poco mobili che si spostano fondamentalmente per cambiare sito di alimentazione o per la riproduzione. La sedentariet\u00e0 si accentua nella maggior parte degli Sternorrinchi, dove l'intero ciclo di sviluppo si pu\u00f2 svolgere sulla stessa pianta se non sullo stesso organo.\nFrequente \u00e8 il gregarismo e, nel caso degli Afidi, il polimorfismo non sociale, associato a cicli biologici complessi. Il gregarismo raggiunge la sua massima espressione nella generalit\u00e0 degli Sternorrinchi, causando forti concentrazioni di individui su uno stesso organo o su organi vicini e, di conseguenza, la manifestazione di danni di particolare rilevanza.\nInteresse economico.\nUtilit\u00e0.\nL'utilit\u00e0 degli Omotteri \u00e8 circoscritta a pochissimi casi di sfruttamento di alcune specie nei seguenti ambiti:\nVa inoltre detto che gli Omotteri possono rivelarsi pi\u00f9 o meno direttamente utili per l'alimentazione nei seguenti casi:\nDanni.\nRispetto ai pochi casi di utilit\u00e0 sopra citati, in generale di interesse circoscritto o marginale, gli Omotteri si presentano per lo pi\u00f9 come insetti dannosi di grande importanza economica per la possibile entit\u00e0 dei danni.\nI danni causati consistono principalmente in un decurtamento della produzione, che raggiunge l'acme con la distruzione completa della coltura in caso di deperimento progressivo delle piante fino alla loro morte. Questi danni sono provocati congiuntamente dalla sistematica sottrazione della linfa in casi di forti infestazioni e dalla riduzione dell'efficienza fotosintetica per la diffusione di aree necrotiche, decolorazioni e per lo sviluppo della fumaggine sulla melata.\nA questi rischi si aggiunge anche quello di trasmissione di virus fitopatogeni, frequente in alcuni auchenorrinchi, in alcuni aleurodi e, soprattutto, fra gli afidi. La pericolosit\u00e0 di alcune virosi e la facilit\u00e0 con cui sono propagate, soprattutto attraverso gli afidi, \u00e8 tale da interessare i regolamenti fitosanitari fino all'imposizione di obblighi di prevenzione ai fini della profilassi.\nGli altri danni, di minore entit\u00e0, consistono nel deprezzamento merceologico del prodotto, che pu\u00f2 portare anche alla perdita completa di valore, in caso di estese decolorazioni, deformazioni, imbrattamento per l'accumulo di melata e, nel caso di infestazioni di Coccidi, degli scudetti protettivi.\nNegli Auchenorrinchi le specie di particolare dannosit\u00e0 sono relativamente poche, in quanto hanno una limitata tendenza al gregarismo e, quindi, a produrre elevate infestazioni. In generale gli Auchenorrinchi si rivelano dannosi, da un punto di vista economico, in due particolari casi: l'intensificazione occasionale degli attacchi, che possono concentrarsi su particolari organi, oppure il rischio di trasmissione di virus fitopatogeni.\nNegli Sternorrinchi il grado di dannosit\u00e0 \u00e8 invece molto pi\u00f9 alto e frequente per i seguenti motivi:\nIn genere, in ambienti poco degradati, il livello dei danni da Sternorrinchi \u00e8 limitato da fattori naturali, rappresentati soprattutto dai predatori e dai parassitoidi. Il ricorso massiccio ai trattamenti chimici, soprattutto quelli a largo spettro d'azione, e l'intensivazione dei regimi colturali con conseguente riduzione della biodiversit\u00e0 conducono nel medio termine ad un peggioramento, se non all'annullamento, delle condizioni favorevoli ad un controllo naturale, con la scomparsa o la rarefazione dei nemici naturali. Gli effetti conseguenti sono deleteri in quanto molti sternorrinchi sono in grado di sviluppare rapidi incrementi di popolazione grazie al loro elevato potenziale biotico. In queste condizioni, il controllo delle infestazioni con mezzi chimici \u00e8 problematico per i seguenti motivi:\nSistematica.\nL'inquadramento sistematico degli Omotteri ha subito una drastica revisione negli anni novanta. In passato erano inquadrati come ordine distinto dagli Eterotteri; i due ordini furono successivamente riuniti, al rango di sottordini, nell'unico ordine degli Hemiptera o Rhynchota.\nClassificazione filogenetica.\nLa tradizionale distinzione, su base morfologica, fra Omotteri ed Eterotteri nei ranghi di sottordini, \u00e8 stata largamente condivisa per decenni fino agli inizi degli anni novanta, quando sulla base delle relazioni filogenetiche hanno proposto lo scorporo del raggruppamento parafiletico degli Omotteri in pi\u00f9 sottordini.\nLa classificazione filogenetica, ormai largamente adottata negli ambienti scientifici, identifica il vecchio raggruppamento degli Omotteri in due sottordini, quello degli Auchenorrhyncha e quello degli Sternorrhyncha, elevandoli allo stesso rango degli Heteroptera. Il sottordine degli Auchenorrhyncha \u00e8 risultato essere, anch'esso, un raggruppamento parafiletico.\nControversa \u00e8 invece la posizione sistematica della famiglia Peloridiidae, che nella classificazione morfologica \u00e8 l'unica componente della sezione dei Coleorrhyncha. Le differenti interpretazioni inquadrano questa famiglia all'interno degli Auchenorrinchi, oppure in un sottordine distinto, quello dei Coleorrinchi, oppure propongono classificazioni pi\u00f9 complesse con l'introduzione di un raggruppamento, di rango superiore al sottordine (Heteropteroidea), comprendente gli Eterotteri e i Coleorrinchi.\nClassificazione morfologica.\nLa classificazione morfologica \u00e8 stata largamente accettata fino agli anni ottanta con alcune divergenze riguardanti la posizione sistematica dei Coleorrinchi. Pur essendo ormai superata sotto l'aspetto scientifico, il tradizionale inquadramento tassonomico persiste ancora largamente nell'ambito dell'Entomologia applicata ed \u00e8 ancora proposta in testi relativamente recenti di interesse agrario.\nLo schema tassonomico contempla la suddivisione del sottordine in tre raggruppamenti, definiti come Sezioni: Auchenorrhyncha, Sternorrhyncha e Coleorrhyncha. La suddivisione interna nell'ambito delle suddette sezioni segue schemi differenti. Per la precisione, gli Auchenorrhyncha si suddividono in Divisioni o in infraordini, a loro volta comprendenti una o pi\u00f9 superfamiglie, gli Sternorrhyncha si suddividono in quattro superfamiglie, i Coleorrhyncha non hanno \"taxa\" intermedi fra il rango di famiglia e quello di sezione.\nIl quadro complessivo \u00e8 il seguente:"}
{"id": "761147", "revid": "1005847", "url": "https://it.wikipedia.org/wiki?curid=761147", "title": "Cesare Francesco Ricotti-Magnani", "text": "Fu senatore del Regno d'Italia nella XVII legislatura.\nBiografia.\nOrigini e formazione.\nDopo aver compiuto gli studi militari presso l'Accademia militare di Torino, ne usc\u00ec col grado di Sottotenente d'artiglieria nel 1840 e venne immesso nell'esercito. Nel 1848 venne promosso Tenente ed ottenne il comando di una compagnia di pontieri, combattendo poi nell'assedio di Peschiera durante la Battaglia di Goito ove venne ferito e promosso Capitano per meriti di guerra. Nell'aprile del 1852, durante l'esplosione della polveriera nell'allora comune di Borgo Dora presso Torino, coi suoi soldati venne incaricato di soccorrere i feriti e venne decorato di Medaglia d'Argento al Valor Militare.\nSuccessivamente prese parte alla Guerra di Crimea al comando di una batteria e si distinse nella Battaglia della Cernaia dopo la quale venne promosso Maggiore. Rientrato in patria, durante la Seconda guerra d'indipendenza italiana, venne promosso Tenente Colonnello e prese parte con distinzione alla Battaglia di San Martino, fatto che gli frutt\u00f2 le onorificenze di commendatore dell'Ordine militare di Savoia e di cavaliere della Legion d'Onore francese. Dopo la conclusione della battaglia, venne impiegato a Novara nella direzione della Scuola militare per volontari. Maggiore Generale nell'ottobre del 1860, l'anno successivo divenne direttore generale delle armi speciali per conto del ministero della guerra italiano. Promosso Tenente Generale nel 1864, prese parte alla Terza guerra d'indipendenza italiana come comandante della 12\u00aa divisione che per\u00f2 non venne coinvolta in alcuno scontro.\nLa carriera politica.\nNel 1860 divenne primo sindaco di Novara, rimanendo in carica sino al 1869. Nel 1863 fu tra i soci fondatori del CAI.\nDivenuto nel frattempo parlamentare durante l'XI legislatura, nel 1874, fu per vent'anni a questa carica e per tre volte al Consiglio della Corona. Ministro della guerra durante l'Assedio di Roma del 1870, eman\u00f2 in questo periodo leggi fondamentali sul reclutamento e sul servizio militare obbligatorio al fine di ristabilire l'ordine dopo il trasferimento della capitale nella citt\u00e0 eterna. Egli fu ministro della Guerra del Regno d'Italia nei Governi Lanza, Minghetti II, Depretis VI, Depretis VII e di Rudin\u00ec II.\nParticolarmente importante fu la sua prima nomina a ministro. Durante il governo Lanza, il ministro della guerra generale Govone era particolarmente inviso ai vertici militari per aver accettato i tagli decisi dal ministro delle finanze Sella. I generali rimproveravano soprattutto che non si era riusciti ad utilizzare l'occasione della Guerra franco-prussiana per \"liberare\" Roma. il 7 settembre il generale Govone fu costretto alle dimissioni e il nuovo ministro approv\u00f2 i piani che il 20 settembre portarono alla presa di Roma.\nLa riforma del \"Regio Esercito\".\nCome ministro nel 1873 fece approvare un nuovo ordinamento del Regio Esercito, chiamato appunto ordinamento Ricotti. L'esercito venne riorganizzato in 10 corpi d'armata territoriali, e la durata del servizio di leva in Italia venne ridotta da cinque a tre anni. Nel piano il Ricotti introdusse anche la costituzione di un esercito di seconda linea, e l'istituzione di 15 compagnie alpine di cui divenne anche comandante generale.\nGli ultimi anni e la morte.\nNel 1890 venne nominato senatore. Ministro della Guerra nel 1896 nel II governo di Rudin\u00ec, ministero spesso coinvolto nei \"tagli\" di risorse per l'esercito."}
{"id": "761148", "revid": "339392", "url": "https://it.wikipedia.org/wiki?curid=761148", "title": "Coppa d'Africa 1992", "text": ""}
{"id": "761149", "revid": "8596", "url": "https://it.wikipedia.org/wiki?curid=761149", "title": "Cesare Ricotti-Magnani", "text": ""}
{"id": "761150", "revid": "486946", "url": "https://it.wikipedia.org/wiki?curid=761150", "title": "Coppa d'Africa 1994", "text": ""}
{"id": "761151", "revid": "339392", "url": "https://it.wikipedia.org/wiki?curid=761151", "title": "Coppa d'Africa 1996", "text": ""}
{"id": "761152", "revid": "339392", "url": "https://it.wikipedia.org/wiki?curid=761152", "title": "Coppa d'Africa 1998", "text": ""}
{"id": "761153", "revid": "28057", "url": "https://it.wikipedia.org/wiki?curid=761153", "title": "Serafino di Sarov", "text": "Starec vissuto nel XIX secolo, \u00e8 ricordato per aver esteso gli insegnamenti monastici di contemplazione e di disprezzo del proprio corpo ai laici, indicando lo scopo della vita cristiana nell'acquisizione in s\u00e9 dello Spirito Santo. \nSerafino fu glorificato dalla Chiesa ortodossa russa nel 1903 ed \u00e8 ricordato il 1\u00ba agosto e il 15 gennaio, date della sua nascita e della sua morte.\nIl suo \"figlio spirituale\", Nikolaj Aleksandrovi\u010d Motovilov, riport\u00f2 un dialogo spirituale riguardante il fine della vita cristiana, che \u00e8 uno dei testi pi\u00f9 importanti della spiritualit\u00e0 russa.\nBiografia.\nSerafino trascorse la sua infanzia nella casa paterna, a Kursk, accudito dai genitori Isidor e Agafia Mo\u0161nin. Nonostante il padre svolgesse la professione di mercante, Serafino mostr\u00f2 in giovinezza scarso interesse per gli affari, preferendo trascorrere il suo tempo in preghiera e nella contemplazione ascetica. La sua famiglia era profondamente religiosa tanto che il padre finanzi\u00f2 la costruzione di una cattedrale a Kursk, opera che tuttavia non riusc\u00ec a vedere compiuta poich\u00e9 mor\u00ec poco dopo averla commissionata. Leggenda vuole che Serafino, caduto a sette anni da un'impalcatura della cattedrale, fosse salvato grazie all'intercessione della Madonna e che pochi anni pi\u00f9 tardi, ammalatosi gravemente, venisse guarito da un'icona raffigurante la Vergine Maria e dotato da allora della capacit\u00e0 di vedere gli Angeli.\nNel 1777, all'et\u00e0 di 19 anni, entr\u00f2 nel monastero di Sarov come novizio. Nel 1786 prese ufficialmente i voti monastici e cambi\u00f2 il suo nome in Serafino, che deriva dall'ebraico Seraph, latinizzato in Seraphinus, che significa \"essere che arde\", \"che fiammeggia\", \"che splende\". Poco dopo ricevette anche gli ordini sacri di ierodiacono e ieromonaco (monaco consacrato sacerdote), diventando nel 1793 il referente spirituale del convento femminile di Diveyevo. Non molto tempo pi\u00f9 tardi decise di ritirarsi a vita contemplativa in una capanna di legno all'interno del bosco di Sarov, vivendo come eremita per 15 anni. Durante questo periodo i suoi piedi diventarono tanto gonfi da consentirgli di camminare solo con fatica. Si racconta che, per l'attenzione che prodigava verso gli animali che vivevano nel bosco, questi non avessero alcun timore di avvicinarsi a lui. Leggenda vuole che un orso si fosse affezionato particolarmente al santo tanto da obbedire ad ogni ordine che questi gli impartiva.\nUn giorno, mentre tagliava legna, fu attaccato da una banda di briganti che lo picchi\u00f2 senza piet\u00e0 fino a quando fu creduto morto. Serafino, secondo l'agiografia, non tent\u00f2 in alcun modo di resistere e fu pi\u00f9 volte colpito con il manico della sua ascia. I ladri cercavano soldi ma tutto quello che trovarono addosso al santo fu un'icona della Vergine. Nonostante questo assalto lo avesse reso gobbo in modo permanente, costringendolo ad una degenza di alcuni mesi in monastero, allorch\u00e9 i banditi furono arrestati, Serafino chiese al giudice di assolverli e di lasciarli andare liberi, avendoli lui gi\u00e0 perdonati di cuore.\nNel 1807 mor\u00ec il suo maestro spirituale, l'abate Isaia, e i monaci chiesero a Serafino di prendere il suo posto nella gestione del monastero, ma ottennero un rifiuto. Serafino pass\u00f2 tre anni senza parlare con nessuno, trascorrendo un gran numero di notti vegliando, in preghiera, con le braccia alzate verso il cielo. Diventato ormai vecchio e incapace di recarsi settimanalmente in chiesa per la funzione domenicale, nel 1810 decise di interrompere il proprio voto di silenzio e di tornare nel monastero di Sarov, rinchiudendosi in una piccola cella da cui non si allontanava mai neppure per i pasti e per la Comunione, che erano a lui portati dagli altri monaci.\nNel 1815 inizi\u00f2 a permettere ai fedeli di fargli visita e di accostarsi a lui per il sacramento della Confessione, ma senza rompere il silenzio, anche con i visitatori pi\u00f9 importanti. Nel 1825, per consiglio della SS. Vergine, termin\u00f2 la vita da esicasta e inizi\u00f2 a offrire la sua esperienza ai monaci e ai laici. Ogni giorno, centinaia di pellegrini: il santo monaco li ascoltava tutti, prostrandosi e baciando ognuno, offrendo loro consigli per l'avvenire.\nIl giorno di capodanno del 1833 (domenica), Serafino ricevette la Comunione e salut\u00f2 tutti i fratelli presenti. Nella serata lo si sent\u00ec cantare dei cantici di Pasqua! Il mattino seguente fu trovato inginocchiato davanti all'icona della Vergine detta \"la gioia di tutte le gioie\" con le mani incrociate sul petto e gli occhi chiusi. Un cero caduto fece fumare la stoffa. Era il segno predetto dal santo: la sua morte sarebbe stata annunciata da un incendio. Un eremita scorse una luce folgorante nel cielo e disse: \u00ab\u00c8 l'anima del padre Serafim che sale verso il cielo\u00bb."}
{"id": "761154", "revid": "339392", "url": "https://it.wikipedia.org/wiki?curid=761154", "title": "Coppa d'Africa 2002", "text": ""}
{"id": "761155", "revid": "339392", "url": "https://it.wikipedia.org/wiki?curid=761155", "title": "Coppa d'Africa 2006", "text": ""}
{"id": "761156", "revid": "4507", "url": "https://it.wikipedia.org/wiki?curid=761156", "title": "Genova Giovanni Thaon Di Revel", "text": ""}
{"id": "761157", "revid": "57342", "url": "https://it.wikipedia.org/wiki?curid=761157", "title": "Matteo Raeli", "text": "Fu Ministro di Grazia e Giustizia e Culti del Regno d'Italia nel Governo Lanza.\nBiografia.\nMatteo Raeli nacque a Noto da famiglia agiata, il padre Paolo era membro della Decuria di Noto. Le condizioni economiche della famiglia gli permisero di compiere gli studi, prima a Noto e poi presso la Universit\u00e0 degli Studi di Catania, dove si laure\u00f2 in Giurisprudenza, intraprendendo l'attivit\u00e0 di avvocato che esercit\u00f2 da vero principe del foro.\nNel 1839 divenne anch'egli, cos\u00ec come il padre, Decurione a Noto, svolgendo in seno alla Decuria un'attivit\u00e0 e un ruolo di primo piano. Gli anni del Decurionato furono quelli in cui cominci\u00f2 a maturare idee liberali ed antiborboniche e a congiurare assieme ad altri borghesi ed aristocratici.\nI moti del 1848-49.\nIl 3 febbraio del 1848 guid\u00f2 i liberali netini nella rivolta antiborbonica che infiamm\u00f2 la Sicilia e che port\u00f2 da l\u00ec a poco ma per breve tempo la cacciata dei Borbone. Il comitato rivoluzionario indisse nel marzo del 1848 le elezioni per i deputati alla camera dei Comuni del Parlamento rivoluzionario di Palermo.\nA Noto fu eletto insieme al marchese Giuseppe Trigona. Il Parlamento rivoluzionario acclam\u00f2 presidente Ruggero Settimo, mentre la Camera dei Comuni e quella dei Pari proclamarono la decadenza del Re Borbone Ferdinando II. Nacque cos\u00ec il nuovo Stato di Sicilia di cui Matteo Raeli assunse la carica di Ministro delle Finanze prima, dell'Interno e della Sicurezza poi.\nNel 1849 sotto l'incalzare del generale Filangeri, che entr\u00f2 a Palermo il 15 maggio, cess\u00f2 di esistere il giovane Stato Siciliano e i Borboni riacquistando il potere ridiventarono i signori dell'isola. La rappresaglia borbonica si fece sentire sotto forma di condanne a morte ed esili.\nL'esilio.\nEscluso dall'amnistia per essere stato tra i capi della rivolta, Matteo Raeli scegliendo la via dell'esilio si rec\u00f2 a Malta, assieme a Ruggero Settimo, condividendo le sorti fino alla morte di quest'ultimo.\nA Malta fu incaricato dal governo Britannico di redigere un codice di diritto coloniale ma nel frattempo intesseva rapporti con i rifugiati siciliani e del resto d'Italia. L\u00ec strinse amicizia con Nicol\u00f2 Fabrizi e con lui Raeli si occup\u00f2 degli aspetti politici e organizzativi, mantenendo i contatti con i Comitati segreti locali del sud est della Sicilia, mobilitando i suoi corrispondenti fin dalla rivolta della Gancia, accreditando Fabrizi tra i liberali moderati, e dando infine il 18 maggio, dopo lo sbarco dei Mille, il segnale della rivolta generale. \nFabrizi, da parte sua, si occup\u00f2 invece degli aspetti logistici e militari della loro missione, che sfoci\u00f2 nello sbarco di Pozzallo del 4 giugno e nella formazione dei Cacciatori del Faro. L'esito della loro comune azione fu la liberazione dai Borboni sia del Val di Noto.\nCon Garibaldi in Sicilia.\nRaeli rientr\u00f2 a Noto il 13 luglio per dare l'impulso decisivo alla scelta annessionistica della Sicilia al resto dell'Italia con il plebiscito.\nCon la cessione dei poteri dittatoriali di Garibaldi Raeli entr\u00f2 a far parte del Consiglio di Stato, composto da 36 membri, e da li a poco si diede luogo al referendum per l'annessione della Sicilia e nel dicembre 1860 fece parte del Consiglio di Luogotenenza, con l'incarico del dicastero di Grazie e giustizia\nIndette le prime elezioni per il primo parlamento nazionale a Torino, il 3 febbraio del 1861 fu eletto nel collegio uninominale di Noto per l'ottava legislatura, dove fece parte della Destra storica. Nel settembre del 1862 Raeli rinunci\u00f2 al mandato parlamentare, perch\u00e9 nominato Procuratore Generale presso la Corte di appello di Trani, e poi segretario generale del Ministero dell'interno.\nDeputato e ministro.\nNella legislatura successiva fu eletto al Parlamento di Firenze, dove nel frattempo, fu trasferita la capitale (1865). Durante la IX legislatura present\u00f2 il disegno di legge per la soppressione delle corporazioni religiose ed una volta approvato nel 1866 vennero cos\u00ec abolite le comunit\u00e0 religiose e incamerati i beni ad esse appartenenti.\nNel marzo del 1867 iniziava la X legislatura alla quale Matteo Raeli era stato eletto per il collegio di Caltagirone, fu nominato Ministro di grazia e giustizia e Culti nel governo presieduto da Giovanni Lanza. Raeli fu strenuo sostenitore del trasferimento della capitale da Firenze a Roma e pare che abbia firmato l'ordine di occupazione della citt\u00e0.\nNel novembre del 1870 fu rieletto al Parlamento per l'XI legislatura nel Collegio di Mistretta e Noto optando per Noto. Durante tutta la legislatura port\u00f2 avanti il disegno di legge per il trasferimento della capitale da Firenze a Roma. Grande riconoscimento deve essere dato a Raeli poich\u00e9 fu l'estensore della Legge delle Guarentigie che poneva fine al potere temporale dei Papi ed alla quale il Papa Pio IX rispose con l'enciclica \"Ubi Nos\". L'enciclica provoc\u00f2 una profonda divisione fra Stato e Chiesa, divisione sanata solo con gli accordi contenuti nei Patti Lateranensi stipulati nel 1929.\nMatteo Raeli fu eletto anche nella XII legislatura ma le sue condizioni di salute negli ultimi tempi peggioravano costringendolo a dimettersi. Dopo lungo peregrinare alla ricerca di un adeguato luogo di cura si ritir\u00f2 nella sua Noto dove moriva il 25 ottobre 1875."}
{"id": "761159", "revid": "4507", "url": "https://it.wikipedia.org/wiki?curid=761159", "title": "Genova Thaon di Revel", "text": ""}
{"id": "761165", "revid": "1851848", "url": "https://it.wikipedia.org/wiki?curid=761165", "title": "Marco Bernacci", "text": "Carriera.\nInizi.\nBernacci muove i primi passi nel mondo del calcio in una delle tante squadre del suo quartiere, la Pol. Forza Vigne, la stessa da nella quale ha iniziato a giocare Gianni Comandini. Messosi subito in luce nel ruolo di attaccante, nonostante il fisico estremamente esile, viene prelevato dal settore giovanile del . \u00c8 con la maglia della squadra della sua citt\u00e0 che debutta nel mondo del calcio professionistico, in Serie C1, nella stagione 2001-2002.\nCesena.\nNel 2002-2003 scende in campo 21 volte, segnando 4 reti (le prime da professionista). Nella stagione 2003-2004, Fabrizio Castori lo rende il perno dell'attacco bianconero, al fianco di Simone Cavalli: sono 6 le reti messe a segno, di cui l'ultima realizzata al Romeo Neri di Rimini, nel derby d'andata dei play-off per la promozione in serie Serie B. Gioca anche la finale di Lumezzane (21 le presenze totali) che regala al Cesena il salto di categoria.\nIl 9 settembre 2004 Bernacci debutta in Serie B, in - 1-0. Il ritorno in Serie B dei bianconeri segna un punto di svolta anche per il giocatore, che diventa titolare nella squadra e pedina fondamentale. Chiude il suo primo anno di cadetteria con 33 presenze e 6 reti all'attivo.\nNella stagione 2005-2006 mette a segno 10 reti in 39 presenze.\nIl passaggio al Mantova.\nBernacci passa al con la formula della compropriet\u00e0 (1.500.000 \u20ac) firmando un contratto che lo legher\u00e0 alla societ\u00e0 del presidente Lori sino al giugno 2011, squadra che, dopo la finale-play off dell'annata precedente, punta di nuovo alla promozione alla massima serie.\nIl 13 gennaio 2007 ha favorito l'autogoal di Robert Kova\u010d grazie al quale la sua squadra \u00e8 riuscita a vincere contro la costringendola alla prima sconfitta della propria storia nel campionato di Serie B. Da ricordare anche la doppietta con la quale permette al Mantova di battere il Cesena con 4-3 dell'andata: in polemica con i suoi ex tifosi che ignora nonostante lo striscione di incitamento, esulta platealmente. Il rapporto con Domenico Di Carlo, allenatore virgiliano, degenera dopo poche giornate, e la seconda parte del campionato si chiude nel quasi totale anonimato.\nL'esperienza all'Ascoli.\nNell'estate del 2007 il ricede la propria percentuale al per (1.500.000 \u20ac). Il a sua volta lo vende all' che acquista la met\u00e0 del cartellino (1.400.000 \u20ac). Ad Ascoli diventa nuovamente il protagonista dell'attacco, mettendosi in luce per i tanti gol (senza battere i rigori) messi a segno. Contro il Cesena mette a segno due reti nel 5-2 dell'andata, ed una in quella di ritorno, condannando i romagnoli alla retrocessione in Serie C, nonostante il cartellino sia ancora per met\u00e0 di propriet\u00e0 della squadra della sua citt\u00e0.\nIl passaggio al Bologna.\nNell'estate 2008 il Cesena e l'Ascoli sono ancora comproprietari del cartellino del giocatore, e dopo alcune affermazioni in chiave pro cesenate:\nil giocatore sceglie i colori rossoblu firmando un contratto quinquennale, richiesto espressamente dal suo amico e corregionale romagnolo Arrigoni. Al Bologna fatica inizialmente a trovare spazio, chiuso da Di Vaio e Marazzina, ma con l'arrivo del nuovo allenatore Sini\u0161a Mihajlovi\u0107 inizialmente riesce a ritagliarsi un ruolo da titolare e riesce a segnare il primo gol in Serie A nel 5-2 al Torino del 14 dicembre 2008 su calcio di rigore. Ma le difficolt\u00e0 per l'attaccante non sono finite, l'arrivo di Pablo Osvaldo e alcune prestazioni pessime l'hanno spinto ai margini della squadra titolare.\nIl ritorno ad Ascoli.\nDopo la stagione al Bologna, il 31 luglio 2009 viene ceduto all' sulla base del prestito con diritto di riscatto. L'Ascoli, nonostante i 15 gol segnati, non lo riscatta e il giocatore torna al Bologna per l'estate 2010.\nIl trasferimento al Torino ed il momentaneo ritiro.\nIl 20 agosto 2010 il Bologna lo cede al Torino in uno scambio di prestiti con il difensore Matteo Rubin., ma il 26 agosto, giorno successivo all'esordio in maglia granata nella prima partita di campionato contro il persa 2-1, per motivi strettamente personali, si ritira temporaneamente dal calcio giocato, rimanendo sempre sotto contratto con il Torino, ma con la sospensione degli emolumenti.\nModena, Livorno e Bellaria.\nIl 16 giugno 2011 il giocatore afferma di voler ritornare al calcio giocato e l'8 luglio 2011 viene acquistato dal con la formula del prestito.\nGioca la sua prima partita, seppur non ufficiale, in maglia canarina, disputando 25 minuti nell'amichevole di Fiumalbo contro l'Empoli, poi persa per 0-1 con gol di Francesco Tavano..\nGioca la sua prima partita ufficiale nel 3\u00ba turno di Coppa Italia 2011-2012 nella vittoria dei Canarini contro la per 2-1.\nRidotto ai margini della rosa canarina, l'11 gennaio 2012 viene ufficializzato il suo passaggio in prestito al nell'operazione che porta Romano Perticone in prestito al .\nIl 31 marzo sigla la sua prima rete contro il Gubbio, gara vinta per 2 a 1 per gli \"'amaranto\".\nNell'ultima partita di campionato Livorno-Grosseto 2-0 riesce a siglare una rete e conquista la salvezza con il Livorno.\nTornato al , il successivo 4 luglio rescinde il suo contratto con la squadra emiliana\nIl 31 agosto 2012, ultimo giorno di calciomercato, da svincolato firma per il Bellaria Igea Marina in Seconda Divisione.\nIl passaggio al Forl\u00ec, il ritorno al Bellaria e la Serie D.\nIl 9 luglio 2013 viene ingaggiato dal Forl\u00ec calcio firmando un contratto di due anni. Il 22 luglio 2014 ritorna al Bellaria, in Serie D.\nIl 16 luglio 2015 si trasferisce alla Ribelle, formazione militante in Serie D.\nTre Fiori.\nDopo aver militato per due stagioni con la squadra romagnola, il 28 luglio 2017 passa al Tre Fiori, militante nel campionato sammarinese.\nNazionale.\nIl 7 aprile 2004 viene convocato nella Nazionale Under-20, esordendo nella gara contro i pari et\u00e0 della Turchia."}
{"id": "761168", "revid": "729019", "url": "https://it.wikipedia.org/wiki?curid=761168", "title": "Simone Pacoret de Saint-Bon", "text": "Biografia.\nAllievo della Scuola di Marina di Genova a 14 anni, partecip\u00f2 a tutte le campagne risorgimentali, guadagnando a Gaeta la croce di cavaliere dell'Ordine Militare di Savoia e nel 1866 la Medaglia d'oro al valor militare \"per la sua eroica condotta a San Giorgio di Lissa, al comando della R. Nave Formidabile\".\nAutore nel 1863 dell'opuscolo \"Pensieri sulla marineria militare\", che dimostrava la necessit\u00e0 di dotarsi di navi corazzate, riusc\u00ec a far s\u00ec che il Ministero della Marina abbandonasse il programma di costruzioni appena preso in considerazione, che prevedeva 12 vascelli di legno, e passasse a dotarsi di corazzate.\nPromosso contrammiraglio nel 1873, fu Ministro della Marina dal 1873 al 1876, riorganizzando radicalmente la flotta. \nSi devono infatti a lui l'introduzione delle navi classe Caio Duilio, progettate da Benedetto Brin, e dei relativi armamenti pesanti, la prosecuzione degli studi sulle torpedini, l'introduzione del siluro (cos\u00ec definito in Italia, distinguendolo dalla torpedine, che invece era fissa e sarebbe divenuta quella che in Italia si chiama mina marittima) e la nascita della specialit\u00e0 Torpedinieri nella Regia Marina.\nDeputato nelle Legislature XI, XII, XIII e XV, nel 1884 fu il primo Capo di Stato Maggiore della Regia Marina. Senatore del Regno nel 1889, fu ministro della Marina del Regno d'Italia nei governi Minghetti II, Giolitti I e di Rudin\u00ec I.\nMor\u00ec a Roma nel 1892."}
{"id": "761173", "revid": "122124954", "url": "https://it.wikipedia.org/wiki?curid=761173", "title": "Coretta Scott King", "text": "Biografia.\nI primi anni.\nNata in una fattoria della Contea di Perry (Alabama), Coretta Scott King nacque da Obadiah Scott (1899\u20131998) e Bernice McMurry (1904\u20131996). I nonni materni erano Mollie Smith e Martin van Buren McMurry (1863\u20131950), entrambi di origini afro-americane ed irlandesi. Mollie nacque come schiava da Jim Blackburn, proprietario di una piantagione e Adeline Smith (1849-1924). Il nonno materno di Coretta, era anch'esso nato come schiavo di origini native afro. I nonni paterni erano invece Cora McLaughlin (1876\u20131920) e Jefferson F. Scott (1873\u20131941). Il nonno era un'importante figura per la comunit\u00e0 rurale religiosa nera, nato dagli schiavi Willis Scott (1848-1890) e Delia Clements Scott. Sebbene la sua famiglia fosse proprietaria terriera la sua situazione economica fu sempre molto difficile, e per questo motivo durante il periodo della Grande depressione che colp\u00ec gli Stati Uniti anche Coretta e i suoi fratelli dovettero raccogliere il cotone nei campi per sostenere il bilancio familiare. Dopo essersi diplomata alla \"Lincoln High School\" di Marion (Alabama), Coretta frequent\u00f2 l'Antioch College a Yellow Springs in Ohio e vinse una borsa di studio per frequentare il New England Conservatory of Music di Boston per studiare canto e l\u00ec incontro Martin Luther King.\nLa vita con Martin Luther King.\nCoretta e King si sposarono il 18 giugno 1953 nella Chiesa dei genitori della sposa, e la cerimonia fu celebrata dal padre di King. Dopo aver terminato il corso di canto ed essersi diplomata come violinista, Coretta si trasfer\u00ec con il marito a Montgomery, Alabama nel settembre del 1954, dopo che King era stato nominato pastore alla Dexter Avenue Baptist Church.\nI King ebbero quattro figli: Yolanda Denise (morta nel 2007), Martin Luther III, Dexter Scott e Bernice Albertine. Tutti e quattro i figli seguirono le orme dei genitori come attivisti per la lotta per i diritti civili. Coretta e suo figlio Dexter divennero inoltre vegani.\nCoretta ricevette diversi diplomi onorifici da molte istituzioni tra le quali la Princeton University, la Duke University e il Bates College. Fu anche membro della nota associazione femminile per afro-americani Alpha Kappa Alpha."}
{"id": "761174", "revid": "1318658", "url": "https://it.wikipedia.org/wiki?curid=761174", "title": "H\u00f6ga kusten", "text": "La H\u00f6ga kusten \u00e8 una parte della costa svedese che si affaccia sul Golfo di Botnia, situata nelle municipalit\u00e0 di Kramfors, H\u00e4rn\u00f6sand e \u00d6rnsk\u00f6ldsvik, nella contea di V\u00e4sternorrland. L'area si estende su di una superficie estremamente irregolare di oltre 1.400 chilometri quadrati, 800 dei quali nel golfo, comprendente una gran quantit\u00e0 di isolette, laghi e basse colline che sono il risultato dei processi che seguirono l'ultima glaciazione, il ritiro dei ghiacci e la formazione di nuove terre dal mare.\nQui \u00e8 stato per la prima volta riconosciuto e studiato il processo detto di isostasia; in virt\u00f9 dell'importanza di questa regione nello studio delle Scienze della Terra, nel 2000 la H\u00f6ga kusten \u00e8 stata inserita nell'elenco dei Patrimoni dell'umanit\u00e0 dell'UNESCO. Nel 2006 l'area del Patrimonio dell'umanit\u00e0 \u00e8 stata estesa per comprendere anche l'arcipelago delle Kvarken, un gruppo di isole del Golfo di Botnia diviso fra la Svezia e la Finlandia.\nAl suo interno si trova il parco nazionale Skuleskogen."}
{"id": "761175", "revid": "118747440", "url": "https://it.wikipedia.org/wiki?curid=761175", "title": "Nogal (Somalia)", "text": "Nogal (somalo: \"Nugaal\"; arabo: \u0646\u0648\u063a\u0627\u0644 \"\") \u00e8, assieme a quella di Bari, una regione amministrativa (\"gobol\") dello Stato federale del Puntland, nel nord-est della Somalia, autonomo dal 1998. \nConfina a nord con la regione di Bari, a ovest con l'Etiopia e con lo Stato \"de facto\" indipendente del Somaliland, a sud con lo Stato federale del Galmudugh e ad est con l'Oceano Indiano. Il suo capoluogo \u00e8 Garoe.\nLa maggior parte della territorio \u00e8 occupato dalla \"Valle del Nogal\"', un profondo avvallamento, che diventa un bacino di drenaggio, dove durante la stagione delle piogge (aprile-giugno) affluiscono le acque dei fiumi Nogal e Darror.\nNel 1926 era sede del Commissariato del Nogal.\nProvince.\nIl Nogal \u00e8 diviso amministrativamente in 4 province:\nCuriosit\u00e0.\nIl principale clan somalo, che vive in questa regione \u00e8 la sotto-cabila Migiurtina appartenente alla cabila Darod del gruppo Harti. "}
{"id": "761177", "revid": "125797243", "url": "https://it.wikipedia.org/wiki?curid=761177", "title": "Sierra Maestra (catena montuosa)", "text": "La Sierra Maestra \u00e8 una catena montuosa che si estende nella zona sud-orientale di Cuba soprattutto nelle province di Granma e di Santiago de Cuba. \nLa Sierra Maestra \u00e8 il pi\u00f9 elevato sistema montuoso presente a Cuba ed \u00e8 ricco di minerali, soprattutto rame, manganese, cromo e ferro.\nLa vetta pi\u00f9 alta \u00e8 il Pico Turquino (1.974 m s.l.m.).\nStoria.\nLa Sierra Maestra divenne il rifugio di Fidel Castro e dei Barbudos prima della presa del potere. \nEgli fu inizialmente sconfitto dall\u2019esercito di Batista il 2 dicembre 1956, pochi giorni dopo l\u2019arrivo in provincia. Nonostante la disfatta riuscirono a scappare 12 uomini tra cui Che Guevara e lo stesso Fidel Castro che si nascosero tra queste montagne. Presso la Comandancia General de la Plata (Comando Generale de la Plata), Fidel Castro e i suoi seguaci pianificarono le strategie per la lotta antimperialista. Questo luogo \u00e8 ancora in perfetto stato di conservazione. \nTurismo.\nTra marzo e aprile il clima di Sierra Maestra \u00e8 meno umido e caratterizzato da notti meno fredde ed \u00e8 quindi il periodo maggiormente adatto per il turismo montano della zona. "}
{"id": "761178", "revid": "1337443", "url": "https://it.wikipedia.org/wiki?curid=761178", "title": "Luigi Melegari", "text": "Suo figlio Giulio Melegari fu un noto diplomatico, sua figlia Dora Melegari fu scrittrice.\nBiografia.\nL'ambiente familiare e l'ingresso nella Carboneria.\nNato a Meletole, frazione di Castelnovo di Sotto (RE) da contadini di modesta condizione, Luigi Amedeo Melegari compie gli studi preliminari presso uno zio canonico, per poi laurearsi in giurisprudenza all'Universit\u00e0 di Parma.\nTornato nei suoi luoghi d'origine, prende contatti con la locale carboneria e, nel 1831, \u00e8 tra i promotori dei moti di Reggio Emilia. Arrestato nell'aprile dello stesso anno viene assolto, ma la situazione lo induce alla scelta dell'esilio in Francia.\nL'adesione al mazzinianesimo.\nNella citt\u00e0 di Marsiglia incontra Giuditta Bellerio, compagna di insurrezione e d'esilio, attraverso la quale entra in contatto con Giuseppe Mazzini; ben presto la frequentazione con Mazzini si far\u00e0 assidua, divenendone uno dei pi\u00f9 fedeli ed intimi collaboratori.\nMelegari \u00e8 tra i fondatori della \"Giovine Italia\" e, trasferitosi in Svizzera, sar\u00e0 tra i cinque rappresentanti italiani, con Mazzini, Bianco, Rosales e Ruffini, a firmare il \"Patto di Berna\", cio\u00e8 l'atto di fondazione della \"Giovine Europa\", il 15 aprile 1834.\nProbabilmente deluso dai continui fallimenti dei moti insurrezionali, Melegari si allontana gradatamente dalle idee mazziniane, fino ad assumere posizioni liberaldemocratiche e costituzionali.\nCarriera universitaria.\nNel 1840 inizia la sua esperienza di docente, prima all'Accademia di Losanna, dove tiene corsi di economia politica, filosofia del diritto e diritto internazionale e, dal 1848, all'Universit\u00e0 di Torino, dove assume la cattedra di diritto costituzionale, mantenendola fino al 1860.\nCarriera politica e diplomatica.\nLa sua carriera politico-istituzionale inizia nel 1849 come deputato, per divenire senatore nel 1862. Ricopre anche importanti incarichi diplomatici quali la carica di Segretario generale del Ministero degli Esteri (1862 e 1867) e, successivamente l'incarico di \"Ministro d'Italia a Berna\", che ricoprir\u00e0 ininterrottamente fino alla morte. Per un breve periodo (1876-1877) viene chiamato dal Presidente del Consiglio Agostino Depretis a guidare il dicastero degli esteri."}
{"id": "761179", "revid": "38120", "url": "https://it.wikipedia.org/wiki?curid=761179", "title": "Edwing Firmani", "text": ""}
{"id": "761182", "revid": "1005847", "url": "https://it.wikipedia.org/wiki?curid=761182", "title": "Salvatore Majorana Calatabiano", "text": "Capostipite della famiglia Majorana Calatabiano, fu senatore del Regno d'Italia nella XIII legislatura e ministro dell'agricoltura, dell'industria e del commercio del Regno d'Italia nei governi Depretis I e Depretis III.\nBiografia.\nFu padre di Quirino, Giuseppe, Angelo, Fabio e Dante Majorana, anch'essi deputati al tempo degli incarichi politici del padre. Salvatore fu anche nonno del fisico Ettore Majorana.\nNel 1847 pubblica \"Ricchezza e Miseria, ossia Nuovo Trattato di economia politica\", \u201cformula scientifica e politica della rivoluzione che maturava in Sicilia\u201d; nel 1850 si laurea in giurisprudenza all'Universit\u00e0 di Catania.\nTitolare della cattedra di economia politica all'Universit\u00e0 di Messina dal 1865 e dal 1866 di quella dell'Universit\u00e0 di Catania, dal 1894 passa all'insegnamento di scienze delle finanze.\nNel 1866 pubblica il primo volume del \"Trattato di economia politica\" che chiama seconda edizione rispetto a quella del 1847, nonostante l'opera sia interamente rifatta.\nSocio fondatore della \u201cSociet\u00e0 di Economia Politica Italiana\u201d, aderisce alla \u201cAdamo Smith\u201d. Sono del 1875 \"La scuola germanica e la scuola di Adamo Smith in economia politica\" e \"La missione dei cultori delle scienze sociali in Italia\".\nDalla IX alla XIII legislatura \u00e8 deputato alla Camera nelle file della sinistra. Ministro dell'agricoltura, dell'industria e del commercio nel I e nel III governo Depretis (dal 1876 al 1877 e dal 1878 al 1879), nel 1879 scrive le \"Considerazioni e Documenti presentati alla Camera dei deputati in appoggio al progetto di legge sul riordinamento degli Istituti d'emissione a proposito dei reclami di alcuni fra gli istituti medesimi\".\nSenatore dal 1879, nel marzo e giugno del 1880 sulla \u201cLega della Democrazia\u201d di Alberto Mario, pubblica due serie di articoli, in tutto trentadue, sul monopolio bancario e il corso forzato.\nNel 1911, a cura dei figli Giuseppe, Angelo e Dante, \u00e8 pubblicata, da manoscritto inedito, un'edizione completa in cinque libri del \"Trattato\", di cui l'edizione del 1866 costituiva il I libro.\nMuore a Roma il 23 dicembre 1897.\nIl Museo Civico di Militello in Val di Catania conserva un suo mezzo busto bronzeo opera dello scultore S. Assenza, realizzato a Roma nel 1951 su commissione del Comune di Militello."}
{"id": "761183", "revid": "883212", "url": "https://it.wikipedia.org/wiki?curid=761183", "title": "Albia Dominica", "text": "Biografia.\nDominica fu la figlia del potente e impopolare \"patricius\" Petronio; sposa di Valente anteriormente all'elevazione al trono dell'Imperatore, fu nominata da lui \"augusta\". Stando a una fonte filo-nicena, Dominica avrebbe convertito Valente all'arianesimo.\nDiede alla luce almeno due figlie (Anastasia e Carosa) prima del figlio ed erede, Valentiniano Galate (366-370), la cui morte prematura fu un grosso colpo per i genitori. Valentiniano era affetto da una malattia: la madre fece un sogno in cui le veniva detto che tale malattia era la punizione per il trattamento al quale Valente aveva sottoposto il vescovo niceno Basilio di Cesarea, il quale, alla richiesta di pregare per la guarigione del bambino, rispose che lo avrebbe fatto solo a patto che Valente si fosse convertito e avesse abbandonato l'arianesimo. L'imperatore rifiut\u00f2 di convertirsi e di battezzare il figlio secondo il rito niceno, giungendo a battezzarlo secondo quello ariano; Basilio se ne and\u00f2 dicendo che la volont\u00e0 di Dio sarebbe stata fatta, e poco dopo Galate mor\u00ec.\nDopo la morte di Valente nella battaglia di Adrianopoli (378), Dominica pag\u00f2 col tesoro imperiale quei cittadini che si fossero prestati alla difesa di Costantinopoli dagli invasori. Protesse \u00ablealmente e virilmente\u00bb Costantinopoli dai Goti fino all'arrivo del successore del marito, Teodosio I, scelto dal nipote di Dominica, Graziano."}
{"id": "761185", "revid": "3082", "url": "https://it.wikipedia.org/wiki?curid=761185", "title": "Albia Domnica", "text": ""}
{"id": "761187", "revid": "729019", "url": "https://it.wikipedia.org/wiki?curid=761187", "title": "Luigi Mezzacapo", "text": "Biografia.\nInizi\u00f2 la carriera militare, come ufficiale di artiglieria nell'esercito delle Due Sicilie (1832). Frequent\u00f2 il Real Collegio Militare della Nunziatella fra il 1825 ed il 1832 avendo come compagni di corso il fratello Carlo ed Enrico Cosenz.\nNominato capitano nell'esercito borbonico nel 1847, nel 1848 fece parte del corpo di spedizione di 15.000 uomini che il governo costituzionale di Carlo Troya invi\u00f2 in Lombardia, al comando di Guglielmo Pepe, in aiuto del Regno di Sardegna nella guerra contro l'Impero austriaco (\"vedi\" Prima guerra di indipendenza). Dopo il richiamo dell'esercito delle Due Sicilie da parte di Ferdinando II, Luigi Mezzacapo si rec\u00f2 con il fratello Carlo e numerosi altri militari dell'esercito borbonico (Guglielmo Pepe, Enrico Cosenz, Cesare Rosaroll, Alessandro Poerio, Girolamo Cal\u00e0 Ulloa, ecc.) a Venezia assediata dove si distinse nella difesa della citt\u00e0 lagunare dirigendo il forte di Brondolo.\nNel 1849 dal 16 febbraio fu sostituto del ministro della guerra della Repubblica Romana (il fratello Carlo lo raggiunse a Roma solo il 17 giugno), partecip\u00f2 alla sua difesa con il grado di generale, combatt\u00e9 al Gianicolo comandando il 10 giugno una sfortunata sortita e un'altra sui monti Parioli il 15: entrambe ebbero luogo con il contributo determinante della legione polacca al comando del generale Aleksander Izenschmid de Milbitz, responsabile del tratto di mura a cavallo della Porta Flaminia (Porta del Popolo) e della difesa di Ponte Milvio e della via per il Nord. Mezzacapo il 30 giugno fu nominato maggiore generale.\nCaduta Roma (3 luglio 1849), Luigi Mezzacapo non torn\u00f2 a Napoli, dove nel frattempo Ferdinando II aveva impresso una svolta reazionaria al paese. And\u00f2 quindi in esilio, dapprima a Malta, e poi nel regno sabaudo, dove con il fratello Carlo diede vita alla \"\"Biblioteca militare per uso della giovent\u00f9 italiana\" e alla \"Rivista militare\"\" (1856).\nNel 1859, durante la seconda guerra di indipendenza, entr\u00f2 nell'esercito piemontese dove gli fu riconosciuto il grado di maggior generale, e organizz\u00f2 in Toscana la \"Divisione Mezzacapo\", una divisione di volontari della Romagna e delle Marche coadiuvando Manfredo Fanti nella preparazione dell'annessione dell'Emilia e della Romagna al Regno di Sardegna.\nNel 1860 partecip\u00f2 alla spedizione nel Regno delle Due Sicilie dell'esercito regolare piemontese e nel marzo 1861, prendendo il posto di Ferdinando Augusto Pinelli, comand\u00f2 l'assedio ed infine espugn\u00f2 la fortezza di Civitella del Tronto, ultimo baluardo delle forze borboniche.\nFu nominato Senatore del regno d'Italia dal 1\u00ba dicembre 1870. Divenne Comandante generale delle truppe alpine nel 1873, fino al 1876.\nFu ministro della Guerra del Regno d'Italia nei Governi Depretis I e Depretis II (1876-1878). Nel 1879 ebbe il comando del corpo d'armata di Roma."}
{"id": "761189", "revid": "775372", "url": "https://it.wikipedia.org/wiki?curid=761189", "title": "Pantera (movimento studentesco)", "text": "In Italia la Pantera fu un movimento studentesco di protesta contro la riforma Ruberti delle universit\u00e0 italiane che nacque dall'occupazione dell'Universit\u00e0 degli Studi di Palermo, e in particolare della Facolt\u00e0 di Lettere e Filosofia, il 5 dicembre 1989 e si estese poi a numerose universit\u00e0 italiane fino alla primavera del 1990.\nStoria.\nIl 5 dicembre gli studenti della facolt\u00e0 di Lettere di Palermo occuparono la facolt\u00e0, sia per opporsi alla riforma che l'allora ministro socialista dell'Universit\u00e0 e della Ricerca scientifica e tecnologica Ruberti aveva proposto, sia per protestare contro le pessime condizioni materiali della facolt\u00e0.\nDopo pochi giorni, sette facolt\u00e0 palermitane entrarono anch'esse in occupazione; il 20 dicembre si svolse a Palermo una grande manifestazione che coinvolse circa diecimila studenti universitari e medi, che a loro volta stavano occupando le scuole superiori contro l'analogo progetto di riforma Galloni, dal nome del ministro della Pubblica Istruzione.\nLa mobilitazione palermitana riscosse molto interesse negli altri atenei italiani, a cominciare dalla Sapienza di Roma. Presto furono convocate molte assemblee d'ateneo in ogni citt\u00e0, per discutere del progetto Ruberti. Questo progetto di riforma prevedeva una trasformazione netta in senso privatistico delle Universit\u00e0 italiane, poich\u00e9 permetteva il finanziamento privato delle ricerche e l'ingresso delle aziende nei consigli di amministrazione degli Atenei. Secondo gli oppositori questo avrebbe portato ad uno sminuimento del valore delle facolt\u00e0 umanistiche a vantaggio di quelle scientifiche e tecnologiche, nonch\u00e9 a un declassamento di quegli atenei minori incapaci di reperire autonomamente i fondi per le ricerche, con conseguente svalutazione del titolo di studio da esse rilasciato. Gli studenti, inoltre, venivano emarginati negli organi decisionali, dove la presenza dei professori ordinari era maggioritaria, mentre per gli studenti veniva creato ad hoc un Consiglio degli studenti con funzioni meramente consultive.\nQuasi dappertutto le assemblee d'Ateneo decisero per l'occupazione, ed il movimento si dichiar\u00f2 \"politico apartitico, democratico, non-violento ed antifascista\". Talvolta gli studenti si connotavano pi\u00f9 nettamente come pacifisti.\nLa notte del 27 dicembre venne avvistata una pantera a Roma, in mezzo a Via Nomentana. Poco dopo una volante della polizia conferm\u00f2 l'avvistamento. Da qui l'inizio di una lunga quanto vana caccia alla pantera di Roma. \u00c8 a questo punto che due pubblicitari inventano lo slogan \u00abla pantera siamo noi\u00bb e lo regalano agli studenti ribelli dell'Universit\u00e0 \"La Sapienza\".\nIl 15 gennaio anche \"La Sapienza\" di Roma \u00e8 occupata; al termine di un'assemblea affollata la facolt\u00e0 di Lettere viene \"presa\" dagli studenti, che entrano nella stanza del preside della facolt\u00e0 e gli chiedono le chiavi dell'ingresso della facolt\u00e0, come atto simbolico, e il fax dell'istituto come strumento per comunicare con il mondo.\nIl 1\u00ba febbraio venne convocata a Palermo la prima assemblea nazionale del movimento, a cui parteciparono migliaia di studenti. Non fu possibile rendere effettivo il criterio di partecipazione ai soli delegati, al che la presidenza dell'assemblea decise la partecipazione di tutti gli interessati. L'assemblea propose un allargamento del movimento ad altre categorie universitarie, come docenti, personale amministrativo e tecnico e assegnisti, ma nella sostanza fu incapace di individuare altre forme di lotta al di fuori dell'occupazione, mentre lasciava la proposta ad ogni ateneo sui modelli alternativi possibili.\nOvunque, infatti, le occupazioni furono caratterizzate da seminari autogestiti, corsi in collaborazione con docenti, creazione di biblioteche specifiche, nell'ottica che l'unico vero tipo di studio ammissibile fosse quello sperimentale e di ricerca, affidando un ruolo secondario al tradizionale nozionismo delle lezioni frontali.\nIl movimento svilupp\u00f2 per le comunicazioni interne una \"retefax\" che divenne uno dei segni di riconoscimento degli studenti, precursore delle attuali e diffuse mailing list, e che serviva da aggiornamento continuo sui fatti che accadevano nelle occupazioni. Accanto alla rete fax, pi\u00f9 evidente ai media, si registra il primo caso strutturato di social network a sfondo politico con la rete \"Okkupanet\", ad opera, tra gli altri, di Simone Botti e Andrea Mazzucchi. Questa rete, considerata il primo esempio di utilizzazione del network in senso politico, oltre ad unire le facolt\u00e0 scientifiche, gi\u00e0 all'epoca collegate tra di loro con i computer VAX mediante rete DECnet, rappresent\u00f2 un fondamentale punto di raccolta delle informazioni relative ai fatti di Piazza Tienanmen in Cina. Le autorit\u00e0 cinesi, probabilmente all'oscuro dell'esistenza del nuovo mezzo di comunicazione, non avevano infatti interrotto la rete telematica ed i messaggi dalle universit\u00e0 cinesi, ripuliti dagli header che avrebbero permesso di identificarne la sorgente, venivano regolarmente passati alla stampa italiana dai comitati stampa delle facolt\u00e0 scientifiche romane.\nPochi giorni dopo l'assemblea nazionale, in uno dei seminari autogestiti del movimento romano intitolato \"Vecchi e nuovi movimenti\" prese parola un ex brigatista rosso: questo fu il pretesto per lo scandalo dei presunti legami del movimento con la lotta armata, che stava cio\u00e8 usando la Pantera per ricostruire un'opposizione armata allo Stato.\nI quotidiani nazionali (non solo di destra) diffusero quindi notizie dal tenore scandalistico, che per giorni tennero banco sulle prime pagine, portando ad una evidente difficolt\u00e0 di relazione con l'opinione pubblica gli studenti, che fino ad allora avevano cercato di apparire non ideologici, trasversalisti, ma mai violenti.\nIl mese di febbraio fu quindi quello della difficolt\u00e0 a resistere nelle universit\u00e0; il movimento vide sorgere delle crepe allorch\u00e9 il ministro Ruberti annunci\u00f2 alcuni emendamenti alla legge, che andavano essenzialmente incontro alle richieste degli studenti controccupanti, raccolti dalle sigle delle federazioni giovanili di tutti i partiti, escluso il PCI e Democrazia Proletaria. Questi emendamenti davano una parte di rappresentanza negli organi centrali e rendevano obbligatori i pareri del Consiglio degli Studenti.\nL'ala \"moderata\" del movimento, raccolta intorno alla Federazione Giovanile Comunista Italiana (FGCI), fu pi\u00f9 sensibile a questi emendamenti, che d'altronde erano appoggiati anche dal Pci. Il dibattito del mese di febbraio avrebbe portato ad una nuova assemblea nazionale, questa volta a Firenze, il 1\u00ba marzo 1990, con tutte le facolt\u00e0 ancora occupate. Una grande manifestazione di circa cinquantamila studenti si tenne a Napoli il 17 marzo 1990, per quanto molte facolt\u00e0 fossero ormai pronte a smobilitare; solo il Polo Scientifico dell'Universit\u00e0 di Genova inizi\u00f2 l'occupazione Luned\u00ec 5 marzo 1990.\nL'ala \"dura\" del movimento, vicina all'area dei centri sociali, fece passare ancora una volta il rifiuto del progetto Ruberti nella sua interezza, ma ad ogni modo Napoli segn\u00f2 la fine della Pantera come movimento di massa. Ovunque le facolt\u00e0 smobilitavano. Il movimento non riusc\u00ec essenzialmente a darsi obiettivi concretamente raggiungibili capaci di dare vitalit\u00e0 alla mobilitazione.\nL'assemblea fiorentina sanc\u00ec la spaccatura del movimento, che port\u00f2 a distanza di qualche anno alla nascita dell'Unione degli studenti (UDS).\nLa parte pi\u00f9 consistente del movimento, ovvero i cosiddetti \"cani sciolti\", abbandonarono una mobilitazione che aveva ormai perso i propri punti di riferimento.\nL'ultima universit\u00e0 a smobilitare fu Palermo, e l'ultima facolt\u00e0 fu Architettura, il 9 aprile 1990, dopo 127 giorni di occupazione. Restarono per\u00f2 occupati singoli istituti e spazi nelle Universit\u00e0, tra cui la \"Sala d'Armi\" di via Mezzocannone, 8 a Napoli, nello stabile sede, tra gli altri, degli istituti di matematica, genetica, zoologia; la \"Sala d'Armi\" fu sgomberata dalla polizia il 24 aprile 1990. L'aula di Anatomia Comparata della facolt\u00e0 di Biologia dell'Universit\u00e0 di Genova fu sgomberata spontaneamente dagli studenti occupanti del Polo Scientifico il giorno Venerd\u00ec 4 maggio. In seguito alle occupazioni, in molte facolt\u00e0 gli studenti ottennero di conservare spazi autogestiti che continuarono a essere utilizzati per molto tempo.\nLa Pantera nella cultura di massa.\nIn seno al movimento della Pantera si forma, nel 1990, uno dei primi gruppi rap italiani: l'Onda Rossa Posse di Roma; il brano del gruppo \"Batti il tuo tempo\", poi inciso sul miniLP omonimo, diventa ben presto colonna sonora delle occupazioni: \u00e8 cantato nelle gradinate delle facolt\u00e0 e nelle manifestazioni degli studenti. Anche i gruppi napoletani \"Almamegretta\" e \"99 Posse\", accolsero tra le loro file studenti di varie facolt\u00e0 (tra cui gli storici bandleader Raiz e Zulu), che dopo le occupazioni avevano vissuto altre lotte ed esperienze di autogestione anche fuori dell'Universit\u00e0, come quella di \"Officina 99\" da cui prese il nome una delle band.\nCuriosit\u00e0.\nIn realt\u00e0 il logo della pantera nera non era altro che il logo ufficiale delle Pantere Nere americane (Black Panthers Party), nato nel 1966, che lo eredit\u00f2 dall'\"Organizzazione per la libert\u00e0 della Contea di Lowndes\" e da Pantere Nere."}
{"id": "761194", "revid": "773636", "url": "https://it.wikipedia.org/wiki?curid=761194", "title": "Coppa del mondo VIVA", "text": "La Coppa del mondo VIVA (in inglese \"VIVA World Cup\") \u00e8 stata una manifestazione calcistica internazionale nata nel 2006 ed organizzata dalla NF-Board, federazione che raggruppa molte nazionali non affiliate alla pi\u00f9 celebre FIFA. La selezione vincitrice si aggiudicava il Trofeo Nelson Mandela (in inglese \"Nelson Mandela Trophy\"). Dopo l'edizione del 2012 \u00e8 stata sostituita dalla Coppa del mondo CONIFA, organizzata dalla CONIFA.\nStoria.\nInizialmente la prima edizione della VIVA World Cup venne organizzata dalla NF-Board nella Repubblica Turca di Cipro Nord, poco dopo il cinquantesimo anniversario della fondazione della KTFF. Alcuni problemi sorti tra l'NF-Board e la KTFF la fecero poi spostare in Occitania e sull'isola del Mediterraneo venne organizzata la ELF Cup, a cui parteciparono molte delle selezioni precedentemente invitate dalla NF-Board per la Coppa del Mondo.\nA causa di diversi altri problemi, il torneo in Occitania vide la partecipazione effettiva di sole quattro squadre, , , ed e si concluse con una schiacciante vittoria della selezione dei Sami, che si impose sui monegaschi 21-1.\nLa seconda edizione fu ospitata dalla Lapponia, tra il 7 ed il 13 luglio 2008. Cinque selezioni vi presero parte, - paese ospitante e campione in carica - , , e , ed il torneo fu vinto dalla Selezione di calcio della Padania, vittoriosa in finale sull'Aramea 2-0.\nProgettata inizialmente per essere disputata ogni due anni e, salvo particolari controindicazioni, essere ospitata dalla nazione vincitrice dell'edizione precedente, durante la quinta riunione generale dell'NF-Board, tenutasi il 13 dicembre 2008 a Milano, nella la quale si doveva scegliere il paese che avrebbe ospitato l'edizione 2010 tra Padania, Gozo e Kurdistan, fu presa la decisione di organizzare nel 2009 un'edizione in Padania, nel 2010 una a Gozo ed il Kurdistan avr\u00e0 precedenza per la successiva.\nNel dicembre 2009 la NF-Board e l'IGA si sono accordati per organizzare la manifestazione ogni due anni, in alternanza con i Giochi delle isole, che si ripetono con la stessa cadenza negli anni dispari, dando cos\u00ec la potenziale possibilit\u00e0 anche ai membri dell'IGA di giocare.\nLa quinta edizione della VIVA World Cup, inizialmente programmata per il 2011, \u00e8 stata ospitata dal Kurdistan nel 2012. Vi hanno partecipato 9 squadre ed \u00e8 stata vinta dalla selezione di casa.\nEdizioni.\nPartecipazioni e prestazioni nelle fasi finali.\nPer ogni torneo, viene indicata la bandiera del Paese ospite e, tra parentesi, il numero di squadre che vi hanno partecipato."}
{"id": "761196", "revid": "767487", "url": "https://it.wikipedia.org/wiki?curid=761196", "title": "William Morgan (educatore)", "text": "A partire dal 1890 fu insegnante di educazione fisica presso un college della YMCA di Holyoke (Massachusetts), dove contribu\u00ec all'invenzione della pallavolo moderna e alla sua messa a punto.\nBiografia.\nMorgan nacque a Lockport (New York) nel 1870. Il padre gestiva un cantiere nautico per la costruzione di imbarcazioni per la navigazione fluviale, nel quale il giovane William lavor\u00f2 prima di trasferirsi a Springfield (Massachusetts) per studiare. Al college fu un buon giocatore di \"football\" (era alto 1,90 m e dotato di buona tecnica), e una volta completati gli studi si trasfer\u00ec a Holyoke per iniziare l'attivit\u00e0 di insegnante.\nDopo diversi anni trascorsi a insegnare presso vari college della YMCA, nel 1910 Morgan torn\u00f2 a Lockport, dove lavor\u00f2 nel ramo commerciale per imprese come General Electric e Westinghouse.\nMor\u00ec a Lockport il 27 dicembre 1942. Sulla sua lapide posta nel locale cimitero di Glenwood si pu\u00f2 leggere: \"MORGAN, William G., 1870-1942 Inventore della Pallavolo\".\nSebbene gli venisse riconosciuta la paternit\u00e0 dell'invenzione, Morgan non visse abbastanza per vedere il suo sport raggiungere la grande popolarit\u00e0 di cui godette in seguito.\nL'invenzione della pallavolo.\nMorgan invent\u00f2 la pallavolo nel 1895, quando era direttore della Ymca di Holyoke. Questo sport fu ideato come gioco da poter praticare in luoghi chiusi nella stagione invernale, e nacque dalla combinazione di elementi presi da altre discipline come pallamano, tennis e pallacanestro. Morgan scelse per il suo gioco il nome di \"mintonette\", derivandolo dal badminton.\nNegli USA questo nuovo gioco si diffuse con difficolt\u00e0, mentre trov\u00f2 subito rapida diffusione nell'America Latina. In Europa, in particolare in Francia, la pallavolo si diffuse grazie ai soldati americani impegnati al fronte durante la prima guerra mondiale. Con la successiva diffusione anche nei paesi orientali, vennero organizzati i primi tornei ufficiali (in Italia il primo campionato risale al 1928). In seguito la mintonette cambi\u00f2 il suo nome in \"volley\" e nel 1964 in occasione dei giochi olimpici di Tokyo fu inserita fra gli sport olimpici."}
{"id": "761197", "revid": "113932661", "url": "https://it.wikipedia.org/wiki?curid=761197", "title": "Trattato di Vienna (1866)", "text": "Il trattato di Vienna fu un accordo firmato a Vienna da Italia e Austria il 3 ottobre 1866, con il quale veniva dichiarata chiusa la terza guerra di indipendenza.\nIn base all'accordo di pace, l'Impero austriaco avrebbe ceduto il Veneto, il Friuli e la provincia di Mantova (ultimi territori rimasti del regno lombardo-veneto) alla Francia, che a sua volta li avrebbe poi trasferiti al Regno d'Italia, previo il consenso degli abitanti dei territori interessati, tramite un plebiscito.\nI diplomatici italiani tentarono durante i negoziati del trattato di ottenere anche il Trentino fino a Salorno, fallendo per\u00f2 nel tentativo: difatti gli Austriaci si attennero al testo dell'armistizio di Cormons che fissava come frontiera tra i due stati l'ex-confine amministrativo tra Lombardo-Veneto e terre ereditarie. Simili tentativi non vennero neanche tentati per l'Istria o Trieste, considerati etnicamente misti.\nIl trattato fu firmato dal generale italiano Luigi Federico Menabrea e dal suo omologo francese, Emmanuel F\u00e9lix de Wimpffen. Il plebiscito delle province venete e quello di Mantova si svolse il 21 e 22 ottobre 1866."}
{"id": "761198", "revid": "1005847", "url": "https://it.wikipedia.org/wiki?curid=761198", "title": "Agostino Magliani", "text": "Fu ministro delle finanze del Regno d'Italia nel II e III Governo Cairoli, nel II, III, IV, V, VI, VII e VIII Governo Depretis.\nViene ricordato tra l'altro per aver ideato il progetto di affidare ai Monopoli di Stato il compito di curare la distribuzione del \"Chinino di Stato\".\n\u00c8 stato anche ministro del tesoro \"ad interim\" nei Governi Depretis III, IV, V, VI, VII e VIII e nel I Governo Crispi.\nI primi anni.\nNato a Laurino il 17 luglio 1824 da Luigi e Pascasia Scairato, Agostino Magliani proveniva da una famiglia di tradizioni giuridiche, di cui ben presto segu\u00ec le orme, laureandosi nel 1845 in giurisprudenza all'Universit\u00e0 di Napoli. Trov\u00f2 ben presto occupazione nell'amministrazione finanziaria del Regno delle Due Sicilie, diventando, nel maggio del 1848, capo sezione della Tesoreria generale dello Stato. Durante il suo ufficio oper\u00f2 per rendere pi\u00f9 efficiente la struttura finanziaria dello Stato, ma dovette far fronte alla congiuntura economica seguita ai moti insurrezionali del 1848 che avevano scosso anche il Regno borbonico, il cui governo, per risanare il deficit, dovette aumentare le imposte. Successivamente, Magliani fu estimatore della politica economica del re Ferdinando II, fortemente criticata invece da un altro economista napoletano, Antonio Scialoja, che la paragonava a quella messa in cantiere in quegli anni nel Regno di Sardegna, prendendone le difese in un'opera del 1857 intitolata \"Della condizione finanziera del Regno di Napoli\". Fortemente compiaciuto, il re delle Due Sicilie lo nomin\u00f2 ufficiale del dipartimento del ministero delle finanze.\nLa carriera parlamentare nel Regno d'Italia.\nRimasto estraneo agli avvenimenti politici e patriottici successivi alla Spedizione dei Mille, Magliani dopo il 1860 ader\u00ec al nuovo Regno d'Italia, entrando nella sua amministrazione come ispettore generale delle finanze, trasferendosi a Torino, la nuova capitale italiana. Dal marzo al dicembre del 1862 ricopr\u00ec la carica di segretario generale del ministero delle finanze, chiamato dal ministro Quintino Sella al posto proprio di Antonio Scialoja. Segretario generale della Corte dei Conti nel 1863, Magliani fu nominato dal governo commissario per sostenere in Parlamento il progetto di legge sulle pensione degli impiegati civili. Quando, nel 1865, la capitale fu trasferita a Firenze, Magliani vi si trasfer\u00ec insieme alla massa d'impiegati calata da Torino dopo lo spostamento degli uffici pubblici. Fu qui che il funzionario statale incontr\u00f2 Francesca Gambacorta, una pittrice di nobile famiglia, che sarebbe divenuta sua moglie e avrebbe tenuto uno dei pi\u00f9 importanti salotti romani.\nSuccessivamente, nel 1866 partecip\u00f2, come rappresentante del governo italiano, alla conferenza finanziaria di Parigi, convocata per la creazione dell'Unione monetaria latina, sorta per creare un fronte comune fra quegli Stati che avevano un sistema monetario di tipo bimetallico; poi, nel 1867, divenne consigliere della Corte dei Conti, di cui tre anni pi\u00f9 tardi fu presidente di sezione. Nel marzo del 1871, infine, su indicazione del ministro Sella e di Giovanni Lanza, presidente del Consiglio, Magliani fu nominato senatore da Vittorio Emanuele II.\nIn questo periodo si distacc\u00f2 dalle posizioni politiche della Destra, della quale per\u00f2 manterr\u00e0 le linee di politica economica, incentrate su liberismo, di cui si dichiar\u00f2 convinto fautore. Infatti, nel 1874, insieme ad altri politici ed economisti, come Francesco Ferrara, Pietro Bastogi e Guglielmo Cambray Digny, fu tra i fondatori della Societ\u00e0 Adam Smith, con sede a Firenze, che aveva come scopo la difesa dei principi economici liberali.\nMinistro delle finanze del Regno d'Italia.\nNel febbraio del 1876 Agostino Magliani venne indicato come membro della commissione istituita per riformare la legge sulla contabilit\u00e0 generale. Fu l'ultimo incarico prima dell'avvento al potere di Agostino Depretis, capo della Sinistra, che gli affid\u00f2 la guida della commissione d'inchiesta parlamentare per indagare sulle condizioni di dissesto del comune di Firenze. Si svilupp\u00f2 da allora uno stretto rapporto di collaborazione tra Depretis e Magliani, tanto che quest'ultimo fu nominato ministro delle finanze nel Governo Depretis II (dicembre 1877 - marzo 1878): da allora, per un decennio, tenne in mano la politica economica del Regno d'Italia, rimanendo titolare del suo dicastero anche nel Governo Depretis III (dicembre 1878 - luglio 1879, con l\"'interim\" al ministero delle finanze), oltre che nel successivo Governo Cairoli III, nei successivi cinque esecutivi presieduti da Depretis e nel Governo Crispi I.\nMagliani oper\u00f2 in un periodo in cui i principi di economia liberale stavano cedendo il posto al protezionismo, derivante dallo slancio imperialista e coloniale europeo in Africa ed Asia, a cui anche l'Italia, per motivi di prestigio, volle partecipare. Inizialmente prosegu\u00ec nella politica del pareggio di bilancio e di riordino del sistema tributario, affinch\u00e9 esso non gravasse troppo sugli strati popolari. L'iniziativa pi\u00f9 importante fu l'abolizione della tassa sul macinato, imposta sui cereali odiata dalla popolazione ma garante di un gettito fiscale sicuro per lo Stato: il provvedimento, presentato dal ministro e approvato in Parlamento nel luglio del 1880, prevedeva l'immediata abolizione di un quarto della tassa e la sua graduale cancellazione entro il gennaio 1884, con una diminuzione delle entrate tributarie compensata dal gettito di nuovi provvedimenti fiscali. Un altro importante provvedimento economico di Magliani fu il riordino dell'imposta fondiaria, con un progetto di legge presentato nel 1882 e approvato il 1\u00ba marzo 1886 che creava un nuovo catasto generale, che prevedeva l'imposta secondo criteri moderni corrispondenti al reale valore della propriet\u00e0 terriera. Il miglioramento delle condizioni economiche del Regno permisero al ministro di conseguire un altro importante risultato, ossia l'abolizione, nell'aprile del 1881, del corso forzoso, introdotto nel 1866 per far fronte alle spese della Terza Guerra d'Indipendenza, cosa che dimostr\u00f2 la migliorata situazione economica italiana e favor\u00ec l'ingresso di capitali stranieri nel Paese. Altre importanti manovre di Magliani furono la cessazione della Regia dei tabacchi (1\u00ba gennaio 1884), introdotta nel 1867 per far fronte al deficit statale, e il rinnovo delle convenzioni ferroviarie nel 1885.\nIl nome di Magliani \u00e8 per\u00f2 passato alla Storia per la pratica della cosiddetta \"finanza allegra\", nettamente in contrapposizione con la \"politica della lesina\" perseguita da Sella, consistente nella costante espansione della spesa pubblica mediante misure straordinarie, che dal 1885 produsse un aumento del deficit. Per rimediarvi, il ministro delle finanze adott\u00f2 la politica protezionistica, tipica dello schieramento politico di Sinistra, attraverso l'introduzione di tariffe doganali pi\u00f9 elevate sui prodotti esteri, che dovevano proteggere la nascente industria italiana. \u00c8 del 1887, infatti, la nuova tariffa protezionistica imposta sulle merci estere, inclusi quelle agricole, fatto che, se da una parte avvantaggi\u00f2 i prodotti industriali dell'Italia settentrionale, dall'altro provoc\u00f2 una vera e propria \"guerra doganale\" con la Francia, la quale, anche per motivi di politica estera (l'Italia aveva aderito alla Triplice Alleanza con Austria e Germania), blocc\u00f2 le importazioni dei prodotti agricoli italiani, con grave danno all'economia agricola del Paese, specie nel Mezzogiorno. Questo motivo, unito alla crisi agraria e alla spese belliche per le campagne coloniali in Africa, attirarono a Magliani numerose critiche provenienti da esponenti politici sia di Destra che di Sinistra, tra cui spiccavano Giuseppe Saracco, Sydney Sonnino e Giovanni Giolitti.\nUltimi anni.\nAttaccato da ambo gli schieramenti, Agostino Magliani lasci\u00f2 i dicasteri di finanze e tesoro nel dicembre del 1888, continuando tuttavia ad occuparsi di economia e di finanza con articoli pubblicati sulla Nuova Antologia e sul Giornale degli Economisti, mantenendo come unica carica politica quella di Presidente del Consiglio provinciale di Salerno. Mor\u00ec infine a Roma il 20 febbraio 1891, a 66 anni."}
{"id": "761199", "revid": "1117982", "url": "https://it.wikipedia.org/wiki?curid=761199", "title": "Senocrate", "text": "Biografia.\nFu discepolo di Platone e, sembra, anche di Eschine Socratico. Alla morte di Platone, lasci\u00f2 l'Accademia per dissapori con lo scolarca Speusippo, di cui prese il posto nel 339, guidando la scuola fino alla morte. \nNarra Eliano che, quando Platone era molto vecchio, Senocrate dovette allontanarsi da Atene. Durante la sua assenza, Aristotele si appost\u00f2 lungo la passeggiata di Platone e lo interrog\u00f2 allo scopo di metterlo in difficolt\u00e0. Al suo ritorno, Senocrate chiese agli altri discepoli come mai Platone non uscisse pi\u00f9 di casa. Quando seppe del comportamento malevolo di Aristotele, lo riprese in modo violento e poi rimprover\u00f2 Speusippo e gli altri discepoli per non avere difeso il maestro.\nSempre secondo Eliano, il tiranno Dionisio mise in palio una corona d'oro per chi beveva di pi\u00f9; Senocrate la vinse e la pose sulla statua di Ermes, sulla quale venivano di solito lasciate le corone di mirto, d'alloro o d'ulivo.\nOpere.\nDiogene Laerzio ci ha lasciato un dovizioso elenco delle opere senocratee, tutte perdute a parte frammenti\u02d0\nPensiero.\nNonostante fosse di modesta capacit\u00e0 speculativa, ebbe tuttavia una certa influenza nello sviluppo della scuola. Distinse il sapere, l'opinione e la sensazione: il sapere \u00e8 pienamente vero, la sensazione ha una verit\u00e0 inferiore e l'opinione ha insieme mescolate verit\u00e0 e falsit\u00e0. Queste tre specie di conoscenza corrispondono a tre specie di oggetti: il sapere alla sostanza intelligibile, la sensazione alla sostanza sensibile, l'opinione a una sostanza mista.\nCon Senocrate si accentua la tendenza al pitagorismo che gi\u00e0 caratterizzava l'ultima speculazione di Platone e quella di Speusippo. \nNotevole \u00e8 la sua definizione dell'anima come \"un numero che si muove da s\u00e9\" nella quale egli evidentemente intendeva per numero quell'ordine che gi\u00e0 Platone aveva indicato con la stessa parola.\nA Senocrate sono probabilmente da attribuirsi la tripartizione della filosofia in dialettica, fisica, etica e la dottrina delle idee-numeri che Aristotele riferiva ai \"platonici\"; secondo tale dottrina il numero costituiva l'essenza del mondo. Si distinguevano i numeri ideali da quelli con i quali si calcola; i numeri ideali, considerati come gli elementi primordiali delle cose, erano dieci. Di questi, l'unit\u00e0 e la dualit\u00e0 erano i principi rispettivamente della divisibilit\u00e0 e dell'indivisibilit\u00e0, dall'unione dei quali scaturiva il numero propriamente detto.\nNell'etica, Senocrate seguiva Platone: pose la felicit\u00e0 nel \"possesso della virt\u00f9 e dei mezzi per conseguirla\"."}
{"id": "761200", "revid": "1437331", "url": "https://it.wikipedia.org/wiki?curid=761200", "title": "Lista di stretti", "text": "Questa lista degli stretti \u00e8 un'appendice della voce stretto.\n\"Vedi anche:\" "}
{"id": "761201", "revid": "117954601", "url": "https://it.wikipedia.org/wiki?curid=761201", "title": "Neotragus pygmaeus", "text": "L'antilope pigmea o antilope reale (\"Neotragus pygmaeus\") \u00e8 una piccola specie di antilope diffusa in Africa occidentale.\nDescrizione.\nCon i suoi 25\u201330\u00a0cm di altezza al garrese ed un peso massimo di 3,5\u00a0kg, \u00e8 la pi\u00f9 piccola fra le antilopi.\nIl pelo \u00e8 marroncino chiaro, con la zona ventrale tendente al biancastro e la testa ed i fianchi pi\u00f9 scuri. I maschi posseggono un paio di piccole corna a forma di stiletto, lunghe circa 3\u00a0cm.\nBiologia.\nVivono nel folto sottobosco delle foreste pluviali, dove si nutrono di foglie e frutti caduti.\n\u00c8 un animale molto timido e, in caso di pericolo estremo, \u00e8 capace di spiccare salti anche di 2,5\u00a0m. Tende a muoversi da solo, ma lo si trova anche in coppie.\nPer il resto, poco si sa di questo timido e riservato animale, salvo che \u00e8 in pericolo di estinzione a causa della caccia a cui viene sottoposto per la \"bushmeat\" ed a causa della distruzione dell'habitat."}
{"id": "761203", "revid": "1005847", "url": "https://it.wikipedia.org/wiki?curid=761203", "title": "Francesco Paolo Perez", "text": "Biografia.\nGli esordi.\nFiglio di Bartolomeo Perez, funzionario dell'amministrazione borbonica, e di Antonina dei baroni Iannelli di Caccamo, Francesco Paolo Perez ricevette la passione per le lettere dalla madre, appassionata di poesia. La sua formazione infatti fu essenzialmente letteraria, influenzata dalle opere di scrittori come Vittorio Alfieri e Ugo Foscolo, le quali gli inculcarono gli ideali di libert\u00e0 e di patriottismo per la causa italiana. \nLaureatosi nel 1830 in giurisprudenza all'Universit\u00e0 di Palermo, lavor\u00f2 inizialmente a Napoli come impiegato della filiale della banca di Karl Rothschild. Si rec\u00f2 poi per interesse culturale a Roma, dove frequent\u00f2 alcuni ambienti liberali. Ritornato in Sicilia, Perez nel 1833 scrisse il \"Carme in memoria di Ugo Foscolo\", che riscosse un buon successo e divenne simboli di italianit\u00e0 nel panorama politico dell'isola. \nNel 1835 Perez si spos\u00f2 con Giovanna Minneci, dalla quale ebbe tre figli: Giuseppina, Ernesto e Giuseppe.\nL'impegno politico.\nIn quel periodo la visione politica di Perez si orient\u00f2 dal tradizionale autonomismo siciliano all'unificazione nazionale italiana, con particolare riferimento alla forma di governo confederale da dare alla nuova entit\u00e0 politica. A spingerlo in questa direzione furono le spietate e brutali repressioni di Francesco Saverio Del Carretto, ministro di Polizia, che dopo l'insurrezione delle citt\u00e0 di Catania e di Siracusa nel 1837 pun\u00ec duramente la Sicilia dal punto di vista politico e amministrativo. Alle repressioni non sfugg\u00ec nemmeno Perez, che lavorava come funzionario della direzione della Luogotenenza siciliana, i cui vertici, conoscendone le idee anti-borboniche, lo licenziarono in tronco. A questo punto, l'ex-funzionario siciliano apr\u00ec una scuola privata di letteratura a Palermo, divenuta celebre per l'aver attratto giovani intellettuali liberali ostili al dominio borbonico, come Michele Amari, Francesco Crispi e Francesco Ferrara. \nInoltre Perez si impegn\u00f2 sempre pi\u00f9 nel giornalismo, scrivendo per giornali come \"L'Eco peloritano\", \"La Ruota\" e \"L'Osservatore\", oltre a collaborare ad alcune riviste letterarie. \nNel 1847, dietro esempio della \"Protesta del popolo delle Due Sicilie\" del napoletano Luigi Settembrini, pubblic\u00f2 l\"Appello dei Siciliani ai fratelli di Napoli\", in cui esortava i sudditi delle due parti del Regno meridionale ad unirsi contro la monarchia borbonica, finendo arrestato insieme agli altri autori del manifesto, ossia Ruggero Settimo e Vincenzo Fardella di Torrearsa. \nLiberato con lo scoppio dei moti rivoluzionari del gennaio 1848 in Sicilia, fu eletto alla Camera dei Comuni del Parlamento siciliano per la circoscrizione di Alcamo, votando il 13 aprile di quell'anno la decadenza della dinastia borbonica e l'indipendenza dell'isola. Inoltre, Perez fece parte della commissione che doveva offrire la Corona del regno di Sicilia al duca di Genova, Ferdinando di Savoia, che per\u00f2 declin\u00f2, essendo impegnato nelle operazioni belliche della Prima Guerra d'Indipendenza. Nonostante ci\u00f2, il deputato siciliano decise di restare in Piemonte per partecipare al congresso per la Confederazione italiana, svoltosi dal 10 al 27 ottobre 1848 e presieduto da Vincenzo Gioberti. Tema centrale del dibattimento fu la costituzione, secondo il progetto neoguelfo, di una confederazione di Stati italiani con un ampio decentramento che partiva dai Comuni.\nIl regno siciliano dur\u00f2 poco pi\u00f9 di un anno e nell\u2019aprile del 1849 la rivoluzione siciliana fall\u00ec per via della dura repressione operata da re Ferdinando II di Borbone: non potendo quindi tornare in Sicilia, Perez cerc\u00f2 di sensibilizzare l\u2019opinione pubblica subalpina sugli eventi dell\u2019isola e sul futuro dell\u2019Italia. Pubblic\u00f2 infatti \"La rivoluzione siciliana del 1848 considerata nelle sue ragioni e ne\u2019 suoi rapporti con la rivoluzione europea,\" che fu tradotto in molte lingue e che inglobava le teorie politiche di Perez, il quale individuava le cause della rivoluzione nella politica repressiva di Ferdinando II ed esprimeva una visione politica basata sul federalismo. \nNell'estate del 1849, Perez si trasfer\u00ec in Toscana, dove si riun\u00ec con i famigliari a Firenze, dove ottenne un impiego come funzionario delle ferrovie del Granducato di Toscana. Fu durante il periodo toscano che l'esule siciliano, fervente autonomista, insieme ad altri suoi conterranei inizi\u00f2 a guardare al Regno di Sardegna come polo di aggregazione per l'unificazione della penisola, pur chiedendo un certo grado di autonomia per la Sicilia nell'ottica di un futuro Regno italiano.\nGli incarichi parlamentari.\nTornato in Sicilia nel 1860 dopo la spedizione dei Mille, Perez collabor\u00f2 con il prodittatore Antonio Mordini per cercare di mitigare l'eccessivo centralismo sabaudo nel processo di annessione dell'isola. Il politico siciliano, infatti, propose l'annessione della Sicilia attraverso l'iniziativa di una rappresentanza parlamentare siciliana, senza passare per il plebiscito, cosa invece che il governo di Torino indisse per il 21 ottobre 1860 e che risult\u00f2 vincente per gli annessionisti. \nDopo la proclamazione del Regno d'Italia, Perez, deluso dal fatto che il nuovo Parlamento italiano non avesse accolto la richiesta autonomista siciliana, anzi avesse dato all'intero Regno un assetto amministrativo centralizzato, nel 1862 pubblic\u00f2 a Palermo \"La centralizzazione e la libert\u00e0,\" dove criticava il sistema accentrato e dimostrava come solo un sistema regionale sarebbe andato bene con la nuova realt\u00e0 italiana.\nNonostante le critiche al governo, Perez continu\u00f2 la sua carriera da funzionario nel nuovo apparato statale: dal 1862 al 1865 fu infatti procuratore generale della Gran Corte dei conti di Palermo, mentre nel 1867 Agostino Depretis, all'epoca ministro delle Finanze, lo nomin\u00f2 direttore del Consiglio supremo del contenzioso amministrativo; lo stesso anno Francesco Ferrara, successore di Depretis al ministero, lo cre\u00f2 consigliere alla Corte dei conti di Firenze. \nFu eletto deputato alla Camera del Regno d'Italia nel 1862 per il collegio di Acireale e nel 1865 per quello di Palermo II, ma entrambe le volte venne sempre dichiarato ineleggibile, per via delle cariche amministrative che ricopriva. In questi anni, Perez produsse inoltre diversi studi su Dante, tra cui \"La Beatrice svelata\".\nNel 1869 fu eletto anche consigliere comunale di Palermo, collaborando la giunta municipale del sindaco Domenico Peranni, di idee regionaliste, mentre il 15 novembre 1871 venne nominato senatore del Regno da re Vittorio Emanuele II di Savoia dietro proposta del Presidente del Consiglio Giovanni Lanza, che voleva coinvolgerlo nei suoi progetti di riforma amministrativa decentrata. Eletto sindaco di Palermo nel novembre del 1876 grazie ad una coalizione tra autonomisti e cattolici, durante il suo mandato, durato un biennio, Perez contribu\u00ec all\u2019ammodernamento della citt\u00e0, completando il Teatro Massimo e il prolungamento del viale della Libert\u00e0.\nFu poi ministro dei lavori pubblici del Regno d'Italia nel secondo governo Depretis (26 dicembre 1877 - 24 marzo 1878) e ministro dell'Istruzione Pubblica nel secondo governo Cairoli (1879). In seguito ai nuovi incarichi ministeriali, diede le dimissioni dalla carica di sindaco, che fu assunta da un altro esponente autonomista, il senatore Giovanni Raffaele. Come titolare del dicastero dei lavori pubblici, si batt\u00e9 per la continuazione dei lavori della Ferrovia Palermo-Catania. Dopo la caduta del governo Cairoli, il senatore italiano si ritir\u00f2 a vita privata. \nPresidente della Societ\u00e0 Siciliana per la Storia Patria dal 1875, Perez visse gli ultimi anni della sua vita a Santa Flavia, presso Palermo, dove mor\u00ec il 17 febbraio 1892, a due giorni dal suo ottantesimo compleanno.\nRiconoscimenti.\nDopo la sua morte, nella piazza antistante la stazione ferroviaria di Santa Flavia fu eretto un monumento in suo onore, costituito da un busto marmoreo opera dello scultore Francesco Sorgi, posto su un alto basamento con fregi \"a nastro\" in stile \"liberty\"."}
{"id": "761209", "revid": "1305772", "url": "https://it.wikipedia.org/wiki?curid=761209", "title": "Does This Look Infected?", "text": "Does This Look Infected? \u00e8 il secondo album in studio del gruppo musicale canadese Sum 41, pubblicato il 26 novembre 2002 dalla Island Records e dalla Mercury Records.\nIl disco.\nLa copertina per \"Does This Look Infected?\" (raffigurante Steve Jocz rappresentato come zombie) \u00e8 stata scelta mesi prima del titolo. L'album fu ritardato a lungo dall'etichetta perch\u00e9 il gruppo non aveva ancora scelto il titolo dell'album. Deryck scelse successivamente il nome \"Does This Look Infected?\", dopo che gli altri componenti risero all'idea e lo scelsero come nome della pubblicazione.\nNell'album, la band attraversa varie tematiche: \"A.N.I.C.\" \u00e8 una canzone offensiva su Anna Nicole Smith. Il titolo sta per \"Anna Nicole Is a Cunt\" (letteralmente, \"Anna Nicole \u00e8 una stronza\"); \"All Messed Up\" parla del numero impressionante di omicidi in America, \"The Hell Song\" parla di un amico del gruppo che ha contratto il virus dell'AIDS, \"Still Waiting\" tratta della guerra in Afghanistan, mentre \"Over My Head (Better Off Dead)\" racconta di chi commette reati e il mattino dopo non se ne ricorda.\nIl genere dell'album si sposta su sonorit\u00e0 pi\u00f9 aggressive ed elaborate, attingendo sia dal punk rock che dal metal, discostandosi leggermente dal precedente lavoro della band \"All Killer No Filler\".\nDVD.\nEsiste una versione con un DVD incluso con il percorso dei loro album in un concerto al London Astoria. Comprende le canzoni \"Fat Lip\", \"Never Wake Up\", \"Machine Gun\", \"In Too Deep\" ed altre.\nAnche la versione inedita contiene un DVD bonus, \"Cross the T's and Gouge Your I's\", che, come il disco, \u00e8 una \"produzione Lucifero\", e contiene il percorso della band alter ego dei Sum 41, i \"Pain for Pleasure\", intitolato \"Reign in Pain\", e vari spezzoni divertenti come \"Going Going Gonorrhea\", \"Campus Invasion\" e \"Pizza Heist and Other Crap\". Nel DVD sono incluse inoltre le tracce dei Pain for Pleasure \"Reign in Pain\" e \"WWVII Parts 1 &amp; 2\", le canzoni degli Autopilot Off \"Long Way to Fall\" e \"Nothing Frequency\", \"Short Fuse\" e \"Ill Blood\" dei No Warning ed alcuni collegamenti web.\nTracce.\nTesti e musiche dei Sum 41."}
{"id": "761210", "revid": "92723", "url": "https://it.wikipedia.org/wiki?curid=761210", "title": "Luigi Corti", "text": "Fu senatore del regno d'Italia nella XIII legislatura.\nFu Ministro degli Affari Esteri del Regno d'Italia nel Governo Cairoli I. Rappresent\u00f2 l'Italia al Congresso di Berlino (12 giugno-13 luglio 1878): con il Trattato che ne segu\u00ec, l'Austria-Ungheria si assicur\u00f2 l'occupazione della Bosnia e dell'Erzegovina, la Gran Bretagna l'isola di Cipro, la Francia garanzie sulla Tunisia, mentre l'Italia non riusc\u00ec ad ottenere nulla.\nCorti pales\u00f2 la sua inquietudine al ministro degli Esteri tedesco Bernhard Ernst von B\u00fclow che gli chiese il motivo per cui non pensava all'occupazione di Tunisi (allora possedimento ottomano), previo accordo con la Gran Bretagna. Corti rispose che ci\u00f2 avrebbe portato a uno scontro con la Francia, bench\u00e9 Salisbury avesse dichiarato al secondo delegato italiano, Edoardo de Launay, che il litorale africano dell'Impero ottomano era tanto grande che sia la Francia sia l'Italia avrebbero potuto trovarvi compensi.\nCerto \u00e8 che sia Waddington sia Salisbury avanzarono l'idea di compensare l'Italia con la Tripolitania, e che il ministro francese avrebbe domandato, in cambio, un'ipoteca francese su Tunisi. Tre anni dopo la Francia occuper\u00e0 la Tunisia, nonostante il risentimento dell'Italia, che parler\u00e0 di schiaffo di Tunisi.\nCorti, per\u00f2, non poteva violare le direttive del governo e poich\u00e9 non era stato possibile ottenere compensi che favorissero l'unit\u00e0 della nazione, non conveniva accettarne di minori che avrebbero compromesso le relazioni dell'Italia con altre potenze o l'avrebbero impegnata per il futuro. Di fronte all'opinione pubblica, il delegato italiano torn\u00f2 da Berlino senza risultati: fu male accolto anche nelle vie di Milano. Venne fatto segno di attacchi pesantissimi e il 16 ottobre 1878 si dimise."}
{"id": "761214", "revid": "339392", "url": "https://it.wikipedia.org/wiki?curid=761214", "title": "Associazione Calcio Cant\u00f9", "text": ""}
{"id": "761221", "revid": "1005847", "url": "https://it.wikipedia.org/wiki?curid=761221", "title": "Enrico Pessina", "text": "Fu senatore del Regno d'Italia nella XIII legislatura.\nBiografia.\nComp\u00ec all'Universit\u00e0 di Napoli sia studi giuridici che filosofici. Fu allievo di Pasquale Galluppi, di cui cur\u00f2 l'edizione postuma della \"Storia della filosofia\", un anno dopo la morte del filosofo calabrese.\nDi idee liberali, fu oppositore dei Borboni, prendendo parte ai moti del 1848. L'anno successivo pubblic\u00f2 il suo \"Manuale di diritto costituzionale\" che gli procur\u00f2 la persecuzione della polizia e poi il carcere. Nel 1856 spos\u00f2 Giulia Settembrini, figlia di Luigi Settembrini, all'epoca del matrimonio recluso nell\u2019Isola di Santo Stefano. Nel 1860 Pessina fugg\u00ec dal Regno e risiedette a Livorno, per essere nominato l'anno dopo professore di diritto nell'Universit\u00e0 di Bologna.\nCon la caduta dei Borboni, torn\u00f2 a Napoli dove fu sostituto procuratore generale. Deputato dal 1861 e poi Senatore del Regno d'Italia dal 1876 (XIII legislatura), fu ministro dell'agricoltura, dell'industria e del commercio nel Governo Cairoli I (1878) e ministro di grazia e giustizia e culti nel Governo Depretis VI (1884-1885).\nNel 1875 fond\u00f2 la rivista giuridica \"Il Filangieri\" con Federico Persico e l'avvocato Alfonso Ridola.\nNel 1899 divenne socio dell'Accademia dei Lincei.\nMor\u00ec nel 1916 nella sua casa in via del Museo Nazionale, strada che prese in seguito il suo nome: via Enrico Pessina. Anche il palazzo dove visse e mor\u00ec \u00e8 da allora ricordato col suo nome.\nIntitolazioni.\nPresso la sede storica dell'Universit\u00e0 Federico II di Napoli c'\u00e8 un'aula a lui intitolata.\nA lui \u00e8 dedicato uno dei 229 busti di italiani illustri che ornano la passeggiata del Pincio a Roma.\nOpere.\nFra le numerose sue opere, si ricordano:"}
{"id": "761225", "revid": "1543377", "url": "https://it.wikipedia.org/wiki?curid=761225", "title": "Costituzione della Federazione Russa", "text": "La Costituzione della Federazione Russa (\u041a\u043e\u043d\u0441\u0442\u0438\u0442\u0443\u0446\u0438\u044f \u0420\u043e\u0441\u0441\u0438\u0439\u0441\u043a\u043e\u0439 \u0424\u0435\u0434\u0435\u0440\u0430\u0446\u0438\u0438, \"Konstitucija Rossijskoj Federacii\") venne emanata dopo la crisi costituzionale russa del 1993, ed adottata in seguito all'esito di un referendum nazionale il 12 dicembre del 1993, sostituendo la precedente Costituzione sovietica del 1977, in vigore dal 12 aprile 1978.\nDichiarazione di adozione.\nTesto originale in russo:\n\"\u041c\u044b, \u043c\u043d\u043e\u0433\u043e\u043d\u0430\u0446\u0438\u043e\u043d\u0430\u043b\u044c\u043d\u044b\u0439 \u043d\u0430\u0440\u043e\u0434 \u0420\u043e\u0441\u0441\u0438\u0439\u0441\u043a\u043e\u0439 \u0424\u0435\u0434\u0435\u0440\u0430\u0446\u0438\u0438, \u0441\u043e\u0435\u0434\u0438\u043d\u0451\u043d\u043d\u044b\u0435 \u043e\u0431\u0449\u0435\u0439 \u0441\u0443\u0434\u044c\u0431\u043e\u0439 \u043d\u0430 \u0441\u0432\u043e\u0435\u0439 \u0437\u0435\u043c\u043b\u0435, \u0443\u0442\u0432\u0435\u0440\u0436\u0434\u0430\u044f \u043f\u0440\u0430\u0432\u0430 \u0438 \u0441\u0432\u043e\u0431\u043e\u0434\u044b \u0447\u0435\u043b\u043e\u0432\u0435\u043a\u0430, \u0433\u0440\u0430\u0436\u0434\u0430\u043d\u0441\u043a\u0438\u0439 \u043c\u0438\u0440 \u0438 \u0441\u043e\u0433\u043b\u0430\u0441\u0438\u0435, \u0441\u043e\u0435\u0434\u0438\u043d\u044f\u044f \u0438\u0441\u0442\u043e\u0440\u0438\u0447\u0435\u0441\u043a\u0438 \u0441\u043b\u043e\u0436\u0438\u0432\u0448\u0435\u0435\u0441\u044f \u0433\u043e\u0441\u0443\u0434\u0430\u0440\u0441\u0442\u0432\u0435\u043d\u043d\u043e\u0435 \u0435\u0434\u0438\u043d\u0441\u0442\u0432\u043e, \u0438\u0441\u0445\u043e\u0434\u044f \u0438\u0437 \u043e\u0431\u0449\u0435\u043f\u0440\u0438\u0437\u043d\u0430\u043d\u043d\u044b\u0445 \u043f\u0440\u0438\u043d\u0446\u0438\u043f\u043e\u0432 \u0440\u0430\u0432\u043d\u043e\u043f\u0440\u0430\u0432\u0438\u044f \u0438 \u0441\u0430\u043c\u043e\u043e\u043f\u0440\u0435\u0434\u0435\u043b\u0435\u043d\u0438\u044f \u043d\u0430\u0440\u043e\u0434\u043e\u0432, \u0447\u0442\u044f \u043f\u0430\u043c\u044f\u0442\u044c \u043f\u0440\u0435\u0434\u043a\u043e\u0432, \u043f\u0435\u0440\u0435\u0434\u0430\u0432\u0448\u0438\u0445 \u043d\u0430\u043c \u043b\u044e\u0431\u043e\u0432\u044c \u0438 \u0443\u0432\u0430\u0436\u0435\u043d\u0438\u0435 \u043a \u041e\u0442\u0435\u0447\u0435\u0441\u0442\u0432\u0443, \u0432\u0435\u0440\u0443 \u0432 \u0434\u043e\u0431\u0440\u043e \u0438 \u0441\u043f\u0440\u0430\u0432\u0435\u0434\u043b\u0438\u0432\u043e\u0441\u0442\u044c, \u0432\u043e\u0437\u0440\u043e\u0436\u0434\u0430\u044f \u0441\u0443\u0432\u0435\u0440\u0435\u043d\u043d\u0443\u044e \u0433\u043e\u0441\u0443\u0434\u0430\u0440\u0441\u0442\u0432\u0435\u043d\u043d\u043e\u0441\u0442\u044c \u0420\u043e\u0441\u0441\u0438\u0438 \u0438 \u0443\u0442\u0432\u0435\u0440\u0436\u0434\u0430\u044f \u043d\u0435\u0437\u044b\u0431\u043b\u0435\u043c\u043e\u0441\u0442\u044c \u0435\u0451 \u0434\u0435\u043c\u043e\u043a\u0440\u0430\u0442\u0438\u0447\u0435\u0441\u043a\u043e\u0439 \u043e\u0441\u043d\u043e\u0432\u044b, \u0441\u0442\u0440\u0435\u043c\u044f\u0441\u044c \u043e\u0431\u0435\u0441\u043f\u0435\u0447\u0438\u0442\u044c \u0431\u043b\u0430\u0433\u043e\u043f\u043e\u043b\u0443\u0447\u0438\u0435 \u0438 \u043f\u0440\u043e\u0446\u0432\u0435\u0442\u0430\u043d\u0438\u0435 \u0420\u043e\u0441\u0441\u0438\u0438, \u0438\u0441\u0445\u043e\u0434\u044f \u0438\u0437 \u043e\u0442\u0432\u0435\u0442\u0441\u0442\u0432\u0435\u043d\u043d\u043e\u0441\u0442\u0438 \u0437\u0430 \u0441\u0432\u043e\u044e \u0420\u043e\u0434\u0438\u043d\u0443 \u043f\u0435\u0440\u0435\u0434 \u043d\u044b\u043d\u0435\u0448\u043d\u0438\u043c \u0438 \u0431\u0443\u0434\u0443\u0449\u0438\u043c\u0438 \u043f\u043e\u043a\u043e\u043b\u0435\u043d\u0438\u044f\u043c\u0438, \u0441\u043e\u0437\u043d\u0430\u0432\u0430\u044f \u0441\u0435\u0431\u044f \u0447\u0430\u0441\u0442\u044c\u044e \u043c\u0438\u0440\u043e\u0432\u043e\u0433\u043e \u0441\u043e\u043e\u0431\u0449\u0435\u0441\u0442\u0432\u0430, \u043f\u0440\u0438\u043d\u0438\u043c\u0430\u0435\u043c \u041a\u041e\u041d\u0421\u0422\u0418\u0422\u0423\u0426\u0418\u042e \u0420\u041e\u0421\u0421\u0418\u0419\u0421\u041a\u041e\u0419 \u0424\u0415\u0414\u0415\u0420\u0410\u0426\u0418\u0418.\"\nIn italiano:\n\"Noi, multinazionale popolo della Federazione Russa, uniti da un destino comune sulla nostra terra, affermando i diritti e le libert\u00e0 dell'uomo, la pace civile e la concordia, conservando l'unit\u00e0 statale stabilita storicamente, basandoci sui principi comunemente riconosciuti dell'uguaglianza dei diritti e dell'autodeterminazione dei popoli, onorando la memoria degli avi che ci hanno trasmesso l'amore e il rispetto per la patria, la fiducia nel bene e nella giustizia, facendo rinascere l'ordinamento statale sovrano della Russia e affermando la solidit\u00e0 del suo fondamento democratico, cercando di garantire il benessere e la prosperit\u00e0 della Russia, basandoci sulla responsabilit\u00e0 verso la nostra patria di fronte alle generazioni presenti e future, riconoscendoci parte della comunit\u00e0 internazionale, approviamo la COSTITUZIONE DELLA FEDERAZIONE RUSSA.\"\nStruttura.\nLa costituzione \u00e8 divisa in due sezioni."}
{"id": "761226", "revid": "486946", "url": "https://it.wikipedia.org/wiki?curid=761226", "title": "A.S. Calcio Enna", "text": ""}
{"id": "761227", "revid": "118707048", "url": "https://it.wikipedia.org/wiki?curid=761227", "title": "Dra\u017een Boli\u0107", "text": "Carriera.\nClub.\nHa iniziato la carriera nel con cui ha vinto tre volte il campionato di Jugoslavia (1994, 1996, 1997) e due volte la coppa di Jugoslavia (1994, 1998), dimostrando anche buoni colpi offensivi andando a rete in ben 25 occasioni.\nViene portato in Italia dalla nell'estate del 1998, di cui diventa subito una pedina importante, giocando tre campionati (uno di Serie A e due di Serie B). Nel 2002 passa all', con cui gioca altri due campionati di Serie B e un altro di Serie A.\nDopo la retrocessione della squadra marchigiana nella stagione 2003-2004, viene acquistato dal , con cui vive una stagione conclusasi con la sconfitta nei play-out retrocessione.\nDopo una sola stagione sotto i Colli Berici, passa al , in serie C1. Gioca nel Lanciano per ben 5 stagioni collezionando 102 presenze e segnando 10 gol.\nNazionale.\nHa giocato 7 partite con la Nazionale jugoslava tra il 1995 e il 2000."}
{"id": "761230", "revid": "330019", "url": "https://it.wikipedia.org/wiki?curid=761230", "title": "Dipartimento di Genova", "text": "Il dipartimento di Genova fu uno delle province dell'Impero francese di Napoleone Bonaparte. Fu costituito il 13 giugno 1805 con parte della ex Repubblica Ligure, annessa all'Impero, e parte del dipartimento di Marengo, gi\u00e0 appartenente alla Francia (costituito nel 1801) e in quell'occasione ridefinito nei suoi confini. Dalla Repubblica Ligure provenivano le citt\u00e0 di Genova e Novi, dal dipartimento di Marengo invece le citt\u00e0 di Bobbio, Tortona e Voghera con i rispettivi territori.\nQuesto dipartimento, come i suoi analoghi, era diviso in Circondari (\"arrondissement\") e in Cantoni. La suddivisione era la seguente:\nA capo di questo Dipartimento Napoleone nomin\u00f2 come prefetto l'aristocratico Girolamo Luigi Durazzo.\nIl dipartimento di Genova fu soppresso a seguito della caduta di Napoleone, con il ripristino dei precedenti regimi (tra cui la Repubblica di Genova, tra l'aprile e il dicembre 1814) ed in seguito alle decisioni del Congresso di Vienna del 1815 il suo territorio entr\u00f2 a far parte del Regno di Sardegna.\nAttualmente il suo territorio \u00e8 diviso tre le regioni Liguria, Piemonte, Lombardia ed Emilia-Romagna e le province di Genova, Alessandria, Pavia e Piacenza"}
{"id": "761232", "revid": "287204", "url": "https://it.wikipedia.org/wiki?curid=761232", "title": "Drazen Bolic", "text": ""}
{"id": "761235", "revid": "1005847", "url": "https://it.wikipedia.org/wiki?curid=761235", "title": "Federico Seismit-Doda", "text": "Biografia.\nNato da un'agiata famiglia veneta nella Dalmazia austriaca voluta dal Congresso di Vienna (1815), il padre Dionisio Seismit era un avvocato di Spalato, fervente patriota cos\u00ec come la madre Angela Doda, intellettuale della borghesia zaratina, particolarmente amata dai figli che vollero aggiungere il suo cognome a quello paterno. Trascorse gli anni della formazione scolastica in vari istituti di Venezia, Spalato e Zara, dove si licenzi\u00f2 in filosofia, e nel 1843 si trasfer\u00ec all'Universit\u00e0 degli Studi di Padova per seguire le orme paterne studiando legge. Qui in realt\u00e0 si occup\u00f2 di poesia e teatro, fu tra i collaboratori del periodico culturale \"Caff\u00e8 Pedrocchi\" e, sospettato dalla polizia austriaca per i suoi scritti, per le relazioni con i patrioti Daniele Manin e Niccol\u00f2 Tommaseo e per le agitazioni seguite all'elezione del \"papa liberale\" Pio IX, sul finire del 1847 fu arrestato a Venezia e poi \"confinato\" a Trieste.\nDi fede repubblicana e mazziniana, partecip\u00f2 alla prima guerra d'indipendenza contribuendo all'insurrezione di Venezia, combattendo contro gli austriaci a Treviso e Vicenza (avrebbe poi ricordato questi eventi nel volume autobiografico \"I volontarii veneziani\") e perorando la causa a Milano, Lugano, Parigi, in Belgio, con tale impegno che, \u00abesclusi dal nemico rioccupante la debellante Venezia soli \"Quaranta\" cittadini dall'amnistia, fra i Quaranta fu compreso anche questo giovinetto di ventiquattr'anni!\u00bb Ripar\u00f2 allora con altri esuli in Toscana, dove collabor\u00f2 al quotidiano fiorentino \"L'Alba\", e nel 1849 fu tra i difensori della Repubblica Romana, a Porta San Pancrazio al fianco di Giuseppe Garibaldi.\nRiprese poi per vari anni la vita da esule, dapprima in Grecia e dal marzo 1850 in Piemonte, a Torino, dove si un\u00ec in matrimonio con Bianca da Camino, sua fedele compagna sin dagli anni del confinamento a Trieste, collabor\u00f2 a vari giornali e riviste come \"La Concordia\", il \"Progresso\" e il \"Diritto\", finch\u00e9, grazie agli amici triestini, non venne assunto dall'impresa di assicurazioni RAS, che gli garant\u00ec un impiego dirigenziale insieme alla tranquillit\u00e0 economica. Sul piano politico rimase a lungo appartato, mentre nel frattempo andava maturando, come del resto molti altri patrioti di fede mazziniana o repubblicana (da Garibaldi a Manin e Tommaseo), l'accettazione dell'idea di un'Italia unita sotto la guida di Casa Savoia. Per ragioni di salute non pot\u00e9 tuttavia partecipare alla seconda guerra per l'indipendenza, cui invece prese parte, e con onore, il fratello Luigi. Massone, membro della loggia \"La Concordia\" di Firenze, nel 1863 fu tra i fondatori della loggia \"Bandiera e Moro\" di Firenze e ne fu il primo maestro venerabile. Di fronte al mancato completamento dell'unit\u00e0 italiana (per l'assenza di Roma e di tutto il Veneto fino alla Dalmazia), decise di farsi propugnatore politico di tale diffusa aspirazione entrando in Parlamento. Eletto deputato nel 1865 nel collegio di Comacchio, e dal 1882 in quello di Udine, fu sempre riconfermato tra gli esponenti della Sinistra storica (quella degli amici di giovent\u00f9 Depretis, Crispi, Cairoli e Zanardelli) fino alla morte, risultando sempre rieletto per quasi trent'anni.\nNella veste di deputato si occup\u00f2 prevalentemente di questioni finanziarie, tra le quali grande risonanza ebbe una sua interpellanza del 1868 da cui prese avvio una vera e propria \"inchiesta sul corso forzoso\" della moneta cartacea, in cui intervennero i pi\u00f9 illustri nomi della finanza italiana del tempo. A partire poi dal 1876, quando la cosiddetta \"rivoluzione parlamentare\" port\u00f2 al governo gli uomini della sinistra, anche al Seismit-Doda vennero affidati importanti incarichi pubblici: sottosegretario alle finanze nel primo governo Depretis (1876-1877), nel 1878 divenne ministro delle finanze nel governo Cairoli I, con l\"interim\" del tesoro, e favor\u00ec la progressiva abolizione della tassa sul macinato (che pochi anni prima aveva innescato la caduta della Destra storica) e una pi\u00f9 equa distribuzione del gravame tributario. Dopo l'annessione di Roma al Regno d'Italia, era stato anche eletto per ben quattro mandati alla carica di consigliere comunale nella capitale; e cos\u00ec, caduto il primo governo Cairoli, accett\u00f2 l'assessorato alle finanze nella giunta capitolina.\nNel marzo 1889 torn\u00f2 di nuovo al ministero delle finanze col secondo governo Crispi, e il suo primo provvedimento fu un disegno di legge che, introducendo le tariffe differenziali, riformava il confuso regime doganale italiano, figlio dei diversi regolamenti dei vari stati preunitari. Tuttavia, i ben noti sentimenti irredentisti del Seismit-Doda cozzavano contro la politica del Crispi, che, sostenitore invece della triplice alleanza con Austria e Germania, aveva ordinato lo scioglimento dei vari comitati irredentisti e la proibizione di ogni loro manifestazione. Il dissidio esplose nel settembre 1890, quando il Seismit-Doda, partecipando a un banchetto indetto in suo onore a Udine, manifest\u00f2 un tacito appoggio alla causa degl'italiani viventi in Dalmazia e nelle altre \"terre irredente\". Appresa la notizia, Crispi telegraf\u00f2 al ministro invitandolo a lasciare l'esecutivo per incompatibilit\u00e0 politica. Seismit-Doda cerc\u00f2 di resistere, fidando forse nell'amicizia personale col re Umberto I di Savoia, ma Crispi, dopo un accalorato colloquio col sovrano, ne ottenne l'esonero per decreto regio il 14 settembre. Il suo posto fu cos\u00ec preso da Giovanni Giolitti.\nTre anni dopo, affranto per la morte del fratello Luigi e della moglie Bianca, malato, stanco e ancora risentito con Crispi, mor\u00ec a Roma, dove venne sepolto nel cimitero del Verano, nell'area detta Pincetto."}
{"id": "761236", "revid": "1318658", "url": "https://it.wikipedia.org/wiki?curid=761236", "title": "Kvarken", "text": "Con il termine Kvarken (in svedese) o Merenkurkku (in finlandese, lett. \"collo del mare\") viene identificata la regione di mare corrispondente alla parte pi\u00f9 stretta del Golfo di Botnia, fra la Svezia e la Finlandia. La profondit\u00e0 delle acque di questa regione \u00e8 di soli 25 metri circa, e qui si verifica un inusuale sollevamento della crosta terrestre pari a circa 1 centimetro l'anno, fra i maggiori registrati nel mondo.\nL'arcipelago dello Kvarken, composto da isole appartenenti a Svezia e Finlandia, \u00e8 stato inserito nell'elenco dei Patrimoni dell'umanit\u00e0 dell'UNESCO nel 2006, come estensione della H\u00f6ga kusten (un tratto di costa sul lato svedese del Golfo di Botnia, fondamentale per lo studio dell'isostasia).\nLa parte finlandese dell'arcipelago \u00e8 costituita da una miriade di piccole isole, quasi tutte disabitate. Nella parte svedese, invece, il numero di isole \u00e8 minore, ma esse hanno coste pi\u00f9 scoscese rispetto alle isole orientali.\nStoricamente l'arcipelago dello Kvarken era utilizzato come punto di transito per la consegna della posta tra la Svezia e la Finlandia quando il Golfo di Botnia era ghiacciato, soprattutto quando le due nazioni erano unite sotto il dominio svedese.\nNel gruppo di isole al centro dell'arcipelago (chiamato Vals\u00f6rarna in svedese o \"Valassaaret\" in finlandese) si trova il faro di Vals\u00f6rarna, alto 36 metri, progettato da Henry LePaute, che lavorava nello studio ingegneristico di Gustave Eiffel. La somiglianza fra la struttura del faro (costruito nel 1885) e quella della Torre Eiffel (costruita nel 1889) \u00e8 molto evidente. Come la maggior parte dei fari finnici, anche questo oggi \u00e8 automatizzato.\nNegli ultimi anni \u00e8 stata proposta la costruzione di un ponte per unire le coste svedesi e finlandesi, sfruttando la presenza dell'arcipelago dello Kvarken. L'ambizioso progetto prevederebbe la costruzione in serie di 3 diversi ponti, per una lunghezza complessiva di circa 40 chilometri, ma \u00e8 stato giudicato troppo costoso (bench\u00e9 interessante) da entrambi i governi coinvolti."}
{"id": "761239", "revid": "287204", "url": "https://it.wikipedia.org/wiki?curid=761239", "title": "Agog\u00f4", "text": "Lagog\u00f4 \u00e8 uno strumento a percussione della famiglia degli idiofoni originario della Nigeria e successivamente diffusosi in Brasile con lo stesso nome e a Cuba con il nome di og\u00e0n o ek\u00f3n.\nIl nome principale deriva da \"akoko\", termine brasiliano (lingua nage) che significa \"misuratore di tempo\". \u00c8 formato da due o pi\u00f9 campane di ferro senza batacchio di dimensioni conico allungate e grandezze diverse, uniti alla base da una connessione che funge anche da impugnatura. Lo si suona reggendolo in mano (per attutire le vibrazioni) e percuotendolo con il lato di una bacchetta in legno o in ferro alla ricerca dei punti di migliore sonorit\u00e0.\nIl ruolo principale di questo strumento \u00e8 l'esecuzione di una frase ritmica invariata chiamata generalmente chiave, che serve a dare il ritmo sul quale si basa l'andamento generale di una danza.\nModelli ritmici.\nIl pattern 1 \u00e8 il modello pi\u00f9 basilare o archetipo. \u00c8 la forma 4/4 di ci\u00f2 che \u00e8 noto in etnomusicologia come modello standard, e conosciuto a Cuba come clave. Il pattern 1 \u00e8 utilizzato nel maculel\u00ea e in alcuni ritmi di Candombl\u00e9 e Macumba. Il pattern 2 \u00e8 utilizzato nell'afox\u00ea e pu\u00f2 essere pensato come il motivo 1 impreziosito da quattro tratti aggiuntivi. Il pattern 3 \u00e8 usato nella Batucada. Il pattern 4 \u00e8 la campana in maracatu e pu\u00f2 essere pensato come il motivo 1 abbellito da quattro tratti aggiuntivi."}
{"id": "761240", "revid": "1543377", "url": "https://it.wikipedia.org/wiki?curid=761240", "title": "Bushmeat", "text": "Bushmeat \u00e8 una parola inglese che significa \"carne di selvaggina\" (letteralmemte \"carne da cespuglio\").\nIl termine viene utilizzato per indicare la carne degli animali selvatici terrestri uccisi nelle foreste tropicali di Asia, Africa e Sudamerica, per la sussistenza o per la vendita nei mercati locali. In origine il termine si applicava alla sola carne venduta in Africa occidentale.\nLe popolazioni africane cacciano gli animali da tempo immemorabile, ma la recente introduzione delle armi da fuoco ha portato fin quasi all'estinzione alcune specie. Parte della carne arriva anche sui mercati occidentali, rendendo il problema di portata internazionale (la cosiddetta \"bushmeat crisis\").\nLe specie cacciate pi\u00f9 comunemente sono primati, ungulati, roditori ed uccelli. La composizione della \"bushmeat\" varia in base a fattori geografici (per esempio, in Sudamerica i primati sono assenti), alle preferenze del cacciatori ed ai loro tab\u00f9.\nLa caccia si svolge nelle dense foreste pluviali. Di tutte le specie cacciate, quelle che hanno fatto pi\u00f9 eco nel mondo sono i grandi primati africani: Gorilla, scimpanz\u00e9 e bonobo.\nMolte associazioni, sia a livello internazionale (WWF) che locale, si impegnano nel sensibilizzare la popolazione locale sugli effetti della caccia sulle popolazioni di animali, oltre che sull'intelligenza di queste scimmie e sulla loro capacit\u00e0 di provare sentimenti simili a quelli dell'uomo. Sono anche state lanciate iniziative per la cura degli animali rimasti orfani a causa dei bracconieri: allevati in appositi orfanotrofi, questi animali vengono poi reinseriti in natura una volta raggiunta l'et\u00e0 adulta.\nUn forte contributo al fenomeno\" \"bushmeat\"\" \u00e8 dato dalle grandi compagnie minerarie e del legname. Costruendo strade e ferrovie attraverso le foreste, queste compagnie hanno facilitato ai cacciatori l'accesso a zone prima inaccessibili. Contemporaneamente, virus precedentemente isolati dalla foresta vergine sono venuti in contatto con l'uomo, assumendo forma di epidemia (\u00e8 il caso dell'Ebola)."}
{"id": "761248", "revid": "729019", "url": "https://it.wikipedia.org/wiki?curid=761248", "title": "Cesare Bonelli", "text": "Biografia.\nNacque a Torino il 3 gennaio 1821, figlio di Franco Andrea e Fernanda d'Ancona. Tra il 1830 e il 1841 frequent\u00f2 l'Accademia militare di Torino, perfezionandosi poi alla Scuola d'applicazione d'artiglieria e genio di Torino (1843-1845).\nSottotenente allo scoppio della prima guerra d'indipendenza, ottenne una Medaglia d'argento al valor militare per il coraggio dimostrato durante la battaglia di Goito (30 maggio 1848). Promosso tenente fu assegnato al servizio presso il Governo provvisorio di Milano, partecipando successivamente alla breve campagna del 1849 che culmin\u00f2 nella battaglia di Novara.\nMaggiore alla scoppio della seconda guerra d'indipendenza fu assegnato al Reggimento artiglieria da piazza, assumendo a partire dal 31 gennaio 1860, il comando dell'artiglieria presente nelle provincia emiliane. Il 7 novembre successivo fu promosso tenente colonnello, partecipando alla campagna nell'Italia del sud dove si distinse durante gli assedi delle piazzaforti di Gaeta e Messina. Durante l'assedio di Gaeta rimase seriamente ferito e fu decorato con una seconda Medaglia d'argento al valor militare, mentre per la sua opera durante quello di Messina ottenne la Croce di Cavaliere dell'Ordine militare di Savoia.\nNel 1862 fu promosso colonnello assumendo il comando del 1\u00ba Reggimento d'artiglieria, passando l'anno successivo al comando del 6\u00b0. Nel 1866, allo scoppio della terza guerra d'indipendenza, assunse il comando dell'artiglieria del I Corpo d'armata del generale Giacomo Durando. Nel corso della battaglia di Custoza del 24 giugno copr\u00ec con i suoi pezzi d'artiglieria la ritirata delle truppe su Valeggio ritardando l'avanzata del nemico fino a quando un ordine perentorio del generale Giuseppe Sirtori gli impose di ritirarsi sulla riva destra del fiume Mincio. Nominato Ufficiale dell'Ordine militare di Savoia il 6 dicembre 1866, nel 1868 fu nominato maggiore generale assumendo il comando dell'artiglieria di Milano, passando poi a quella di Napoli e infine di Torino. Tenente generale nel 1877 assunse il comando della Divisione territoriale di Verona.\nCon la crisi ministeriale conseguente al Congresso di Berlino il Presidente del Consiglio dei Ministri Benedetto Cairoli lo chiam\u00f2 a sostituire il generale Giovanni Bruzzo nella carica di Ministro della guerra nel suo primo governo. Mantenne tale incarico anche nei successivi governi Cairoli II e Cairoli III, ricoprendo ad interim anche quello di Ministro della Marina nel Cairoli II.\nNominato Senatore del Regno d'Italia il 20 novembre 1879, lasci\u00f2 il dicastero della guerra il 13 luglio 1880, quando ritorn\u00f2 a ricoprire l'incarico di comandante della divisione territoriale di Verona. Tra il 1885 e il 1889 ricopr\u00ec l'incarico di comandante dell'XI Corpo d'armata di Bari, venendo posto in posizione ausiliaria nel novembre 1889.\nDivenuto membro supplente del Consiglio (19 marzo 1874-11 luglio 1877) e poi Presidente dell'Ordine militare di Savoia, si spense ad Orvieto il 1\u00ba ottobre 1904, venendo in seguito seppellito nell'area monumentale del cimitero di Anagni, citt\u00e0 d'origine del genero, tenente colonnello Enrico Sibilia."}
{"id": "761250", "revid": "31360", "url": "https://it.wikipedia.org/wiki?curid=761250", "title": "Fullerite ultradura", "text": ""}
{"id": "761255", "revid": "729019", "url": "https://it.wikipedia.org/wiki?curid=761255", "title": "Enrico Di Brocchetti", "text": "Biografia.\nNacque a Napoli l'8 novembre 1817, figlio del barone Giuseppe, e della signora Elisabetta Baccuet. Il 3 settembre 1827, all'et\u00e0 di dieci anni, fu ammesso a frequentare il prestigioso primo collegio dell'Accademia di marina di Napoli da cui usc\u00ec il 9 agosto 1834 con il grado di guardiamarina. Quattro anni dopo, il 13 febbraio 1838, divenne brigadiere guardiamarina. Gi\u00e0 dalla prima nomina fu destinato a prestare servizio presso il reale corpo dei cannonieri di marina e vi svolse la prima parte della sua carriera nella Real Marina del Regno delle Due Sicilie. Alfiere di vascello il 24 ottobre 1840, tenente di vascello l'11 maggio 1848, partecip\u00f2 alla prima guerra d'indipendenza italiana. L'8 aprile 1857 fu promosso capitano di fregata e due anni dopo assunse il comando della pirofregata \"Ettore Fieramosca\" destinato a scortare la corvetta \"Stromboli\" che a bordo trasportava Silvio Spaventa, Luigi Settembrini, Carlo Poerio ed altri condannati politici esiliati in America, via Cadice. La missione gli frutt\u00f2 gli elogi della Corona borbonica.\nPer volont\u00e0 del re nell'aprile del 1859 entr\u00f2 a far parte del Consiglio di guerra e marina delle Due Sicilie (13 aprile-24 maggio 1859, e 16 giugno-20 luglio 1859) per assumere, nel settembre dello stesso anno, l'importante incarico di sottoispettore per gli armamenti. Nel maggio dell'anno successivo assunse il comando dell'Istituto di marina, e nel mese di agosto fu promosso brigadier generale e assunse il comando di una fregata, venendo poi destinato di nuovo al settore degli armamenti, ed infine riassumendo il comando del Collegio di marina.\nNel frattempo Giuseppe Garibaldi aveva raggiunto Napoli, ed un buon numero di ufficiali militari, sia dell'esercito che della marina, tra cui lui, decisero di passare alla causa nazionale entrando al servizio del dittatore. Fu promosso capitano di vascello di prima classe il 18 ottobre 1860, anche se nel successivo mese di novembre un decreto di Camillo Benso, conte di Cavour annull\u00f2 il provvedimento adottato da Garibaldi. Nell'aprile 1861, con la definitiva costituzione della Regia Marina fu nuovamente promosso capitano di vascello di prima classe ed insignito del titolo di Cavaliere dell'Ordine dei Santi Maurizio e Lazzaro Comandante del Collegio di marina (5 ottobre 1860-16 maggio 1861) fu poi nominato capo di stato maggiore del Dipartimento marittimo meridionale a Napoli, intervallato dal comando delle pirofregate \"Garibaldi\", \"Maria Adelaide\" e \"San Martino\", e poi, dal 15 febbraio al 30 ottobre 1864, fu comandante della Regia Scuola di Marina di Genova. La sua carriera, in una marina al cui interno vi erano polemiche regionalistiche, fu regolare e scandita da promozioni ed incarichi di prestigio. Tali incarichi tecnici non lo misero a contatto con il mondo della politica, ma ne fecero uno dei pi\u00f9 importanti uomini della Regia Marina.\nL'anno seguente fu nominato contrammiraglio, entrando a far parte del consiglio dell'Ammiragliato (20 novembre 1865-3 maggio 1866), l'organo tecnico in cui si discuteva delle principali questioni riguardanti la flotta, e capo di stato maggiore della squadra di evoluzione. Nell'imminenza dello scoppio della terza guerra d'indipendenza italiana, il 16 maggio 1866 assunse la direzione generale del servizio militare presso il Ministero della Marina, mettendosi particolarmente in luce tanto da divenire praticamente un sottosegretario e il consulente tecnico d'allora Ministro della Marina Agostino Depretis. Ebbe un certo ruolo di consulente militare nelle settimane che portarono alla battaglia di Lissa, e quando nel maggio 1866 ricevette alcune le lamentele dell'ammiraglio Giovanni Vacca a proposito di certe disposizioni impartite dall'ammiraglio piemontese Carlo Pellion di Persano, decise di non intercedere per il Vacca presso il ministro Depretis, nonostante l'amicizia personale che lo legava all'ex ufficiale borbonico. Dopo l'esito negativo dello scontro di Lissa si espose personalmente per difendere l'onore della marina, e della nota \"Relazione\" da lui firmata, pubblicata nella \"Gazzetta ufficiale\" del 2 agosto 1866, disse: \"non pu\u00f2 dirsi che l'Armata abbia ottenuto una vittoria, non avendo preso possesso di Lissa e non avendo distrutto la squadra nemica, certo \u00e8 per\u00f2 che una vittoria non la ottenne il nemico e certo del pari che la battaglia di Lissa sar\u00e0 sempre ricordata con molto onore per la Marina italiana...\". Fu Presidente della Commissione amministrativa marittima per le Province venete dal 10 ottobre 1866 al 24 febbraio 1867.\nTra il 1867 e il 1874 la sua carriera continu\u00f2 brillantemente. Per circa due anni fu membro del Consiglio superiore della Marina (6 gennaio 1868-31 gennaio 1870), l'organismo di supervisione delle scelte tecniche e strategiche istituto dopo la negativa campagna del 1866 dal ministro Depretis. Nel 1870 assunse il comando del terzo dipartimento marittimo di Venezia, e tre anni dopo, promosso viceammiraglio,divenne comandante della squadra permanente della flotta militare italiana. Alzata la sua insegna sulla nave da battaglia \"Roma\", nell'agosto 1873 salp\u00f2 da Cagliari con la sua squadra per raggiungere Cartagena, in Spagna, citt\u00e0 allora sconvolta da una sollevazione antirepubblicana e in cui gli insorti, che si erano impadroniti di alcune navi da battaglia all'ancora nel porto, potevano costituire una minaccia per la navigazione nel Mediterraneo occidentale. \nPer il suo comportamento al comando della squadra permanente, e nella vicenda di Cartagena, fu nominato senatore del Regno il 15 novembre 1874 e poi ad aiutante di campo onorario del re nel 1876. In quanto militare \"tecnico\" fu poco presente alla vita del Senato del Regno, mantenendo, sino alla cos\u00ec detta \"rivoluzione parlamentare\" del marzo 1876, un contegno fermamente filogovernativo, appoggiando fedelmente il Presidente del Consiglio Marco Minghetti e il Ministro della Marina Simone Pacoret de Saint-Bon. \nDopo aver lasciato il comando della squadra permanente assunse il comando del secondo dipartimento marittimo di Napoli, e nel 1876 assunse la presidenza del Consiglio superiore di Marina (6 gennaio 1868-31 gennaio 1870). Ricoprendo tale incarico cerc\u00f2 di agevolare i programmi e le leggi navali del ministro. Nel 1877 fu lui a relazionare il consiglio sull'armamento necessario per la nuova nave da battaglia \"Italia\", sul calibro dei cannoni e sulla costruzione delle corazzate \"Caio Duilio\" e \"Enrico Dandolo\", considerate le prime \"grosse navi\" italiane. Nel marzo 1878, durante la difficile crisi politica del gabinetto retto da Depretis, fu nominato Ministro della Marina nel nuovo primo governo di Benedetto Cairoli.\nNei giorni precedenti la composizione definitiva del nuovo gabinetto i candidati pi\u00f9 probabili a reggere il ministero erano Benedetto Brin o il contrammiraglio Federico Martini, e la sua scelta fu certamente favorita dalla Corona, interessata ad avere, nei tre dicasteri chiave di un governo considerato decisamente orientato a sinistra, uomini di sua fiducia.\nPochi giorni il suo insediamento present\u00f2 una serie di disegni di legge, tra i quali quello per il \"riordinamento del personale della R. Marina\" e quello per l'\"Ordinamento degli arsenali della R. Marina\". Di questi due venne approvato solo il primo.\nRimase alla guida del dicastero per breve tempo, 24 marzo-24 ottobre 1878, e ci\u00f2 non gli permise di lasciare una propria impronta personale, ma assegn\u00f2 a Benedetto Brin e a Felice Mattei una missione esploratrice sullo stato della flotta in Francia e Gran Bretagna. Con gli altri due colleghi rappresentanti della Destra nel gabinetto, Luigi Corti, ministro degli Affari esteri, e Giovanni Bruzzo, Ministro della guerra, si dimise il giorno dopo la pronuncia del discorso a Pavia di Cairoli, il 15 novembre 1878, in quanto il presidente del Consiglio aveva definito improduttive le spese militari e perch\u00e9 convinto che la libert\u00e0 di associazione e di riunione concessa dal governo potesse finire per pregiudicare la disciplina militare.\nLa fine della sua esperienza politica e ministeriale concise anche quella della sua carriera militare, in quanto, pochi mesi dopo, nel 1879 chiese egli stesso di essere messo a riposo. Membro della Giunta d'inchiesta per la Marina mercantile (8 aprile 1881-25 settembre 1882), si spense a Torre del Greco il 18 novembre 1885."}
{"id": "761260", "revid": "1482985", "url": "https://it.wikipedia.org/wiki?curid=761260", "title": "Diego Tajani", "text": "Biografia.\nFiglio di Giuseppe Tajani e Teresina Fattizza, si laure\u00f2 in giurisprudenza nel 1850 ed esercit\u00f2 la professione di avvocato; nel 1858 accett\u00f2 di assumere la difesa di Giovanni Nicotera e degli altri superstiti della spedizione di Sapri, riuscendo a mitigare le loro pene. Per questo motivo, Tajani fu perseguitato dalla polizia borbonica e dovette andare in esilio in Piemonte, dove entr\u00f2 a far parte della magistratura subalpina. Nel 1859 partecip\u00f2 come volontario nella Seconda Guerra d'Indipendenza, dapprima come soldato semplice, venendo promosso uditore militare col grado di colonnello.\nTornato a fare il magistrato, Tajani fece una rapida carriera dopo l'Unit\u00e0 d'Italia, quando divenne procuratore generale della Corte d'appello di Catanzaro dal 1867 al 1869, e di quella di Palermo dal 1867 al 1871. Durante il periodo palermitano, Tajani fu uno dei primissimi magistrati a combattere contro la mafia, cercando di fronteggiare la collusione tra parte della polizia e la malavita organizzata e denunciando le coperture assicurate a esponenti mafiosi dalla politica locale e nazionale.\nEletto deputato nel 1874 per il collegio di Amalfi, il giurista calabrese fece una rapida carriera politica: Ministro di grazia e giustizia nel biennio 1878 - 1879 e ancora dal 1885 al 1887 nei gabinetti Depretis, propose l'abolizione del collegi uninominali; vicepresidente della Camera dei deputati dal 1876 al 1880 e dal 1881 al 1886; e infine senatore dal 25 gennaio 1896 per decreto di re Umberto I.\nAnche come politico Tajani prese parte a numerosi processi: nel 1875 difese Raffaele Sonzogno nel processo contro Giuseppe Luciani, nel 1878 fu il difensore di Francesco Crispi, accusato di bigamia, nel 1879 ottenne per Giovanni Passannante, attentatore di Umberto I, la grazia sovrana, e infine si occup\u00f2 del divorzio di Giuseppe Garibaldi dalla contessa Giuseppina Raimondi. Diego Tajani mor\u00ec a Roma il 2 febbraio 1921, a 93 anni."}
{"id": "761262", "revid": "1123126", "url": "https://it.wikipedia.org/wiki?curid=761262", "title": "Ordinario della messa", "text": ""}
{"id": "761263", "revid": "1123126", "url": "https://it.wikipedia.org/wiki?curid=761263", "title": "Ordinario", "text": ""}
{"id": "761264", "revid": "46291", "url": "https://it.wikipedia.org/wiki?curid=761264", "title": "Cudrania tricuspidata", "text": "La Cudrania tricuspidata \u00e8 una Specie di pianta che appartiene alla famiglia delle Moraceae. I suoi nomi pi\u00f9 comuni sono Ci, Ci cinese, Mora di gelso cinese, Gelso spinoso. La pianta \u00e8 relativamente affine al gelso nero e bianco.\nMorfologia ed origine.\nIl Ci \u00e8 un albero dioico, (cio\u00e8 con sessi distinti su piante separate) deciduo a foglie alterne.\nLa pianta ha tendenza a produrre facilmente polloni dalla base, costituendo alla fine una sorta di boscaglia a fusti multipli, pu\u00f2 raggiungere altezze di 6-8 metri e, se opportunamente condotto, avere fusto singolo.\nI rami giovani sono spinosi, la parte adulta dell'albero riduce notevolmente la spinosit\u00e0 fino alla completa assenza di spine nel legno maturo.\nLe piante femmine sono sensibilmente pi\u00f9 grandi e robuste dei maschi.\nLe foglie.\nLe foglie sono allungate o lanceolate in origine nettamente trilobate con lobo centrale lungo fino al doppio dei lobi laterali, piuttosto robuste, a superficie superiore verde scuro ad apparenza cerosa, il verso \u00e8 pi\u00f9 chiaro e leggermente peloso, soprattutto alle nervature. La pianta presenta netta eterofillia, alcune piante hanno lobature ridotte, cos\u00ec come in alcune piante al passaggio alla fase adulta si ha una progressiva tendenza a ridurre la entit\u00e0 delle lobature fino ad avere foglie lanceolate pressoch\u00e9 intere.\nI fiori.\nI fiori sono giallo-verdastri molto piccoli, numerosi, raccolti in una infiorescenza sferica convessa della dimensione di un pisello.\nAlla fioritura i fiori delle piante maschili, producendo polline giallo su numerose piccole antere, assumono un colore giallo.\nI fiori femminili anche loro raccolti in una infiorescenza sferica, raccolgono il polline con numerosi piccoli stigmi gialli.\nLa fecondazione \u00e8 anemofila (veicolata dal vento). \nRaramente sono state individuate alcune piante maschili portatrici di alcuni (pochi) fiori femminili, e quindi di qualche frutto. \nLa produzione delle foglie e la fioritura sono tardive, successive a quelle del melo.\nI frutti.\nI frutti sono analoghi a quelli delle more da gelso, sono infruttescenze di forma globosa, nettamente tondi, ottenuti dalla unione di singoli frutticini: la infruttescenza ha diametro da 2,5 a 5\u00a0cm, di colore dal rosso vivo al rosso brunastro, anche in funzione della variet\u00e0.\nAll'interno sono contenuti piccoli semi. \nLa polpa a maturit\u00e0 \u00e8 succosa e di colore rosso.\nIl sapore della polpa \u00e8 per\u00f2 diverso da quella della mora da gelso, \u00e8 piuttosto insipida a frutto immaturo e solo a piena maturit\u00e0, quando il frutto scurisce sensibilmente, assume il sapore gradevole che \u00e8 definito \u201cdi anguria molto dolce\u201d.\nIl frutto, soprattutto se immaturo, ha sapore acidulo e leggermente resinoso.\nIl contenuto in zuccheri \u00e8 elevato, equivalente a quello dei fichi.\nDiversamente dal gelso i frutti non cadono facilmente. In caso di clima freddo si ha la caduta precoce delle foglie con i frutti che restano sui rami, l'albero spoglio con i frutti rosso scuro pendenti dai rami \u00e8 considerato molto decorativo.\nOrigine.\nLa pianta \u00e8 originaria della Cina continentale con clima relativamente caldo in estate e molto freddo in inverno.\n\u00c8 selvatica ma molto spesso coltivata a livello domestico.\nAmbiente.\nLa pianta di Ci \u00e8 molto robusta e resistente al freddo, resiste a -28 -30\u00a0\u00b0C, non ha esigenze di terreno particolari, crescendo in terreni di ripa, delle scarpate stradali e dei pendii naturali fino a 2000 metri di quota nel paese di origine (Cina), cresce facilmente sia in terreno acido che neutro che calcareo, tollera terreno sabbioso.\nUnica precauzione: in ambiente cinese nel caso si desideri una produzione fruttifera consistente \u00e8 consigliato praticare qualche concimazioni azotata.\nSopporta anche clima piuttosto arido e siccitoso; solo in condizioni estreme in clima arido possono essere necessarie irrigazioni, la manifestazione della sofferenza per eccessiva siccit\u00e0 si manifesta con la caduta precoce delle foglie.\nPer quanto sia resistente a condizioni difficili di suolo le produzioni migliori si hanno in suolo consistente ed abbastanza profondo.\nColtivazione.\nLa coltivazione \u00e8 normalmente effettuata in posizione soleggiata e calda.\nI frutti non raccolti si degradano e cadono al suolo, e se calpestati lo imbrattano, per cui normalmente le piante non sono collocate lungo strade di transito pedonale o veicolare, come d'altra parte accade anche per il gelso bianco o nero. \nLa pianta \u00e8 piuttosto resistente al vento, come lo \u00e8 d'altra parte anche il gelso.\nUna delle maniere di ottimizzare la coltivazione per alberi isolati \u00e8 di piantare una pianta maschile ed una femminile l'una vicina all'altra (30\u201360\u00a0cm), e condurle nella crescita, mediante potature, assieme in un'unica chioma, assegnando circa un quarto del volume alla pianta maschile e tre quarti alla femminile.\nQuesto si realizza facilmente dato che appunto i maschi sono meno vigorosi della femmina.\nAd evitare l'eccessiva produzione di getti dalla base che costringe a continue potature, si pratica con successo l'innesto della specie su Maclura pomifera (Pommier des Osages), che mantiene pi\u00f9 facilmente la struttura di albero singolo.\nPotatura.\nLa potatura considera la eliminazione del 50% dei rami di vecchia vegetazione e l'accorciamento di quelli di nuova.\nData la tendenza che ha la pianta ad infittire la massa dei rami \u201ca cespuglio\u201d sono opportune potature di sfoltimento.\nDato che i rami tendono a ricadere di norma sono dotati di supporti o tutori che li mantengano sollevati.\nRaccolta.\nI frutti maturano (diversamente che dal gelso), in autunno e spesso rimangono sull'albero fino alle prime gelate. \nI frutti, diversamente che per il frutti del gelso, non cadono a maturit\u00e0 e devono essere raccolti staccandoli singolarmente.\n\u00c8 molto importante riconoscere lo stato di maturazione dei frutti che non \u00e8 dato dalla facilit\u00e0 al distacco naturale, come avviene nel gelso, ma \u00e8 dato dalla consistenza del frutto e dal colore che diventa rosso scuro ed in alcuni punti nerastro.\nI frutti maturi possono essere conservati per qualche giorno in frigo.\nConsumo.\nIl consumo \u00e8 con frutti freschi, ma i frutti possono essere cucinati in vari modi, anche consumati con altra frutta a integrare e correggere con il proprio tono dolce-acidulo il sapore del complesso.\nFrullando i frutti e togliendo i semi con un colino si ha un succo, che \u00e8 definito \u201cdelizioso\u201d.\nI frutti sono apprezzati in Cina e nei paesi di origine, ed esiste anche un discreto e diffuso mercato locale per tale tipo di frutti. La mediocre durata a frutto raccolto ne rende possibile solo una limitata diffusione commerciale; (non potr\u00e0 mai avere una grande diffusione commerciale per il consumo di frutto fresco).\nNon si conosce se esistano prodotti derivati per fermentazione.\nSelezioni.\nLa relativamente ampia diffusione nell'uso in Cina \u00e8 anche dovuta alla presenza di diverse selezioni per una differente epoca di maturazione, o per le caratteristiche dei frutti.\nPur avendo notizia dell'esistenza di diverse selezioni, molte di queste non sono mai state conosciute al di fuori della Cina, cos\u00ec che questa descrizione \u00e8 legata all'esame dei dati provenienti dai soli esemplari disponibili.\nRisultano variet\u00e0 selezionate senza semi.\nAvversit\u00e0.\nNon si conoscono malattie che colpiscano la pianta.\nUccelli ed erbivori possono essere attratti da frutti e dalle foglie dell'albero.\nAltri usi.\nLe foglie degli alberi di Ci, appartenendo alla stessa famiglia del gelso, sono state usate in Cina in epoche passate come cibo di soccorso in casi di mancanza di foglie di gelso, per il baco da seta.\nDalle radice \u00e8 estratta una sostanza colorante gialla.\nRiproduzione.\nLa riproduzione per seme \u00e8 possibile con semi estratti da frutti maturi ed immediatamente seminati, ma non assicura le caratteristiche di variet\u00e0, inoltre la identificazione del sesso \u00e8 possibile con certezza solo alla fioritura, che pu\u00f2 avvenire dopo 8 anni, ma anche a 10 anni dalla semina.\nLa moltiplicazione vegetativa si pu\u00f2 ottenere per talea erbacea medio estiva, trattata con ormoni radicanti.\nCome si \u00e8 detto pu\u00f2 essere innestata su Maclura pomifera."}
{"id": "761278", "revid": "1449626", "url": "https://it.wikipedia.org/wiki?curid=761278", "title": "Robert Browning", "text": "Giovinezza.\nFiglio primogenito di Robert e Sarah Wiedemann Browning, il padre era un uomo di grande intelligenza ed allo stesso modo di buon carattere. Impiegato ben retribuito della Banca di Inghilterra, il padre riusc\u00ec ad accumulare in una biblioteca circa libri, molti dei quali poco noti ed arcani. Di conseguenza Robert ebbe un'infanzia ricca di risorse letterarie. Sua madre, alla quale egli era profondamente affezionato, era una fervente anticonformista, figlia di un armatore tedesco che si era stanziato a Dundee, e fu allo stesso tempo intellettualmente e moralmente degna del suo affetto. L'unico membro ulteriore della famiglia era una sorella pi\u00f9 giovane, altrettanto dotata di gran talento, che fu la comprensiva compagna dei suoi ultimi anni. Essi vissero con semplicit\u00e0, ma suo padre spinse gli interessi di Robert nel campo letterario ed artistico.\nDurante la sua infanzia si distinse per l'amore per la poesia e la storia naturale. All'et\u00e0 di dodici anni scrisse un libro di poesie che distrusse quando non trov\u00f2 un editore. Dopo aver frequentato una o due scuole private, ed aver dimostrato un incredibile disprezzo nei confronti della vita scolastica, la sua istruzione fu affidata ad un precettore.\nEgli apprese rapidamente e gi\u00e0 all'et\u00e0 di quattordici anni sapeva parlare scorrevolmente il francese, greco, italiano, e il latino, insieme alla sua nativa lingua inglese. Divenne un grande ammiratore dei poeti romantici, soprattutto Shelley. Per imitare quest'ultimo, egli divenne in breve tempo ateo e vegetariano, ma durante gli ultimi anni della sua vita consider\u00f2 questa come una fase passeggera. All'et\u00e0 di sedici anni, frequent\u00f2 l'University College di Londra, ma lo abbandon\u00f2 dopo il primo anno. La grande fede evangelica della madre gli imped\u00ec di frequentare scuole in Oxford o Cambridge, che allora erano vietate a coloro che non erano membri della Chiesa di Inghilterra.\nAttraverso la madre eredit\u00f2 qualche talento musicale, e compose arrangiamenti di alcune musiche. Sua nonna era inoltre creola, discendente dei coloni francesi della Louisiana. Thomas Chase scrisse su Browning che aveva la carnagione scura ed i capelli ricci.\nLa carriera giovanile.\nNel maggio del 1833, l'opera \"\" di Browning fu pubblicata anonimamente dall'editore Saunders and Otley. Per molti aspetti vana pubblicazione finanziata dalla sua famiglia, questa segn\u00f2 l'inizio della sua carriera come poeta. Lungo poema confessionale, esso doveva essere per il suo giovane autore semplicemente uno di una serie di lavori prodotti da varie versioni di s\u00e9 stesso (il poeta, il compositore, ecc.), tuttavia Browning abbandona questo grande progetto. Egli fu molto imbarazzato dal suo \"Pauline\" pi\u00f9 tardi nella vita, tanto che nella prefazione dell'edizione del 1868 della sua raccolta di poesie, chiese perdono ai lettori che avrebbero letto quello che ai suoi occhi era effettivamente un pezzo di Juvenilia, prima di intraprendere un'estesa revisione del poema per l'edizione del 1888, in cui riafferm\u00f2 che\nNel 1834, egli intraprese il suo primo viaggio in Italia, in cui successivamente pass\u00f2 una buona parte della sua vita.\nNel 1835, Browning scrisse il lungo poema drammatico \"Paracelsus\", essenzialmente una serie di monologhi pronunciati dallo svizzero fisico ed alchimista Paracelso e dai suoi amici. Pubblicato sotto l'autentico nome di Browning, in un'edizione finanziata da suo padre, il poema ebbe un piccolo successo commerciale e della critica ed attir\u00f2 l'attenzione di Carlyle, Wordsworth ed altri letterati, che gli attribuirono la reputazione di insigne poeta dalle grandi promesse. In questo periodo il giovane poeta era molto richiesto nei circoli letterari per la sua brillante intelligenza e gran senso di stile, ed egli intraprese due avventate imprese: una serie di drammi per il teatro, tutti tristemente privi di successo e dimenticati oggi, e \"Sordello\", un poema molto lungo in pentametri rimati e genericamente basati sul poeta medievale Sordello da Goito, personaggio storico che brevemente appare nella \"Divina Commedia\" di Dante. Posto sullo sfondo del conflitto tra Guelfi e Ghibellini, \"Sordello\" fu gi\u00e0 difficile da comprendere dal pubblico vittoriano, tanto che ad esso furono dedicate solo alcune annotazioni nelle cronache storiche. La sintassi di Browning, lo stile e - probabilmente la cosa pi\u00f9 importante - la trama, generarono un personaggio gi\u00e0 confuso ed effettivamente incomprensibile, ed il giovane poeta divenne oggetto di molte battute satiriche, come quella famosa affermazione di Mrs Carlyle di aver letto l'intera opera senza capire se Sordello fosse un uomo, una citt\u00e0 od un libro. L'effetto sulla carriera di Browning fu catastrofico e la sua reputazione ne soffr\u00ec (e con essa il successo commerciale dei suoi scritti) sino alla pubblicazione di \"The ring and the book\", circa trent'anni pi\u00f9 tardi.\nIntorno al 1840 continu\u00f2 a pubblicare drammi e brevi componimenti, sotto il titolo generale di \"Bells and Pomegranates\" (\"Campane e melagrane\"). Sebbene i suoi drammi, ad eccezione di \"Pippa Passes\", per molti versi pi\u00f9 un poema drammatico che una vera e propria tragedia, siano stati dimenticati, i volumi di poesia (\"Dramatic Lyrics\" pubblicato per la prima volta nel 1842, e \"Dramatic Romances and Lyrics\" del 1845) sono spesso considerati i migliori lavori del poeta, contenenti molte delle sue famose poesie come \"The Pied Piper of Hamelin\" (\"Il pifferaio magico di Hamelin\"), \"My Last Duchess\" (\"La mia ultima duchessa\") ed il dittico di poemi \"Meeting at Night\" (\"Incontro alla sera\") e \"Parting at Morning\" (\"Separazione al mattino\"). Sebbene essi siano ora molto ammirati, tali opere furono largamente ignorate all'epoca, soprattutto a causa della disastrosa accoglienza ricevuta dal poema \"Sordello\"\nIl matrimonio ed i pi\u00f9 importanti monologhi.\nRobert Browning spos\u00f2 Elizabeth Barrett nella chiesa di St Marylebone nel 1846 dopo un corteggiamento che dur\u00f2 due anni e diede luogo alla nascita di uno dei maggiormente celebrati epistolari nella storia letteraria. Dopo la loro fuga d'amore ed il matrimonio segreto, la coppia lasci\u00f2 l'Inghilterra. I medici avevano raccomandato ad Elizabeth di vivere in Italia, poich\u00e9 il clima mite avrebbe giovato alla sua malattia ai polmoni. Ci\u00f2 coincise felicemente con il fatto che il costo della vita era di gran lunga inferiore in Italia che in Inghilterra e la coppia fu totalmente dipendente dal piccolo salario di Elizabeth, poich\u00e9 Browning non guadagnava ancora molto dai suoi scritti. Essi si trasferirono a Pisa e successivamente a Firenze, dove nacque il loro figlio Robert Wiedemann Barrett Browning (1849-1912), chiamato in famiglia come \"Pen\". Vissero in un bell'appartamento conosciuto come Casa Guidi in un palazzo storico dell'Oltrarno a Firenze, sebbene spesso viaggiassero in Inghilterra e Francia.\nDurante questo periodo Elizabeth pubblic\u00f2 alcuni importanti lavori: il pi\u00f9 notevole \"Casa Guidi Windows\" (\"Le finestre di casa Guidi\"), un lungo poema, ed \"Aurora Leigh\", un romanzo in versi. Robert pubblic\u00f2 un volume di poesia teologica - \"Christmas-Eve and Easter-Day\" (\"Vigilia di Natale e giorno di Pasqua\") - e scrisse i due volumi che influenzarono la sua reputazione nel ventesimo secolo: \"Uomini e Donne\" (1855) e \"Dramatis Personae\" (1864). In queste raccolte, Browning incluse molti dei pi\u00f9 fini esempi del monologo drammatico, una forma di poesia di cui Tennyson era stato il principale pioniere e che avrebbe avuto un'importante influenza sui poeti successivi, come Thomas Stearns Eliot e Ezra Pound. Tra i canonici esempi di questo genere letterario ci sono alcuni monologhi browniani di tale periodo: \"Andrea del Sarto\", \"Fra Lippo Lippi\", \"Bishop Blougram's Apology\" (\"Scusa del vescovo Blougram\"), \"A Death in the Desert\" (\"Morte nel deserto\"), \"Caliban upon Setebos\" (\"Un calibano riguardo Setebos\") e \"Mr. Sludge, The Medium\".\nSebbene il periodo del suo matrimonio non sia stato prolifico, se comparato alla giovinezza o alla vecchiaia di Browning, esso vide una leggero risollevamento della sua reputazione con la realizzazione di alcuni dei suoi lavori pi\u00f9 stabili. Quando Elizabeth mor\u00ec nel 1861, Browning ritorn\u00f2 a Londra con il figlio. Nell'arco di quattro anni, due edizioni selezionate dei suoi lavori precedenti e i diciotto nuovi poemi contenuti in \"Dramatis Personae\" gli recarono fama e riconoscimento da parte della critica. Per la prima volta nella sua vita, pot\u00e9 vivere grazie ai guadagni dei propri scritti ed assaporare lo status di celebrit\u00e0 nella societ\u00e0 di Londra, senza pi\u00f9 essere conosciuto principalmente come il marito di Elizabeth Barrett.\nUltimi successi.\nNel 1868, Browning complet\u00f2 e pubblic\u00f2 il lungo poema a versi sciolti \"The Ring and the Book\", che alla fine l'avrebbe reso una persona ricca, famosa e di successo e che gli valse l'incoronazione critica tra i grandi della poesia inglese. Basato su un intricato caso di omicidio nella Roma degli anni intorno al 1690, il poema consta di dodici volumi, che essenzialmente contengono dieci lunghi poemi drammatici narrati da vari personaggi che nella trama mostrano il proprio ruolo sugli eventi non appena essi accadono, correlato da un'introduzione ed una conclusione dello stesso Browning. Straordinariamente lungo anche per gli standard di Browning (circa ventimila versi), \"The Ring and the Book\" fu il pi\u00f9 grande ed ambizioso progetto del poeta ed \u00e8 considerato un tour de force della poesia drammatica. Pubblicato separatamente in quattro volumi dal novembre del 1868 al febbraio del 1869, il poema ricevette un grandissimo successo sia commerciale che nella critica, ed alla fine port\u00f2 a Browning la fama che egli aveva cercato e di cui era degno da oltre trent'anni.\nSicuro della sua fama e della sua fortuna, Browning divenne nuovamente il prolifico scrittore che era stato all'inizio della sua carriera. Negli ultimi vent'anni della sua vita, oltre a viaggiare intensamente ed a frequentare di nuovo la societ\u00e0 letteraria londinese, egli riusc\u00ec a pubblicare non meno di quindici nuovi volumi. Nessuno di questi ultimi lavori ottenne la popolarit\u00e0 di \"The Ring and the Book\", ed essi non sono per la maggior parte oggi letti. Comunque, l'ultimo sforzo di Browning \u00e8 stato oggetto di una rivalutazione negli ultimi anni e molto di esso rimane interessante per la sua qualit\u00e0 poetica ed introspezione psicologica. Dopo una serie di lunghi poemi pubblicati intorno al 1870, tra cui \"Fifine at the Fair\" e \"Red Cotton Night-Cap Country\" furono i pi\u00f9 apprezzati, Browing torn\u00f2 nuovamente a dedicarsi a poemi brevi. La raccolta \"Pacchiarotto, and How He Worked in Distemper\" includeva un vendicativo attacco contro le critiche a Browning, soprattutto rivolto ad Alfred Austin.\nSecondo alcune notizie Browning ebbe un legame sentimentale con Lady Ashburton negli Anni 1870, ma non si rispos\u00f2. Nel 1878, egli ritorn\u00f2 in Italia per la prima volta dopo la morte di Elizabeth, e l\u00ec ritorn\u00f2 in alcune occasioni.\nNel 1871 fu fondata la Browning Society per la rivalutazione delle sue opere.\nNel 1887, Browning produsse il pi\u00f9 grande lavoro dei suoi ultimi anni, \"Parleying with Certain People of Importance in Their Day\". Esso presentava alla fine lo stesso poeta che parlava, ingaggiando una serie di dialoghi con figure a lungo dimenticate della letteratura, dell'arte e della storia della filosofia. Una volta ancora, il pubblico vittoriano fu sconcertato da ci\u00f2, e Browning ritorn\u00f2 alla sua breve e concisa lirica nella sua ultima raccolta, \"Asolando\" (1889).\nEgli mor\u00ec nella casa del figlio di Ca' Rezzonico a Venezia il 12 dicembre 1889, lo stesso giorno in cui \"Asolando\" fu pubblicato, e fu seppellito nel Poets' Corner a Westminster Abbey; la sua tomba \u00e8 oggi immediatamente adiacente a quella di Alfred Tennyson.\nLo stile poetico di Browning.\nLa fama di Browning oggi \u00e8 basata soprattutto sui suoi monologhi drammatici, in cui le parole non descrivono solo scenari ed azioni ma rivelano anche il carattere di chi parla. Probabilmente il pi\u00f9 sensazionale di questi monologhi \u00e8 \"L'amante di Porfiria\". I versi di apertura rivelano uno scenario sinistro per i macabri eventi che seguiranno. Appare evidente che colui che parla \u00e8 pazzo, dal momento che egli strangola la sua amante con le proprie mani per cercare di preservare per sempre il momento di perfetto amore che lei gli aveva reso. Questi monologhi influenzarono profondamente molti poeti successivi, tra cui Ezra Pound e T. S. Eliot.\nIronicamente, lo stile di Browning, che appariva moderno e sperimentale ai lettori vittoriani, deve molto ai poemi del XVII secolo di John Donne con le loro brusche aperture, il fraseggio colloquiale ed il ritmo irregolare.\nCitazioni da parte di altri autori.\nGli ultimi due versi della famosa \"Canzone\" di \"Pippa Passes\", \"God's in his Heaven / All's right with the world!\" (Dio \u00e8 nel suo Paradiso / tutto va bene sulla terra!) sono oggetto di parodia in \"Il mondo nuovo\" di Aldous Huxley con lo slogan ipnopedico: \"Ford's in his flivver, all's right with the world!\" (Ford \u00e8 sul suo macinino, tutto va bene sulla terra!).\nI versi sono inoltre utilizzati nella serie TV giapponesi anime \"Neon Genesis Evangelion\", \"RahXephon\" e \"Black Lagoon\" e vengono recitati nella puntata 11 di Konnichiwa Anne (Sorridi, piccola Anna) dove la protagonista riceve in regalo come primo libro proprio una raccolta delle poesie di Browning. In un'altra serie TV anime, \"R.O.D. the T.V.\", l'ultima scritta riporta \"The Paper's in her heaven, All's right in the world\" (Paper \u00e8 nel suo paradiso e tutto va bene nel mondo).\nLa canzone di John Lennon \"Grow old with me\", ispirata dal poema di Robert Browning \"Rabbi Ben Ezra\", appare sul suo album \"Milk and Honey\".\nIn \"Paria dei cieli\" di Isaac Asimov il protagonista cita il verso \"Invecchia con me! Il meglio deve ancora venire, l'ultima parte della vita, di cui la prima \u00e8 solo il preludio\" dallo stesso poema, all'inizio e alla fine del romanzo.\nLa serie de \"La torre nera\" di Stephen King \u00e8 stata ispirata dal poema di Browing \"Childe Roland to the Dark Tower Came\".\nCuriosit\u00e0.\nRobert Browning \u00e8 stata la prima persona di cui \u00e8 stato possibile ascoltare la voce dopo la morte. Su una registrazione fatta da Thomas Edison nel 1889, Browning legge \"How They Brought the Good News from Ghent to Aix\" (incluse le scuse quando dimentica le parole). Fu fatto ascoltare per la prima volta a Venezia nel 1890.\nNel cartone animato \"Sorridi, piccola Anna\" la protagonista \u00e8 affezionata al libro di raccolta di poesie di Browning.\nA Roma una targa apposta dal Comune nel 1912 ne ricorda l'alloggio, con la moglie, in via Bocca di Leone 41."}
{"id": "761281", "revid": "729019", "url": "https://it.wikipedia.org/wiki?curid=761281", "title": "Gustavo Maz\u00e8 de la Roche", "text": "Fu senatore del regno d'Italia nella XIII legislatura.\nFu comandante di una divisione del \"Corpo d'osservazione dell'Italia centrale\" nel quadro dei preparativi per la presa di Roma.\nFu Ministro della Guerra del Regno d'Italia nel Governo Depretis III."}
{"id": "761283", "revid": "767487", "url": "https://it.wikipedia.org/wiki?curid=761283", "title": "Aurora Leigh", "text": "Aurora Leigh \u00e8 un lungo poema in blank verse scritto da Elizabeth Barrett Browning.\nNarra la storia del personaggio eponimo che, sempre in cerca della sua emancipazione, rifiuta di prendere marito per mantenere la propria libert\u00e0.\nIn quest'opera l'autrice si schier\u00f2 a favore del diritto al voto per le donne, andando contro tutti i valori del periodo vittoriano.\nVersioni cinematografiche.\nNel 1915 il regista Phillips Smalley produsse \"Aurora Leigh\", un film in 5 rulli con lo stesso titolo del poema."}
{"id": "761284", "revid": "599013", "url": "https://it.wikipedia.org/wiki?curid=761284", "title": "Chuck", "text": ""}
{"id": "761285", "revid": "151034", "url": "https://it.wikipedia.org/wiki?curid=761285", "title": "Letteratura della Romania", "text": ""}
{"id": "761286", "revid": "1005847", "url": "https://it.wikipedia.org/wiki?curid=761286", "title": "Raffaele Mezzanotte", "text": "Fu senatore del regno d'Italia nella XIII legislatura. Fu Ministro dei lavori pubblici del Regno d'Italia nel Governo Depretis III.\nBiografia.\nLaureato in giurisprudenza, divenne magistrato nel tribunale di Gaeta e poi in quello di commercio di Napoli. Di idee patriottiche, partecip\u00f2 ai moti del 1831 in Romagna, poi al movimento liberale che chiedeva la Costituzione al re Ferdinando, il quale la concesse nel febbraio 1848. Alla creazione della Guardia nazionale, Mezzanotte vi si arruol\u00f2 volontario nella sua citt\u00e0 natale, Chieti, mentre successivamente fu nominato Governatore della Santissima Casa dell'Annunziata di Napoli. Dopo la proclamazione del Regno d'Italia, entr\u00f2 in politica, candidandosi alle elezioni politiche del dicembre 1865 nel collegio di Chieti nelle file della Sinistra. Eletto deputato, Mezzanotte divenne, il 19 dicembre 1878 ministro del lavori pubblici nel governo Depretis III. Durante il suo mandato rinnov\u00f2 numerose convenzioni ferroviarie, stipul\u00f2 un accordo con Svizzera e Germania per la costruzione della galleria ferroviaria del San Gottardo (inaugurata nel 1906) e modific\u00f2 la convenzione che il governo aveva contratto con le compagnie di navigazione Rubattino e Florio per la concessione dei servizi marittimi e postali. Nominato senatore il 13 luglio 1879, Mezzanotte mor\u00ec nella citt\u00e0 natale il 22 ottobre successivo. Anche suo figlio Camillo si diede alla carriera politica, venendo nominato senatore."}
{"id": "761288", "revid": "363629", "url": "https://it.wikipedia.org/wiki?curid=761288", "title": "Sistema RH", "text": ""}
{"id": "761289", "revid": "2014155", "url": "https://it.wikipedia.org/wiki?curid=761289", "title": "Cenacolo", "text": "Cenacolo () indicava di per s\u00e9 il luogo dove si cenava, ma pi\u00f9 generalmente designava il piano superiore della casa dove si accedeva tramite le scale. Secondo l'uso degli antichi Romani era una stanza sempre piuttosto grande e serviva per la \"cena\" che era il pasto principale della giornata, al quale prendevano parte tutti i famigliari e gli ospiti eventualmente presenti.\nNel contesto della narrazione evangelica si intende il piano superiore della casa perch\u00e9 traduce la corrispondente parola greca , \"an\u00e1ga\u00edon\" (cfr Vangelo secondo Marco ; Vangelo secondo Luca ) che indica, appunto, la parte superiore ed ospitale della casa.\nCon tale termine si indica generalmente il luogo di Gerusalemme dove Ges\u00f9 consum\u00f2 con gli Apostoli l'Ultima Cena della sua vita terrena, prima di morire in Croce. \nIn seguito vi si riunirono gli Apostoli dopo la Risurrezione di Ges\u00f9 (cfr Vangelo secondo Giovanni ) e nella Pentecoste (cfr. Atti degli Apostoli ).\nDocumenti attestano che proprio nella seconda met\u00e0 del IV secolo la chiesa sia stata rifatta o restaurata dal vescovo di Gerusalemme, Giovanni II (386-417). Da allora fu chiamata la \"Santa Sion\". Vi si veneravano alcune preziose reliquie della Passione, e vi si celebrava la memoria San Giacomo e del re Davide, la cui tomba era venerata sotto il Cenacolo.\nDa questo significato si \u00e8 passati a una denominazione topografica, chiamando \"Monte Sion\" la parte Sud del colle occidentale, su cui sorge il Cenacolo.\nSi trattava di un edificio con ampie sale, articolato su due piani:\nRiferimenti al Nuovo Testamento.\nTre sono i riferimenti pi\u00f9 importanti legati al Cenacolo:\nStoria del luogo.\nLe milizie dei Persiani di Cosroe distrussero la chiesa nel 614. Questa venne restaurata pochi anni dopo dal monaco Modesto, poi Patriarca di Gerusalemme. In seguito fu nuovamente devastata, dai musulmani. Al loro arrivo i crociati trovarono le rovine del luogo santo: si era salvata solo la cappella del Cenacolo. Essi edificarono una grande basilica che comprendeva oltre la \"Sala superiore\" (la cappella del Cenacolo) anche il luogo della Dormizione della Madonna.\nCaduto il regno crociato, il cenacolo fu conservato dai cristiani che continuarono a celebrarvi la Messa, mentre la basilica and\u00f2 poco per volta in rovina.\nL'arrivo dei Francescani in Terra Santa nel 1333 a seguito dell'acquisto del Cenacolo che i re di Napoli Roberto d'Angi\u00f2 e Sancia contrassero col Sultano d'Egitto, vide, come prima opera, il restauro del Cenacolo e la costruzione, qualche anno dopo, del contiguo, piccolo convento che si conserva ancora oggi. Fu allora che il superiore dei Francescani in Terra Santa assunse il titolo di \"Guardiano del Monte Sion\".\nUn secolo dopo, i musulmani e alcune famiglie ebraiche, si appropriarono delle sale sottostanti il Cenacolo, rivendicando per loro la \"Tomba del profeta Davide\".\nIn seguito, un decreto del governo di Costantinopoli, priv\u00f2 i Francescani anche della \"Sala superiore\" nel 1524. Successivamente i religiosi abbandonarono anche il convento nel 1551. Il Cenacolo fu convertito in moschea; in seguito, nella parete sud della sala, fu costruito un mi\u1e25r\u0101b ossia la nicchia che indica la direzione della Mecca, e fu posta una cancellata, dall'esterno della quale, i pellegrini cristiani potevano vedere il luogo a loro sacro.\nDopo la costituzione ufficiale della moschea fu rigorosamente vietato ai cristiani di accedere al luogo.\nNel 1922, sconfitto l'Impero ottomano nella Grande Guerra, il re d'Italia Vittorio Emanuele III di Savoia rivendic\u00f2 per se il Cenacolo, vantando uno \"ius patronatus\" che proveniva dall'eredit\u00e0 dell'acquisto del Cenacolo da parte di Roberto d'Angi\u00f2 \"per s\u00e8 e per i propri successori\" del 1333. I britannici per\u00f2, che gestivano il Mandato della Palestina, lasciarono cadere il tutto non volendo irritare ulteriormente gli animi della popolazione musulmana di Gerusalemme.\nLa severit\u00e0 della proibizione si mantenne fino al secolo scorso. Successivamente venne in parte mitigata quando fu permesso ai cristiani la visita del luogo santo. Rest\u00f2 per\u00f2 ancora in vigore la proibizione di celebrarvi la Messa. Dopo le vicende belliche, gli Israeliani presero possesso del luogo e abbatterono la cancellata permettendo le visite dei devoti al Cenacolo. Sul luogo vi si applica ora lo Statu Quo che impedisce lo svolgersi di qualsiasi funzione liturgica.\nIl Cenacolo oggi.\nAttualmente nel luogo del Cenacolo esiste un edificio a due piani:\nAll'interno del cenacolo \u00e8 esposto un candelabro a tre bracci che rappresentano le tre religioni monoteistiche, realizzato e donato con il restauro del cenacolo stesso dal fondatore e presidente dell'Ospedale San Raffaele di Milano, Don Luigi Maria Verz\u00e9 nel 1996.\nUn angolo di questo fabbricato \u00e8 di origine romana.\nAltre tradizioni.\nUn'altra tradizione, invece, colloca il luogo del cenacolo presso la casa della madre di San Marco, dove attualmente si trova la chiesa di San Marco, appartenente alla Chiesa ortodossa siriaca.\nNell'arte.\nL'ambientazione dell'Ultima cena nel cenacolo ha ispirato numerosi artisti, in varie epoche."}
{"id": "761290", "revid": "363629", "url": "https://it.wikipedia.org/wiki?curid=761290", "title": "Fenotipo Rh", "text": ""}
{"id": "761291", "revid": "1318658", "url": "https://it.wikipedia.org/wiki?curid=761291", "title": "Falu koppargruva", "text": "La Falu koppargruva \u00e8 un'area estrattiva situata nei pressi della citt\u00e0 di Falun, capoluogo della contea di Dalarna, nella Svezia centrale.\nLa zona \u00e8 importante perch\u00e9 dalle sue enormi miniere venne prodotto rame fin dall'XI secolo, se non da epoche ancora precedenti, rappresentando una delle pi\u00f9 importanti aree minerarie del mondo per molti secoli.\nLa Falu koppargruva e tutta la regione che la circonda, con piccoli villaggi punteggiati di edifici storici, \u00e8 stata inserita nel 2001 nell'elenco dei Patrimoni dell'umanit\u00e0 dell'UNESCO."}
{"id": "761293", "revid": "1318658", "url": "https://it.wikipedia.org/wiki?curid=761293", "title": "Comuni della Francia", "text": "Il comune (in francese: \"commune\") \u00e8 la pi\u00f9 piccola suddivisione amministrativa della Francia, che corrisponde generalmente al territorio di una citt\u00e0 o di un villaggio. La sua superficie e la popolazione possono variare notevolmente (dal comune pi\u00f9 popolato, Parigi, con 2 milioni di abitanti, si arriva agli 0 abitanti di 3 comuni).\nAl 1\u00ba gennaio 2018 c'erano in Francia comuni (di cui 129 oltremare) che coprono tutto il territorio (eccetto Wallis e Futuna e alcune zone senza popolazione permanente); secondo uno studio del 2003, essi erano la met\u00e0 del numero totale dei comuni dell'Unione europea a 15.\nOrdinamento.\nStoria.\nI comuni moderni furono creati durante la Rivoluzione francese, il 14 dicembre 1789, per uniformare il territorio francese, allora diviso in differenti tipi di circoscrizione (parrocchie e comuni), quando furono create anche altre suddivisioni amministrative: i dipartimenti, gli arrondissement e i cantoni.\nIl termine di \"comune\", nel senso contemporaneo di amministrazione del territorio, \u00e8 stabilito dal decreto della Convenzione Nazionale del 10 brumaio anno II (31 ottobre 1793): \u00ab La Convenzione Nazionale, su proposta di un suo componente, decreta che tutte le denominazioni di citt\u00e0, borgo o villaggio siano soppresse e che siano sostituite da quella di comune \u00bb. I componenti del consiglio municipale erano eletti a suffragio censitario. Il sindaco era nominato dal governo centrale per i comuni pi\u00f9 popolosi, dal prefetto per gli altri.\nFu la legge municipale del 5 aprile 1884 a stabilire che il consiglio municipale sia eletto a suffragio diretto.\nRuolo e amministrazione.\nMalgrado le differenze di popolazione e di superficie tra i comuni francesi, tutti sono caratterizzati dalla stessa struttura amministrativa e tutti hanno le stesse competenze legali, con l'eccezione di Parigi e, parzialmente, Lione e Marsiglia.\nUn comune \u00e8 amministrato da un \"consiglio municipale\", i cui membri sono eletti a suffragio universale per sei anni. Il consiglio municipale elegge al proprio interno il \"sindaco\" (\"maire\"), che ha la responsabilit\u00e0 tra le altre cose di applicare le decisioni del consiglio, e i suoi \"adjoints\" (figure simili agli assessori italiani), che possono ricevere certe deleghe.\nIl numero dei consiglieri municipali \u00e8 determinato in base alla popolazione del comune, con un minimo di sette. Le sedute del consiglio sono pubbliche, ma solo i consiglieri possono prendere parola. Le risorse finanziarie di un comune sono costituite essenzialmente dalle tasse sulla propriet\u00e0 immobiliare e sulle attivit\u00e0 professionali (versate dagli artigiani, i commercianti e le imprese); si occupa dell'amministrazione locale (gestione dell'acqua, permessi di costruzione e cos\u00ec via). In quanto rappresentante dello Stato nel comune, il sindaco ha l'incarico di ufficiale di stato civile (per nascite, matrimoni, divorzi, decessi) e dispone anche di poteri di polizia, tranne che a Parigi dove questi poteri sono affidati al \"prefetto di polizia\", alle direttive del governo nazionale.\nIl sistema elettorale prevede l'assegnazione in blocco di met\u00e0 dei seggi del Consiglio municipale alla lista classificatasi in testa al primo o all'eventuale secondo turno di votazioni, cui accedono le liste che abbiano conseguito un decimo dei suffragi. Sulla base dell'ultimo turno celebratosi, l'altra met\u00e0 degli scranni \u00e8 divisa proporzionalmente con metodo D'Hondt fra tutte le liste che abbiano conseguito almeno un ventesimo dei suffragi. Le liste sono bloccate. Il Consiglio di Parigi, come quello di Lione e Marsiglia, sono eletti allo stesso modo, ma su liste di circondario.\nNei Comuni sotto i abitanti invece, viene utilizzato un primitivo metodo maggioritario plurinominale con \"panachage\", in cui gli elettori hanno tanti voti quanti sono i seggi da coprire. Il risultato \u00e8 frequentemente una dittatura della maggioranza in tali piccoli centri, nei quali spesso non sono presenti consiglieri d'opposizione.\nI tre comuni pi\u00f9 popolati (Parigi, Lione e Marsiglia) sono a loro volta suddivisi in \"arrondissement\" municipali (circondari municipali) (che non hanno nessun rapporto con gli \"arrondissement\" dipartimentali, un'altra divisione amministrativa francese), ma le loro competenze sono poche, non avendo tra l'altro a disposizione un bilancio proprio.\nCi sono in Francia circa consiglieri municipali (sindaci inclusi).\nDivisioni comunali e intercomunalit\u00e0.\nMolti comuni francesi sono divisi tra diversi cantoni, non solo i comuni con una certa popolazione, ma in passato anche quelli molto piccoli come Lacq. Questi casi sono diversi dalle intercomunalit\u00e0, associazioni di pi\u00f9 comuni.\nAlcune competenze possono essere poi trasferite a delle strutture amministrative intercomunali, cio\u00e8 formate da pi\u00f9 comuni.\nL'immensa maggioranza dei comuni francesi (il 90%) conta meno di abitanti. Per questo si \u00e8 pensato di ridurre il numero di comuni tramite un meccanismo di fusione. Introdotto con la legge del 16 luglio 1971, detta \"legge Marcellin\", questo meccanismo pu\u00f2 dar luogo a un nuovo e unico comune che raggruppa i comuni fusi, oppure anche a conferire a due comuni che si fondono i titoli a uno di \"capoluogo\" e all'altro di \"comune associato\". Nella dinamica della legge, erano stati previste circa fusioni coinvolgendo comuni. Nel 1982 si contavano tuttavia solo 810 fusioni e comuni interessati.\nStatistiche.\nNumero di comuni.\nAl 1\u00ba gennaio 2011, la Francia contava comuni cos\u00ec ripartiti:\nTale numero \u00e8 nettamente superiore a quello degli altri paesi europei: la Germania ha quasi comuni, la Spagna e l'Italia circa.\nLa totalit\u00e0 del territorio francese \u00e8 diviso in comuni a eccezione di:\nLa lista seguente ricapitola il numero di comuni per dipartimento o comunit\u00e0 d'oltremare. Generalmente si contano pi\u00f9 comuni nei dipartimenti del nord e dell'est della Francia, mentre nella prima periferia parigina e oltremare le divisioni sono pi\u00f9 rade.\nModificazioni territoriali.\nIl numero totale di comuni in Francia non \u00e8 fisso e si evolve. Dal 1\u00ba gennaio 2006 si sono avute le seguenti modificazioni territoriali:\nCambio di Dipartimento.\nLa citt\u00e0 di Han-devant-Pierrepont \u00e8 stato fino al 1997 parte del dipartimento della Mosa, \u00e8 ora parte della Meurthe-et-Moselle.\nIl comune di Locunol\u00e9 \u00e8 stato fino al 1857 parte del dipartimento del Morbihan, \u00e8 ora parte del Finist\u00e8re.\nPopolazione.\n\"Dati del censimento 1999, popolazione senza doppi conti.\"\nLa popolazione mediana dei comuni della Francia metropolitana \u00e8 di 380 abitanti (a titolo di paragone, quella dei comuni belgi \u00e8 di abitanti, dei comuni italiani di abitanti e spagnoli di abitanti). La popolazione media \u00e8 di abitanti.\nIn Francia metropolitana, comuni hanno meno di abitanti (25,3% della popolazione totale), tra e abitanti (25,5%), 762 tra e abitanti (25,3%), 102 tra e abitanti (14,4%), 10 pi\u00f9 di abitanti (8,9%). Pi\u00f9 di comuni non raggiungono 200 abitanti.\nIl comune pi\u00f9 popolato \u00e8 Parigi ( abitanti). Il pi\u00f9 densamente popolato nel 1999 era Le Pr\u00e9-Saint-Gervais (Senna-Saint-Denis, ). Le stime INSEE del 2004 hanno indicato invece Levallois-Perret (Hauts-de-Seine) con . Il comune urbano (comune con una zona di pi\u00f9 di abitanti con abitazioni distanti al massimo 200 metri) meno densamente popolato \u00e8 Arles (Bouches-du-Rh\u00f4ne, ).\nSei comuni totalmente devastati dopo la battaglia di Verdun del 1916 non furono mai ricostruiti e non hanno abitanti: Beaumont-en-Verdunois, Bezonvaux, Cumi\u00e8res-le-Mort-Homme, Fleury-devant-Douaumont, Haumont-pr\u00e8s-Samogneux e Louvemont-C\u00f4te-du-Poivre. Sono qualificati come \"comuni morti per la Francia\"; ciascuno di essi \u00e8 amministrato da un consiglio municipale di tre membri nominati dal prefetto della Mosa.\nTra gli altri comuni Rochefourchat (Dr\u00f4me) ha un solo abitante, Lem\u00e9nil-Mitry (Meurthe e Mosella) e Rouvroy-Ripont (Marna) due abitanti.\nLa tabella seguente mostra i comuni con pi\u00f9 di abitanti:\nSuperficie.\nTotalit\u00e0 del territorio.\nI 50 comuni pi\u00f9 estesi di Francia (oltremare incluso):\nFrancia metropolitana.\nI 30 comuni pi\u00f9 estesi in Francia metropolitana:\nDati dell'Institut national d'\u00e9tudes d\u00e9mographiques.\nParigi ha una superficie di .\nEstremit\u00e0 geografiche.\nFrancia continentale.\nDalla Francia continentale viene sempre esclusa la Guyana francese, che tuttavia si trova sulla terraferma.\nComuni insulari.\nComuni formati interamente da una o pi\u00f9 isole (senza confini terrestri con altri comuni):\nInoltre ci sono 2 comuni su isole fluviali che non confinano con altri comuni:\nComuni posti interamente su isole (con confini terrestri con altri comuni):\nComuni francesi confinanti con due stati.\n6 comuni francesi della Francia metropolitana confinano con due stati:\n1 comune francese della Francia d'oltremare nella Guyana francese confina con due stati:"}
{"id": "761295", "revid": "287204", "url": "https://it.wikipedia.org/wiki?curid=761295", "title": "Forbante", "text": ""}
{"id": "761303", "revid": "124848318", "url": "https://it.wikipedia.org/wiki?curid=761303", "title": "Gesto del dito medio", "text": "Il gesto del dito medio (a volte per brevit\u00e0 dito medio) \u00e8 un comune gesto offensivo.\nNei paesi occidentali, ma anche in alcuni orientali come il Giappone, il dito medio proteso \u00e8 ritenuto generalmente un gesto osceno. Viene effettuato estendendo il dito medio verso l'alto e tenendo strette alla mano, contemporaneamente, le altre dita. In alcuni paesi \u00e8 in uso una variante di tale gesto che consiste nell'estendere anche il pollice. \u00c8 usato per offendere, ferire e urtare la suscettibilit\u00e0 di qualcuno verso cui si prova risentimento o paura. Talvolta viene usato in modo scherzoso tra amici.\nOrigini.\nI primi riferimenti letterari al gesto sono riscontrabili nella letteratura greca. Giulio Polluce afferma che \"gli Attici danno al dito medio della mano il nome \u03ba\u03b1\u03c4\u03b1\u03c0\u1fe1\u0301\u03b3\u03c9\u03bd, -\u03bf\u03bd\u03bf\u03c2 (katap\u0233\u0301g\u014dn)\" che designa anche una persona perversa. Anche Aristofane probabilmente allude al dito medio in varie sue opere: \"Le nuvole\", in cui gioca sulla parola \"dattilo\", la quale ha significato sia metrico, sia anatomico e La pace, in cui adopera un termine spiegato dal Suda. Diogene Laerzio afferma che Diogene, famoso filosofo cinico, dopo che uno straniero chiese di poter mirare Demostene fece il dito medio e disse \"Ecco per voi questo, il demagogo d'Atene\". Arriano propone una seconda versione della storia, in cui il bersaglio non \u00e8 l'oratore, ma un sofista.\nNel mondo latino il gesto veniva identificato come \"digitus impudicus\" (\"dito impudico\") (Isidoro di Siviglia, nelle sue Etimologie XI, 1, 71, dice che il terzo dito della mano \u00e8 chiamato \"impudicus\" perch\u00e9 \"sovente tramite esso si esprime ammonimento nei confronti di un'azione vergognosa (impudica)\", anche se Persio fa riferimento a un \"digitus infamis\". Giovenale tramite metonimia fa riferimento all'\"unghia media\" nei confronti della minacciosa Fortuna. \nL'uso di questo gesto in parecchie e differenti culture \u00e8 probabilmente dovuto alla vasta influenza geografica dell'Impero Romano e della civilt\u00e0 greco-romana. \nSignificato.\nIl significato originale del gesto \u00e8 dibattuto. Una possibile origine \u00e8 spiegabile come dire un invito a subire, non necessariamente da parte dell'autore, un rapporto anale ed equivarrebbe all'espressione verbale \"vaffanculo\"; poi il gesto di accompagnamento, ovvero il movimento del gomito e del braccio, maggiormente rafforza l'idea di penetrazione."}
{"id": "761313", "revid": "1005847", "url": "https://it.wikipedia.org/wiki?curid=761313", "title": "Niccol\u00f2 Ferracciu", "text": "Fu Ministro della Marina del Regno d'Italia nella XIII legislatura e Ministro di Grazia e Giustizia e Culti del Regno d'Italia nella XV legislatura.\nBiografia.\nNato a Calangianus il 10 maggio 1815 da Antonio Ferracciu e Lucia Mossa, Niccol\u00f2 Ferracciu frequent\u00f2 il liceo a Tempio Pausania. Dopo essersi diplomato in belle Lettere a Tempio and\u00f2 a Sassari per gli studi universitari dove si laure\u00f2 in Legge nel 1836, diventando presto uno degli avvocati sardi pi\u00f9 richiesti, e nel 1850 fu nominato professore di economia e diritto commerciale. Nel 1848 fu eletto come consigliere Divisionale e Comunale di Sassari, mentre divenne nel 1851 Presidente del Consiglio Divisionale e poi Provinciale. Conseguentemente a questa carica, in seguito alla concessione dello Statuto albertino nel 1848, fu eletto deputato nel collegio di Sassari il 15 gennaio 1849.\nFerracciu si candid\u00f2 alle elezioni per la Camera dei deputati nel marzo 1849. Nel Parlamento subalpino si schier\u00f2 a sinistra e si mise subito contro l'armistizio di Novara, ritenendolo un attentato allo statuto e all'onore dell'Italia. \nNel 1852 si schier\u00f2 alla Camera contro lo stato d'assedio decretato dal governo nella provincia di Sassari, mentre quando nel 1855 scoppi\u00f2 un'epidemia di colera nella citt\u00e0 si distinse nella costante attivit\u00e0 mirata nel contrastare la piaga.\nNel 1860 prendeva posizione contro la cessione di Nizza e Savoia alla Francia. Nel susseguirsi dei suoi anni in politica fu segretario e membro di parecchie giunte e commissioni parlamentari. L'avvocato sardo partecip\u00f2 a tutte le legislature prima del Regno sardo, poi del giovane Regno d'Italia.\nNel 1861 comand\u00f2 il battaglione della guardia nazionale di Sassari. Grazie ai buoni rapporti instaurati con le genti locali ottenne l'elezione a deputato (XI legislatura). Nel Parlamento si schier\u00f2 con la Sinistra moderata. Quando nel 1865 G. Lanza lo contatt\u00f2 per prendere parte al ministero della Pubblica Istruzione, rifiut\u00f2 non ritenendosi ancora pronto a partecipare al governo del Regno. Vicepresidente della Camera dal 1871 al 1874 e ancora dal 1891 al 1892, Ferracciu ricopr\u00ec diversi incarichi di governo, come titolare del Ministero della Marina (1878 - 1879) e poi di quello della Giustizia (marzo - novembre 1884), entrambi sotto i governi di Depretis.\nNel primo incarico, present\u00f2 un disegno di legge per stanziare fondi per le riparazioni agli stabilimenti marittimi di Genova, danneggiati da un uragano; come guardasigilli, invece, present\u00f2 in Parlamento un altro progetto legislativo al fine di aumentare lo stipendio dei pretori. Sostituito alla guida del ministero da Enrico Pessina, Ferracciu rimase in Parlamento, ma mor\u00ec durante il suo ultimo mandato, il 2 marzo 1892, a Roma, a 76 anni.\nA Niccol\u00f2 Ferracciu \u00e8 stato dedicato l'omonimo Istituto di Istruzione Superiore di Tempio Pausania."}
{"id": "761317", "revid": "2039387", "url": "https://it.wikipedia.org/wiki?curid=761317", "title": "Giovanni Battista Var\u00e8", "text": "Biografia.\nPrese parte alla rivolta anti austriaca del 1848 che port\u00f2 con Daniele Manin alla restaurazione della Repubblica di San Marco e fu membro dell'Assemblea dei Deputati della nuova Repubblica Serenissima.\nDopo la restaurazione fugg\u00ec in Svizzera e Piemonte. Deputato nel Regno d'Italia divenne anche Vice Presidente della Camera. Fu ministro di Grazia e Giustizia e Culti del Regno d'Italia nel Governo Cairoli II.\nPadre del diplomatico e scrittore Daniele Var\u00e8."}
{"id": "761324", "revid": "287204", "url": "https://it.wikipedia.org/wiki?curid=761324", "title": "Raphicerus campestris", "text": "Il raficero campestre, detto in Afrikaans steenbok (stambecco) \u00e8 una piccola antilope diffusa in Africa orientale.\nSomiglia ad un oribi, ma \u00e8 di taglia pi\u00f9 piccola; raggiunge infatti il mezzo metro di altezza al garrese.\nIl pelo pu\u00f2 assumere ogni sfumatura dal color sabbia al rossiccio, ma il colore pi\u00f9 diffuso \u00e8 l'arancio. Possiede dei cerchi bianchi intorno agli occhi. Anche il mento, la gola ed il ventre sono bianchi. Sulla fronte \u00e8 presente un ciuffo nero: il pelo nero continua in una striscia che va fino al naso.\nI maschi portano corna dritte e lunghe dai 7 ai 20 cm.\nVi sono due popolazioni separate di raficero campestre: una vive in Africa orientale (Kenya meridionale, Tanzania ed Uganda, dove per\u00f2 forse \u00e8 estinto), l'altra in Africa meridionale (Angola, Zambia, Zimbabwe, Mozambico, Botswana, Namibia, Sudafrica e Swaziland).\nColonizzano una variet\u00e0 di habitat, dalle zone semidesertiche alla savana, alle zone boscose: sembrano favorire le zone di transizione fra i vari habitat.\nBrucano l'erba al livello pi\u00f9 basso, scavando occasionalmente per nutrirsi di radici e tuberi. \u00c8 da notare che quest'antilope non beve quasi mai nella vita: ricava la maggior parte dell'acqua di cui ha bisogno dai vegetali di cui si nutre.\nIn caso di pericolo, si accovacciano nell'erba alta: se per\u00f2 il predatore si avvicina troppo, saltano improvvisamente fuori dal proprio nascondiglio e cominciano a correre a zig-zag per disorientare l'aggressore. A volte, cercano rifugio nelle tane degli oritteropi.\nSolitario per la maggior parte dell'anno, durante la stagione degli amori \u00e8 possibile vederlo in coppie. Le coppie occupano un territorio ben definito nel quale i due coniugi vivono indipendentemente l'uno dall'altro, restando in contatto tramite segnali odorosi (costituiti prevalentemente da depositi di sterco).\nL'accoppiamento pu\u00f2 avvenire durante tutto l'anno: generalmente si ha un picco delle nascite durante la primavera australe (novembre-dicembre), quindi l'accoppiamento avviene prevalentemente in giugno (la gestazione dura circa 6 mesi). Nelle annate favorevoli, una femmina matura pu\u00f2 avere anche due cucciolate l'anno.\nI cuccioli restano nascosti nella vegetazione per circa 2 settimane: l'allattamento dura 3 mesi, dopodich\u00e9 i cuccioli, perfettamente svezzati, prendono la loro via. La maturit\u00e0 sessuale viene raggiunta a 6-8 mesi nelle femmine, un po' pi\u00f9 tardi nei maschi."}
{"id": "761325", "revid": "1005847", "url": "https://it.wikipedia.org/wiki?curid=761325", "title": "Luigi Miceli", "text": "Biografia.\nSi laurea in legge; entrato giovanissimo nella \"Giovane Italia\" (1844), coopera alla preparazione dell'insurrezione calabrese del settembre 1847 e, dopo il colpo di Stato reazionario del 15 maggio 1848 da parte di Ferdinando II delle Due Sicilie, \u00e8 segretario del comitato insurrezionale in Calabria. In seguito al fallimento moti calabresi del 1848 deve fuggire prima a Roma e poi a Genova: accorre in aiuto della Repubblica Romana (1849) e va poi esule a Genova dove vive insegnando lettere in un collegio. Viene condannato a nove anni di ferri dalla Gran Corte Criminale di Calabria Citra in contumacia nel 1855.\nDopo aver aderito alla Societ\u00e0 nazionale italiana, partecipa alla seconda guerra di indipendenza nelle file dei cacciatori delle Alpi combattendo con Garibaldi a Varese e a San Fermo (1859). Nel 1860 \u00e8 tra gli organizzatori della spedizione dei Mille, a cui partecipa personalmente; alla presa di Palermo viene promosso capitano.\nParlamentare e ministro.\nDopo l'unit\u00e0 d'Italia viene eletto deputato alla Camera per il collegio di Paola.\nFece parte della Commissione istituita nel dicembre 1861, per redigere il primo elenco dei Mille che sbarcarono a Marsala l'11 maggio 1860. \nFu in Parlamento con la sinistra storica. Sotto di lui venne preparato il progetto per gli operai vecchi e inabili al lavoro ed altre riforme di grande utilit\u00e0 sociali. Nel 1863 Luigi Miceli si dimette da deputato con Agostino Bertani e Giovanni Nicotera per protesta contro l'intervento militare contro i Garibaldini in Aspromonte da parte del Governo italiano e venne sostituito da Giuseppe Valitutti. \nFu rieletto nel 1864 e sempre riconfermato fino al 1897. Prese parte nel 1866 alla terza guerra d'indipendenza come capitano di stato maggiore.\nSpostatosi su posizioni politiche pi\u00f9 moderate, nel 1878 \u00e8 ministro dell'agricoltura, dell'industria e del commercio nei governi Cairoli III (1879-1881), Crispi I e Crispi II (1888-1891).. Fu anche vicepresidente della Camera dal 1886 al 1888.\nIl 17 novembre 1898 fu nominato Senatore del Regno.\nMor\u00ec a Roma il 30 Dicembre del 1906, all'et\u00e0 di 82 anni. Aveva sposato la tedesca Maria Schwarzenberg."}
{"id": "761329", "revid": "729019", "url": "https://it.wikipedia.org/wiki?curid=761329", "title": "Emilio Ferrero", "text": "Fu senatore del Regno d'Italia nella XIV legislatura.\nFu Ministro della Guerra del Regno d'Italia nei Governi Cairoli III, Depretis IV, Depretis V e Depretis VI.\nBiografia.\nAllievo dell'Accademia Reale di Torino, partecip\u00f2 col grado di capitano alla prima e seconda guerra d'indipendenza italiana. Dal genio militare venne trasferito all'Arma di fanteria combattendo infine nella terza guerra d'indipendenza italiana dove ottenne il grado di tenente generale."}
{"id": "761332", "revid": "729019", "url": "https://it.wikipedia.org/wiki?curid=761332", "title": "Bernardino Milon", "text": "Ex-allievo della Scuola militare Nunziatella di Napoli (corso 1842-1848), nel 1868 partecip\u00f2 con il grado di colonnello alla campagna per la repressione del brigantaggio in Calabria in qualit\u00e0 di capo di Stato Maggiore del generale Sacchi.\nFu successivamente Ministro della Guerra del Regno d'Italia nel Governo Cairoli III."}
{"id": "761336", "revid": "1480390", "url": "https://it.wikipedia.org/wiki?curid=761336", "title": "Raphicerus", "text": "Raphicerus \u00e8 un genere di piccole antilopi diffuse nell'Africa subsahariana, dal Kenya alla provincia del Capo Occidentale in Sudafrica.\nIl genere contiene tre specie:"}
{"id": "761337", "revid": "1718826", "url": "https://it.wikipedia.org/wiki?curid=761337", "title": "Parco naturale del Gran Bosco di Salbertrand", "text": "Il parco naturale del Gran Bosco di Salbertrand \u00e8 un'area naturale protetta del Piemonte che si estende sulla destra della Val di Susa.\nNella zona \u00e8 inoltre stato istituito il sito di interesse comunitario Gran Bosco di Salbertrand (IT1110010).\nGeografia.\nIl parco \u00e8 situato in Valle di Susa, in provincia di Torino, nella destra orografica del fiume Dora Riparia che solca la valle, creandone il confine a nord. A sud il parco si estende sino al crinale che fa da confine tra le valli di Susa e Chisone, solcato dalla strada denominata \"dei Sette Colli\" o \"dell'Assietta\". Per un lungo tratto tale strada fa da confine al parco con ingressi segnalati ai Colli (da ovest a est) Costapiana, Blegier e Lauson. A ovest il parco confina con il comune di Sauze d'Oulx e a est con il comune di Chiomonte.\nFauna.\n21 specie di mammiferi censiti tra le quali dominano cervi, caprioli, camosci e marmotte. 70 specie di uccelli nidificanti tra cui galli forcelli e coturnici.\nParticolarmente nutrite sono le colonie di cervi e caprioli.\nFlora.\nOltre 600 specie vegetali censite. A valle del parco sono presenti varie latifoglie; nel cuore vi sono conifere come abete bianco, abete rosso, larice, pino cembro e pino silvestre; in altitudine sono solo pascoli alpini.\nAccessi.\nRaggiungere l'alta Val Susa con la SS 24, o l'autostrada A 32 (uscite consigliate Susa Ovest per ingresso a Exilles e/o Salbertrand oppure Oulx Circonvallazione per ingresso al parco da Sauze d'Oulx).\nDa Salbertrand: in auto si va direttamente all'area attrezzata Pinea, con parcheggio.\nDa Exilles: dal paese la strada per Champbons e poi per sterrata fino a borgata Sap\u00e8.\nDa Sauze d'Oulx: due sono gli accessi. Il primo si raggiunge procedendo dal concentrico verso la borgata Gran Villard e, superata questa ed entrando nel comune di Oulx, procedendo nel parco dove \u00e8 possibile transitare con auto attraversando Monfol (borgata di Oulx) sino all'area attrezzata di Ser Blanc. Il secondo si raggiunge procedendo dal concentrico verso borgata Richardette verso la SP 173 del Colle dell'Assietta sino a localit\u00e0 Enfers da dove \u00e8 consentito entrare nel Parco con auto sino ai segnali di divieto posti internamente al bosco.\nDa Susa e Chiomonte: a pian del Frais, poi Alpe Arguel per strada sterrata oppure via Clot Rosset e per sterrata in direzione Clot Rosset/Clot des Anes.\nComuni.\nI seguenti comuni hanno parte del loro territorio interessato dall'area del parco:"}
{"id": "761339", "revid": "599013", "url": "https://it.wikipedia.org/wiki?curid=761339", "title": "Gad", "text": "Medicina.\nGli \"anti GAD\" sono anticorpi che si riscontrano precocemente nei pazienti con diabete insulino-dipendente (tipo I)"}
{"id": "761340", "revid": "8596", "url": "https://it.wikipedia.org/wiki?curid=761340", "title": "Pasquale Mancini", "text": ""}
{"id": "761342", "revid": "262457", "url": "https://it.wikipedia.org/wiki?curid=761342", "title": "Mah\u0101y\u0101na", "text": ""}
{"id": "761344", "revid": "78273", "url": "https://it.wikipedia.org/wiki?curid=761344", "title": "Imperatori di Trebisonda", "text": ""}
{"id": "761346", "revid": "125672530", "url": "https://it.wikipedia.org/wiki?curid=761346", "title": "Twist", "text": "Il twist \u00e8 un genere musicale degli anni 1960 originato dal rock and roll che divenne molto popolare grazie all'invenzione del ballo omonimo che \u00ab\u00e8 come spegnere una sigaretta con i piedi e strofinare un'estremit\u00e0 con un asciugamano\u00bb.\nPrende il nome dalla canzone del 1958 \"The Twist\" di Hank Ballard (del gruppo musicale Hank Ballard &amp; the Midnighters), B-side della canzone \"Teardrops on Your Letter\" del 1959, incisa in \"cover\" nel 1960 da Chubby Checker. Infatti quest'ultimo \u00e8 considerato l'inventore del twist, specie dopo il brano del 1961 \"Let's Twist Again\". \nAnche Bill Haley, con la canzone del 1954 \"Rock Around the Clock\", considerato uno dei brani pi\u00f9 rappresentativi del rock and roll, ebbe un ballo twist."}
{"id": "761348", "revid": "1836", "url": "https://it.wikipedia.org/wiki?curid=761348", "title": "WiMax", "text": ""}
{"id": "761350", "revid": "339392", "url": "https://it.wikipedia.org/wiki?curid=761350", "title": "Romano III Argirio", "text": ""}
{"id": "761352", "revid": "1543377", "url": "https://it.wikipedia.org/wiki?curid=761352", "title": "Raphicerus melanotis", "text": "Il nototrago dalle orecchie nere o antilope del Capo \u00e8 una piccola antilope diffusa nella provincia del Capo occidentale in Sudafrica.\nMisura circa 45\u00a0cm al garrese e pesa intorno ai 10\u00a0kg. Il pelo \u00e8 ispido e di color sabbia tendente al rossiccio, con macchiettature bianche. I maschi portano corna dritte e lunghe appena 8\u00a0cm.\nAbita la zona cespugliosa del fynbos sudafricano, dove si nutre di foglie e fiori."}
{"id": "761353", "revid": "287204", "url": "https://it.wikipedia.org/wiki?curid=761353", "title": "Eufotide", "text": "Leufotide \u00e8 una roccia appartenente alla famiglia dei gabbri.\nDescritto originariamente in Toscana \u00e8 costituita da grossi cristalli di diallagio verde e di plagioclasio biancastro.\nSpesso si presenta alterata per effetto di un debole metamorfismo: il plagioclasio calcico si trasforma in saussurite, una miscela microcristallina di albite, zoisite, epidoto e calcite, mentre il pirosseno \u00e8 sostituito da un anfibolo in minuti prismi intrecciati (smaragdite, uralite) o da clorite.\nA questi mutamenti di composizione mineralogica si possono sovrapporre anche le alterazioni meteoriche, che producono una profonda trasformazione dell'associazione mineralogica originaria, facendo assumere all'eufotide una colorazione rossastra causata da ossidi e idrossidi di ferro."}
{"id": "761355", "revid": "1005847", "url": "https://it.wikipedia.org/wiki?curid=761355", "title": "Francesco Genala", "text": "Biografia.\nNasce in una famiglia di piccoli proprietari, figlio di Zeffirino e Diamante Previ. A 13 anni rimane orfano di entrambi i genitori e viene affidato a due concittadine, Luigia Vertua Ponzetti e Maria Garganico. Svolge gli studi superiori tra Milano e Cremona. Allo scoppio della seconda guerra d'indipendenza italiana, a soli 16 anni, si arruola come volontario nei cacciatori della Magra. In seguito all'armistizio di Villafranca entra a far parte dell'esercito del governo provvisorio dell'Emilia e viene acquartierato a Modena, dove prende a frequentare i corsi di giurisprudenza. Interrompe gli studi per partecipare alla spedizione dei Mille, combattendo nella battaglia di Milazzo, e poi al Volturno. Nel dicembre del 1860, finito il servizio militare, torna a Modena per continuare gli studi. Un anno dopo si trasferisce a Siena dove si laurea il 24 novembre 1862. Nel 1866, con la terza guerra d'indipendenza, il Genala riprende le armi, come volontario nel quarto reggimento garibaldino . \nIntraprende poi una serie di viaggi in Francia, nei Paesi Bassi, in Belgio, in Germania, dove si ferma per un anno e mezzo per perfezionare gli studi economico-giuridici. Durante il soggiorno a Londra approfondisce gli studi giuridici e politici, interessandosi in modo particolare al sistema politico bipartitico inglese. \nMolto apprezzato nei salotti intellettuali milanesi e fiorentini, nel 1872 \u00e8 coinvolto da Ubaldino Peruzzi nella \"Societ\u00e0 Adam Smith\". L'Accademia dei Georgofili lo elegge come socio ordinario nel 1874. Nello stesso anno il Genala \u00e8 eletto deputato alla Camera per il comune di Soresina. Gli \u00e8 conferita la cittadinanza onoraria di Firenze, per aver contribuito in maniera significativa alla risoluzione dei problemi d'indebitamento gravanti sulla citt\u00e0: il Genala ne scrive nel saggio \"La questione di Firenze e il modo di risolverla\". \nMuore a soli cinquant'anni l'8 novembre del 1893.. Alla Camera dei deputati \u00e8 commemorato da Giovanni Giolitti.\nDa avvocato a deputato.\nA Firenze svolge la pratica legale, e viene abilitato anticipatamente all\u2019esercizio dell\u2019avvocatura. Appena raggiunta l\u2019et\u00e0 per essere eletto alla Camera dei deputati, entra in parlamento. Nonostante i suoi stretti rapporti con la destra fiorentina, si schiera con la sinistra, forse per la sua ascendenza garibaldina. L\u2019attivit\u00e0 parlamentare lo vede impegnato per sette legislature, dal 1874 al 1893. Il Genala \u00e8 membro di numerose commissioni, tra cui quella per la stesura del Codice del commercio.\nMinistro dei lavori pubblici.\nIl Genala \u00e8 anche membro della Commissione d'inchiesta sulle ferrovie, dedicata alla progettazione della rete ferroviaria nazionale. La sua opinione \u00e8 considerata autorevole, per via degli studi che ha dedicato al tema. \u00c8 favorevole a una parziale privatizzazione delle rete ferroviaria, ma sotto il controllo pubblico. La privatizzazione pu\u00f2, secondo lui, contribuire alla riduzione delle spese statali, come pure al risanamento della finanza pubblica, grazie al ritorno indiretto di una quota di profitto conseguito dalle imprese private tramite la tassazione. Svolge un ruolo importante nella stesura della legge che regola le convenzioni ferroviarie con le grandi societ\u00e0 private. \n\u00c8 ministro dei lavori pubblici nella quindicesima legislatura del Regno d\u2019Italia, dal 1883, terminando il mandato nel 1887. Il suo secondo mandato di ministro \u00e8 del 1892-93, durante la diciassettesima legislatura. In questo ruolo egli sostiene la costruzione del ponte sul Po, intervenendo direttamente per rimuovere gli ostacoli dovuti a ritardi nella concessione delle autorizzazioni. Il ponte \u00e8 inaugurato il 20 settembre 1893.\nAttivit\u00e0 accademica.\nIn ambito accademico il Genala ebbe una parte importante nel processo di fondazione dell'Istituto Cesare Alfieri, prima come promotore della Societ\u00e0 per l'educazione liberale, poi come docente di diritto internazionale pubblico nel 1876 e di diritto costituzionale nel 1877. \n\u00c8 investito delle cariche di vicepreside e di amministratore dell'istituto. Quando \u00e8 nominato ministro per la seconda volta, temendo di non poter pi\u00f9 adempiere i suoi obblighi didattici, decide di dimettersi. Essendo molto stimato, \u00e8 nominato docente onorario della cattedra di diritto internazionale pubblico, il che gli lascia la possibilit\u00e0 di far lezioni e conferenze. Benedetto Cairoli gli propone d'insegnare all'Universit\u00e0 di Roma, ma il Genala preferisce rimanere presso l'istituto fiorentino. \nPensiero politico.\nLa riflessione politica del Genala ha il suo centro nel tema dell'ammodernamento del paese: questo deve avvenire mediante riforme civili, e non con le armi; la classe dirigente si deve conquistare l'approvazione e la gratitudine dei governati. \nNel saggio \"Delle libert\u00e0 ed equivalenza dei suffragi nelle elezioni, ovvero Della proporzionale rappresentanza delle maggioranze e minoranze\", il giurista mette in evidenza l'esigenza di un'armonia tra governati e governanti. Le due volont\u00e0 spesso si trovano in contrasto per l'inadeguata rappresentanza delle istanze popolari, da una parte, e per l'insufficiente educazione civica dei cittadini dall'altra. \u00c8 necessaria quindi una riforma politica, mediante una nuova legge elettorale e il ripensamento del sistema educativo. Il Genala presenta perci\u00f2 una proposta di legge per introdurre un sistema elettorale proporzionale, che assicuri la rappresentanza a tutti i cittadini. Il sistema proporzionale \u00e8 l'unico in grado di rendere ogni cittadino partecipe alla vita del governo, tramite la delega a un deputato. Questi deve esercitare il suo mandato conformemente agli interessi dei suoi elettori. Il voto dev'essere il frutto di una libera scelta personale. Il collegio plurinominale \u00e8 la soluzione per ampliare la sfera di azione dei candidati \nContribuisce alla stesura della legge elettorale italiana del 1882, che disciplina appunto un modello fondato sul sistema proporzionale."}
{"id": "761357", "revid": "1543377", "url": "https://it.wikipedia.org/wiki?curid=761357", "title": "Odissea (romanzo)", "text": "Odissea (\"Trojan Odyssey\") \u00e8 un romanzo di Clive Cussler del 2003; narra le avventure di Dirk Pitt, ed \u00e8 dedicato alla moglie scomparsa.\nTrama.\n\u00c8 un'avventura, anzi un'\"Odissea\" che inizia nel 1200 a.C. all'epoca degli eroi omerici e che grazie a dei reperti dispersi in fondo al mare si trasferisce ai giorni nostri. Mentre Dirk Pitt e due giovani collaboratori molto vicini a lui stanno indagando su una serie di disastri, inondazioni e varie catastrofi, si imbatteranno in quei reperti e si scontreranno con una setta di donne bellissime. Un'avventura ambientata nei meravigliosi fondali marini a caccia di risposte e di colpevoli."}
{"id": "761358", "revid": "298055", "url": "https://it.wikipedia.org/wiki?curid=761358", "title": "Centauriano", "text": ""}
{"id": "761359", "revid": "15756", "url": "https://it.wikipedia.org/wiki?curid=761359", "title": "Troctolite", "text": "La troctolite \u00e8 una roccia magmatica intrusiva mafica, sottosatura in silice, composta essenzialmente da plagioclasio calcico (labradorite-bytownite) e olivina ricca in magnesio, con eventuali minori quantit\u00e0 di pirosseno. La tessitura \u00e8 faneritica in gran parte idiomorfica, la grana medio-grossa. Il colore varia in funzione del contenuto di plagioclasio e olivina e del grado di alterazione.\nEtimologia.\nIl nome viene dal greco \u03c4\u03c1\u03ce\u03ba\u03c4\u03b7\u03c2 (troctos) = trota e \u03bb\u03af\u03b8\u03bf\u03c2 (lithos) = pietra, per il suo aspetto maculato, simile alla pelle di alcune trote, dovuto ai fenocristalli scuri di olivina sul fondo chiaro dei plagioclasi.\nCaratteristiche e origine.\n La troctolite si colloca tra le rocce mafiche a composizione ternaria Plagioclasio-Olivina-Pirosseno e viene classificata in base all\u2019analisi modale utilizzando il diagramma proposto dall\u2019IUGS. Il pirosseno non deve superare il 5% in volume e il rapporto volumetrico plagioclasio/pirosseno \u00e8 maggiore di 9). Comuni accessori sono l'ilmenite e lo spinello cromifero. Spesso i cristalli di olivina si alterano in serpentino, aumentando il loro volume, e causando la formazione di fratture radiali nei cristalli circostanti. In questo caso i fenocristalli assumono varie colorazioni: giallo. verde, rosso, bruno e nero. Si potrebbe considerare la troctolite un gabbro olivinico fortemente impoverito in pirosseno. Tuttavia essa non ha le caratteristiche di una roccia derivata, come il gabbro, dalla fusione parziale di una peridotite. Questa, infatti, non pu\u00f2 generare un magma privo di pirosseni. Il fatto che i cristalli siano in molti casi in gran parte isorientati e idiomorfi, cio\u00e8 terminati da facce piane che rispecchiano l'abito cristallino del minerale, \u00e8 una caratteristica tipica dei cristalli che si sono accumulati, separandosi per gravit\u00e0 dal fuso, alla base di un magma basaltico fluido e relativamente statico. Di fatto queste rocce vengono considerate \u2019\u2019cumuliti\u2019\u2019 e fanno parte di grandi complessi intrusivi basici stratificati dove sono associate in regolari strati a duniti, pirosseniti, gabbri olivinici e anortositi e contengono importanti mineralizzazioni di metalli rari. Il fatto che queste regolari sequenze spesso si ripetano sovrapposte una all'altra numerose volte viene spiegato con successive iniezioni di nuovo magma a composizione costante nella camera magmatica. In alcuni casi troctoliti cumulitiche si formano per flottazione, al tetto della camera magmatica, di cristalli (soprattutto di plagioclasio) spinti in alto dal fuso pi\u00f9 denso. In altri casi le troctoliti si originano per reazione di rocce ricche in olivina con fusi basaltici che si infiltrano in esse. Le troctoliti formano anche filoni circolari o conici attorno a plutoni di varia composizione.\nDistribuzione.\n\"In Italia\": &lt;br&gt;\nTroctoliti del Giurassico ricche in olivina si trovano nella porzione spezzina dell\u2019Appennino ligure, al Passo del Bracco, a Scogna e a Rocchetta di Vara, in corpi di spessore fino a 80 m all'interno dei gabbri. Sono interpretate come prodotto di una reazione tra una matrice a cristalli di olivina e spinello e un fuso infiltrato di composizione e caratteri geochimici analoghi a quelli dei basalti tipo MORB (Mid Oceanic Ridge Basalt).\n\"Nel mondo\":&lt;br&gt;\nLe troctoliti sono diffuse in diversi complessi intrusivi basici stratificati (et\u00e0 in megaanni, Ma):\nIn afforamenti non collegati a complessi stratificati:"}
{"id": "761363", "revid": "73843", "url": "https://it.wikipedia.org/wiki?curid=761363", "title": "Libert\u00e0 dorata", "text": "Libert\u00e0 dorata (in latino: \"Aurea Libertas\", in polacco: \"Z\u0142ota Wolno\u015b\u0107\"), anche definita democrazia nobiliare, si riferisce al sistema politico aristocratico in vigore nel Regno di Polonia e in seguito, dopo l'Unione di Lublino del 1569, nella Confederazione Polacco-Lituana. In questo sistema, tutta la nobilt\u00e0 (la \"szlachta\") godeva degli stessi diritti e degli stessi privilegi. La \"szlachta\" controllava la legislazione (nel \"Sejm\" cio\u00e8 l'assemblea parlamentare) e il re eletto della Confederazione.\nLa Libert\u00e0 dorata distingueva la Polonia ed era un'unica eccezione in un'epoca in cui l'assolutismo si stava sviluppando nei principali stati dell'Europa. La libert\u00e0, anche se goduta da una sola classe sociale, la \"szlachta\" era pressoch\u00e9 sconosciuta negli altri stati europei, dove il sovrano aveva il potere di vita e di morte sui suoi sudditi. Alla fine, per\u00f2, gli eccessi della libert\u00e0 dorata risultarono nella debolezza del governo centrale, una debolezza che permise agli stati confinanti di paralizzare la politica della Confederazione, portandola sull'orlo dell'anarchia e spianando la strada alle spartizioni della Polonia del tardo XVIII secolo.\nSviluppo.\nQuesto sistema politico, unico in Europa, nacque dal consolidamento del potere della nobilt\u00e0 (\"szlachta\") a scapito delle altre classi sociali e al sistema politico monarchico. La nobilt\u00e0 accumul\u00f2 via via sempre pi\u00f9 potere al punto che nessun monarca potesse sperare di spezzare l'ascesa al potere da parte della \"szlachta\".\nLa dottrina politica della Confederazione delle due Nazioni era \"il nostro stato \u00e8 una repubblica sotto la presidenza del Re\". Il Cancelliere Jan Zamoyski riassunse questa dottrine quando disse \"Rex regnat et non gubernat\" (\"Il Re regna ma non governa\"). La Confederazione aveva un Parlamento, il \"Sejm\", e anche un \"Senat\" e un re eletto. Il re era obbligato a rispettare i diritti dei cittadini riportati negli articoli enriciani e nei \"pacta conventa\" negoziati ai tempi della sua elezione.\nIl potere del re era limitato, a favore della nobilt\u00e0. Ogni nuovo re doveva sottoscrivere gli articoli di re Enrico, che erano la base del sistema politico polacco e includevano garanzie di tolleranza religiosa quasi senza precedenti. Nel corso del tempo, gli articoli di re Enrico furono fusi con i pacta conventa, impegni specifici concordati dal re eletto. Da allora in poi il re fu effettivamente socio del ceto nobile e fu sempre vigilato da un gruppo di senatori. La dottrina aveva alle sue radici l'antico pensiero repubblicano, che fu poi riapplicato con vario successo alla realt\u00e0 politica di una monarchia elettiva.\nLa fondazione della Libert\u00e0 dorata nel 1573 includeva:\nIl sistema politico della Confederazione non \u00e8 facilmente etichettabile in una singola categoria, ma si potrebbe descrivere come un misto di:\nValutazione del sistema.\nLa libert\u00e0 dorata era una caratteristica unica e controversa del sistema politico polacco. Fu un'eccezione, caratterizzata da una forte aristocrazia e da un debole re, in un'epoca in cui l'assolutismo si stava sviluppando nei paesi pi\u00f9 forti d'Europa, ma l'eccezione fu caratterizzata da una sorprendente somiglianza con alcuni valori moderni. In un momento in cui la maggior parte dei paesi europei faceva politiche per centralizzare lo Stato, per far nascere la monarchia assoluta e la guerra religiosa e dinastica, la Confederazione ha sperimentato il decentramento, la confederazione e federazione, democrazia, tolleranza religiosa e persino pacifismo, dal momento che il Sejm di solito poneva il veto ai piani di guerra di un monarca. Il sistema era un precursore dei concetti moderni di democrazia pi\u00f9 ampia e monarchia costituzionale nonch\u00e9 di federazione. I nobili della Confederazione lodavano il diritto di resistenza, il contratto sociale, i diritti liberali, il principio del governo per consenso, il valore dell'autosufficienza, tutti concetti diffusi che si trovano nelle moderne democrazie liberali. Proprio come i liberaldemocratici del XIX e XX secolo, i nobili polacchi erano preoccupati per il potere dello stato. I nobili polacchi erano fortemente contrari al concetto stesso di Stato autoritario.\nForse i pi\u00f9 vicini alla \"Nobile democrazia\" polacca possono essere trovati fuori dall'Europa, negli Stati Uniti d'America, tra l'aristocrazia proprietaria di schiavi del Sud, dove i democratici proprietari di schiavi e i padri fondatori degli Stati Uniti, come Thomas Jefferson o George Washington, avevano molti valori in comune con i nobili riformisti del Commonwealth.\nAltri invece criticano la libert\u00e0 dorata, sottolineando che era limitata solo al ceto nobiliare, escludendo contadini o cittadini, e che non dava alcun sistema legale per concedere libert\u00e0 e libert\u00e0 alla maggioranza della popolazione. La confederazione era chiamata il \"Paradiso dei Nobili\", a volte, il \"Paradiso Ebraico\", ma anche il \"Purgatorio per i Cittadini\" (Burghers) e l'\"Inferno per i Contadini\". E anche tra la nobilt\u00e0, la libert\u00e0 dorata fu abusata e distorta dai pi\u00f9 potenti di loro (magnati). Tuttavia, questo \"paradiso ebraico, ma anche il purgatorio per i cittadini e l'inferno per i contadini\" era un'affermazione di satira sociale e si dovrebbe valutare se riflettesse il fatto dell'epoca. Un certo numero di contadini russi fuggirono dai loro signori molto pi\u00f9 brutali per stabilirsi nella Polonia liberale, che potrebbe risaltare come esempio di controprova all'affermazione \"l'inferno per i contadini\".\nLa libert\u00e0 dorata \u00e8 anche stata criticata per aver scatenato \"guerre civili e invasioni, debolezza nazionale, irrisolutezza, e povert\u00e0 di spirito\". Non riuscendo ad evolversi a un sistema moderno di assolutismo e di monarchia nazionale, la Confederazione sub\u00ec un declino graduale fino quasi all'anarchia a causa del diritto di veto e altri abusi del sistema. Con la maggioranza dei nobili che credevano di vivere nello Stato perfetto, in pochissimi si chiedevano se la libert\u00e0 dorata fosse un sistema giusto o meno. Quando i nobili si rifiutarono di pagare le tasse per un esercito pi\u00f9 grande e moderno, e quando i magnati furono corrotti da potenze straniere paralizzando il sistema politico, la Confederazione non fu capace di restare in linea con i suoi Stati confinanti sul fronte militare, diventando vittima di aggressione. Alla fine, la Confederazione fu divisa e annessa dalle altre potenze assolutiste, generando la spartizione della Polonia.\nSistemi simili.\nLa libert\u00e0 dorata cre\u00f2 uno Stato molto inusuale per i suoi tempi, ma in qualche modo era simile ad alcuni sistemi dei suoi contemporanei, come per esempio la Repubblica di Venezia, che veniva chiamata \"la Serenissima\", cos\u00ec come la Confederazione.\nUn destino simile \u00e8 stato evitato dall'Italia, a causa dell'incapacit\u00e0 dei re di Francia e Spagna e del papato di arrivare a delle decisioni sulla divisione del Paese. Anche nel 1861, reagendo alla dominazione asburgica di alcuni territori italiani, si \u00e8 rischiato di fluire nella libert\u00e0 dorata.\nProverbio.\nI diritti e i privilegi della nobilt\u00e0 divennero proverbiali. Un proverbio popolare polacco dice:\"Szlachcic na zagrodzie r\u00f3wny wojewodzie\"che in italiano significa:\"I nobili in questa propriet\u00e0 sono come i voivoda\"In Polonia oggi significa che non c'\u00e8 nessuno che un uomo libero possa immaginare come proprio superiore."}
{"id": "761364", "revid": "1305772", "url": "https://it.wikipedia.org/wiki?curid=761364", "title": "Amarok", "text": ""}
{"id": "761368", "revid": "1005847", "url": "https://it.wikipedia.org/wiki?curid=761368", "title": "Bernardino Grimaldi", "text": "Fu Ministro dell'agricoltura, dell'industria e del commercio del Regno d'Italia nei Governi Depretis VI, Depretis VII e Depretis VIII, nonch\u00e9 Ministro delle finanze e del tesoro nel Governo Cairoli II nel 1879, Ministro delle finanze nel Governo Crispi I dal 1888 al 1889, Ministro del tesoro e delle finanze nel Governo Crispi II dal 1890 al 1891, Ministro del tesoro nel Governo Giolitti I dal 15 maggio 1892 al 15 dicembre 1893.\nBiografia.\nNato da una famiglia di ceppo nobile e laureatosi in giurisprudenza, si dedic\u00f2 all'attivit\u00e0 forense e all'insegnamento di diritto costituzionale nelle sedi universitarie annesse al convitto Galluppi di Catanzaro. Dopo i primi esordi in politica negli enti amministrativi locali calabresi, Grimaldi si candid\u00f2 alle elezioni del novembre 1876, tra le file della Sinistra, venendo eletto grazie anche all'appoggio di Giovanni Nicotera, ministro dell'Interno, che durante le tornate elettorali spesso esercitava pressioni e si procurava clientele per appoggiare il proprio candidato favorito nei vari collegi. Grimaldi riusc\u00ec a vincere nel mandamento di Catanzaro, superando il rivale Larussa, anche lui di Sinistra ma restio ad accettare la protezione di Nicotera. Da allora, fino alla sua morte, l'avvocato calabrese vinse sempre le elezioni nel proprio collegio spesso senza oppositori o con votazioni quasi plebiscitarie. Il suo primo incarico fu al ministero dei Lavori Pubblici, dove divenne segretario generale del ministro Baccarini dal marzo all'aprile 1878, coadiuvando il ministro nel disegno di legge sulla rete ferroviaria nazionale. Rieletto dopo lo scioglimento della Camera dei deputati, Grimaldi occup\u00f2 una serie di ruoli ministeriali di grande rilievo. Il primo fu quello di ministro delle finanze nel governo Cairoli II, nel luglio 1879: un incarico delicato, perch\u00e9 proprio in quel periodo si discuteva in Parlamento dell'abolizione della tassa sul macinato, imposta che colpiva i pi\u00f9 poveri ma rappresentava una fonte di entrate fondamentale per lo Stato. Il Presidente del Consiglio avrebbe voluto abolirla, per rispettare gli impegni presi con gli elettori, ma il ministro si scontr\u00f2 con il parere del primo ministro, sostenendo che l'imposta non poteva essere abolita senza l'aggiunta di nuove entrate fiscali. Dopo la caduta del ministero, Grimaldi ritorn\u00f2 semplice deputato, finch\u00e9 nel marzo 1884 fu chiamato da Agostino Depretis a dirigere il Ministero dell'Agricoltura, dell'Industria e del Commercio, incarico che mantenne anche nel successivo esecutivo, con a capo sempre Depretis, nel giugno 1885. In tale veste, il ministro si adoper\u00f2 per risolvere le questioni sociali ed economiche che erano state uno dei cardini del programma politico della Sinistra, pur muovendosi con cautela. A lui si devono infatti le prime disposizioni sociali contro gli infortuni sul lavoro, il riconoscimento, nel 1886, della validit\u00e0 giuridica delle societ\u00e0 di mutuo soccorso, e la legge contro lo sfruttamento del lavoro femminile e minorile. In campo agricolo, Grimaldi si adoper\u00f2 per riformare le rappresentanze agrarie, appoggi\u00f2 incondizionatamente l'inchiesta agraria condotta dal deputato Stefano Jacini e var\u00f2 un disegno di legge per il credito fondiario e agrario. Nel 1887, dopo la morte di Depretis e l'ascesa al potere di Francesco Crispi, entr\u00f2 a far parte del nuovo gabinetto, riassumendo il ministero delle finanze, sostituendo il liberista Agostino Magliani, sostenitore dell'aumento della spesa pubblica. Dopo pochi mesi, per\u00f2, il ministro rassegn\u00f2 le dimissioni, poich\u00e9 non era riuscito a far passare la sua linea di economie alla spesa pubblica e di aggravi fiscali per colmare il deficit. Dopo la breve parentesi al ministero di Giovanni Giolitti, Grimaldi riottenne la carica, insieme a quella di ministro del tesoro, contribuendo alla caduta del governo Crispi, il 28 gennaio 1891, quando la Camera dei deputati non vot\u00f2 la fiducia su un provvedimento finanziario che ritoccava le entrate tributarie. A Crispi successe Giolitti, che, per rafforzare la sua base parlamentare, confer\u00ec nuovamente a Grimaldi il ministero delle finanze ad interim, il 7 luglio 1891, e pochi mesi dopo, anche quello del tesoro. Proprio allo scoppi\u00f2 lo Scandalo della Banca Romana, durante il quale emerse la gestione irregolare della Banca Romana, il cui governatore, Bernardo Tanlongo, aveva coperto i paurosi vuoti nel bilancio dell'istituto di credito, con l'avallo di alte personalit\u00e0 politiche che avrebbero ricevuto in cambio favori finanziari, tra cui Giolitti e Crispi. Anche il ministro delle finanze non sfugg\u00ec alle voci di collusione, in particolare per la sua amicizia con Tanlongo, le somme a lui versate e i mutui concessi ad alcuni amici. La commissione parlamentare d'inchiesta istituita per l'occasione tuttavia lo scagion\u00f2 da ogni accusa di corruzione elettorale e personale. La sua immagine ne usc\u00ec per\u00f2 fortemente compromessa, specie dopo la caduta del ministero Giolitti; rieletto comunque nel 1895, Grimaldi partecip\u00f2 poco ai lavori della Camera, anche perch\u00e9 una grave malattia lo aveva reso afono. Mor\u00ec infine a Roma il 16 marzo 1897."}
{"id": "761371", "revid": "767487", "url": "https://it.wikipedia.org/wiki?curid=761371", "title": "Diabase", "text": "Il termine diabase indica una roccia magmatica filoniana (o ipoabissale o subvulcanica) di composizione gabbrica, ma a grana pi\u00f9 fine dei normali gabbri, che solitamente presenta una particolare tessitura detta \"ofitica\". I minerali costituenti sono quelli dei gabbri, vale a dire plagioclasi, pirosseni ed eventualmente piccole quantit\u00e0 di quarzo. Alcuni diabasi possono essere effusivi. Il colore \u00e8 grigio-verde scuro o nero.\nEtimologia e storia.\nIl termine diabase, coniato da Brongniart nel 1807, deriva dal greco = attraverso e = \"che sale\"; in pratica significa \"che sale attraverso le altre rocce\". All'origine indicava una roccia transizionale tra un basalto e un gabbro. In seguito per i geologi inglesi il termine venne ad indicare un basalto alterato, mentre per quelli francesi, tedeschi e americani indicava una roccia con tessitura ofitica. Con significato simile D\u2019Aubuisson de Voisins nel 1819 coni\u00f2 il termine dolerite (dal greco \u03b4\u03bf\u03bb\u03b5\u03c1\u03bf\u03c2 = astuzia, inganno), che in seguito venne usato dagli inglesi al posto di diabase.&lt;br&gt;\nSecondo l'IUGS (International Union of Geological Sciences) i termini diabase e dolerite sono sinonimi e vanno accettati perch\u00e9 hanno una lunga tradizione d'uso, ma andrebbero sostituiti con il termine microgabbro. L'uso improprio di diabase, fatto fino ad un recente passato per indicare basalti precambrici o paleozoici o per basalti alterati di qualunque et\u00e0, deve essere evitato.\nMineralogia e tessitura.\nBench\u00e9 siano noti diabasi con tessitura porfirica o microgranulare, i diabasi sono caratterizzati propriamente dalla tessitura ofitica, consistente in un intreccio di cristalli idiomorfi di plagioclasio (con anortite 50-70%), nei cui interstizi si trova del pirosseno, di solito augite, in grandi plaghe cristalline che includono molti cristalli di plagioclasio, con una disposizione analoga alla tessitura pecilitica presente in altre rocce intrusive. L'ortopirosseno (con enstatite 75-80%) pu\u00f2 sostituire o affiancarsi al clinopirosseno alla base dei corpi intrusivi pi\u00f9 spessi.\nLa roccia pu\u00f2 contenere piccole quantit\u00e0 di quarzo o pi\u00f9 raramente di olivina. Sono comuni accessori magnetite, ilmenite, orneblenda, apatite e zircone.\nModalit\u00e0 di cristallizzazione.\nLa variet\u00e0 con cui si presenta la tessitura ofitica permette di ricostruire i diversi modi di solidificazione del magma. Il plagioclasio calcico e il pirosseno monoclino formano un sistema binario provvisto di eutettico. Se la composizione chimica del magma si avvicina a quella corrispondente all'eutettico, i due minerali cristallizzano contemporaneamente, e questa \u00e8 l'origine della normale struttura ofitica; il plagioclasio tende a formare nuclei di cristallizzazione pi\u00f9 prontamente del pirosseno e perci\u00f2 quest'ultimo cristallizza un po' pi\u00f9 tardi, in grosse plaghe.\nIn altri casi la cristallizzazione del plagioclasio pu\u00f2 cominciare molto prima di quella del pirosseno, se il magma \u00e8 pi\u00f9 ricco del componente plagioclasio rispetto alla composizione dell'eutettico; si osserva allora una duplice generazione di plagioclasi, di differenti dimensioni.\nI cristalli di plagioclasio inclusi nel pirosseno possono mostrare una isorientazione (una orientazione nella stessa direzione) dovuta a fenomeni di flusso del magma ancora parzialmente fluido.\nLa presenza o meno di olivina nei diabasi pu\u00f2 alterare l'ordine di cristallizzazione dei due minerali fondamentali.\nGiacitura e ambiente geodinamico.\nI diabasi si trovano in filoni discordanti (dicchi), ma assai spesso in filoni-strato o sill, probabilmente per la notevole fluidit\u00e0 del magma gabbrico (di tipo basaltico), che favorisce una sua espansione lungo superfici suborizzontali di discontinuit\u00e0 delle rocce incassanti. Alcuni filoni concordanti di diabase possono avere notevole spessore, e passare a lopoliti, che costituiscono d'altra parte una delle forme intrusive caratteristica dei gabbri.&lt;br&gt;\nAlcune colate basaltiche di particolare spessore hanno talvolta la struttura caratteristica dei diabasi nelle loro parti inferiori, per le condizioni pi\u00f9 lente di raffreddamento.\nI filoni diabasici si trovano principalmente in due ambienti geodinamici:\nDistribuzione.\n\"In Italia\":&lt;br&gt;\nI filoni di diabase sono frequenti nelle Alpi (in Carnia, nel Bellunese, nelle Prealpi lombarde, ecc.); vi sono anche diabasi a struttura porfirica in Val di Fassa e nel vicentino.&lt;br&gt;\n\"Nel mondo\":&lt;br&gt;\nImponenti sciami di filoni-strato (sill) insieme a sciami dei loro dicchi alimentatori si sono formati durante la rottura del supercontinente Gondwana nel Giurassico. Oggi segmenti di questi sciami si trovano in Antartide, Sudafrica (zona del Karroo) e Tasmania, dove singoli filoni-strato possono essere spessi fino a 300 m e il loro sciame affiora sul 25% dell'intero territorio. Altri sciami di filoni diabasici si trovano nel Regno Unito (Carbonifero), in Germania (zona di L\u00f6wenburg, Siebengebirge), Austria, e in Oman e a Cipro (Giurassico). Negli Stati Uniti affiorano filoni-strato giurassici per 80 km lungo l'Hudson River, dalla parte opposta alla citt\u00e0 di New York. Altri diabasi si trovano nei terreni precambrici del Montana, Colorado e Wyoming."}
{"id": "761374", "revid": "99530828", "url": "https://it.wikipedia.org/wiki?curid=761374", "title": "Christian Baastrup", "text": "Baastrup nel 1932 individu\u00f2 e descrisse la sindrome eponima, caratterizzata da lombalgie associate a iperlordosi lombosacrale."}
{"id": "761375", "revid": "1543377", "url": "https://it.wikipedia.org/wiki?curid=761375", "title": "Raphicerus sharpei", "text": "Il nototrago di Sharpe (Raphicerus sharpei) o grysbok di Sharpe \u00e8 una piccola antilope diffusa nell'Africa sudorientale, in particolare in Tanzania, Mozambico, Malawi, Zambia, Zimbabwe e nella provincia del Transvaal in Sudafrica.\n\u00c8 abbastanza simile alla silvicapra, rispetto alla quale ha una corporatura pi\u00f9 massiccia. Misura circa 55\u00a0cm al garrese e pesa fino ad 11\u00a0kg. I maschi hanno piccole corna a spiedo, leggermente ricurve in punta. Il pelo \u00e8 costituito di peli color bruno-rossiccio striati di bianco.\nNonostante la grande estensione dell'areale della specie, \u00e8 abbastanza difficile vedere questi animali, che preferiscono vivere nelle zone collinari rocciose. Sono creature prevalentemente notturne che di giorno restano nascoste nella vegetazione o fra le rocce.\nIn ogni momento, al minimo segnale di pericolo sono pronti a schizzare via per andare a nascondersi.\nSi distinguono dal molto simile congenere \"Raphicerus melanotis\" per il colore pi\u00f9 tendente al grigio e per la presenza di un paio di \"falsi zoccoli\" sull'articolazione degli zoccoli veri e propri."}
{"id": "761376", "revid": "729019", "url": "https://it.wikipedia.org/wiki?curid=761376", "title": "Carlo Felice Nicolis, conte di Robilant", "text": "Fu ambasciatore a Vienna dal 1871 al 1885; periodo nel quale si rivel\u00f2 determinante per la conclusione della triplice alleanza fra Italia, Germania e Austria.\nDal 1885 al 1887 fu ministro degli Esteri e come tale contribu\u00ec nel 1887 a rinnovare la triplice alleanza, ottenendo l'impegno della Germania a sostenere l'Italia in una eventuale guerra nel Mediterraneo. Nella medesima occasione ottenne dall'Austria l'impegno a riconoscere all'Italia compensi territoriali in caso di espansione austriaca nei Balcani.\nLo stesso anno concluse con Gran Bretagna, Austria e Spagna specifici accordi per la salvaguardia degli interessi italiani nel Mediterraneo, completando un intenso lavoro politico e diplomatico tale da salvaguardare verosimilmente l'Italia da qualsiasi minaccia.\nPrima della diplomazia.\nNato a Torino, nel Regno di Sardegna nel 1826, Carlo Robilant era figlio del nobile piemontese conte Maurizio di Robilant (1798-1862) e di Maria Antonietta di Robilant (1804-1882), nata Tr\u00fcchsess von Waldburg, figlia di Friedrich Ludwig III, Graf Truchsess zu Waldburg (1776-1844), conte (\"Graf\") e ambasciatore di Prussia a Torino.\nAppena tredicenne, a Vienna, dopo le insistenze del prozio materno, il principe Federico di Hohenzollern-Hechingen, che lo voleva in un collegio militare austriaco e poi ufficiale nel suo reggimento, Carlo scrisse romanticamente col proprio sangue: \u00abje ne servirai jamais que mon Roi et ma patrie \u2013sign\u00e9 de mon sang\u2013 Charles Robilant\u00bb.\nTornato in Piemonte, entr\u00f2 nel 1839 all'Accademia Reale di Torino uscendone nel 1845 con il grado di sottotenente dell'Artiglieria a cavallo.\nFu tenente nel 1846 e durante la prima guerra di indipendenza, alla quale parteciparono cinque Nicolis di Robilant (compreso il padre di Carlo Felice) si distinse in azioni presso Sommacampagna. Nel 1849 fu al comando della \"2\u00ba Batteria a cavallo\" delle \"Voloire\" durante la Battaglia di Novara, in cui, difendendo i cannoni dall'assalto nemico, venne ferito gravemente perdendo la mano sinistra. Venne per questo decorato con la medaglia d\u2019argento. Fu nominato in seguito Ufficiale d'ordinanza onorario di re Carlo Alberto di Savoia, e Ufficiale d'ordinanza effettivo di re Vittorio Emanuele II.\nContinu\u00f2 la carriera militare e fu capitano nel 1853, maggiore nel 1860, colonnello nel 1862. Durante la terza guerra di indipendenza, nella battaglia di Custoza, era capo di stato maggiore del 3\u00ba Corpo d'armata del generale Enrico Morozzo Della Rocca. Dopo la campagna militare, nel 1866, fu promosso generale e comand\u00f2 per un breve periodo la Brigata \u201cGranatieri di Sardegna\u201d. L'anno successivo fu nominato comandante della nuova Scuola superiore di Guerra e nello stesso 1867 ebbe l'incarico di prefetto di Ravenna dove sostitu\u00ec il generale Excoffier che era stato assassinato. Nel 1870 divenne ministro d'Italia a Vienna e nel 1871 gli fu affidato l'incarico di ambasciatore dal Governo Lanza, il cui ministro degli Esteri era Emilio Visconti Venosta.\nOltre alla madre, anche la moglie di Robilant, sposata da lui subito dopo la nomina a generale, era straniera, di antica famiglia austriaca e sudtirolese: i Clary-Aldringen. Robilant era inoltre imparentato con il conte e generale russo Nikolaj Pavlovi\u010d Ignat'ev la cui moglie era sua cugina.\nAmbasciatore a Vienna (1871-1885).\nFin da principio del suo incarico nella capitale austriaca, Robilant ebbe modo di dimostrare la fermezza della sua indole anche su problematiche apparentemente di secondo piano. Nell'agosto 1871, ad esempio, il ministro degli Esteri austriaco Friedrich Ferdinand von Beust, nell'intento di dare voce al malcontento di papa Pio IX, protest\u00f2 presso l'ambasciatore italiano Robilant per il suono delle trombe dei soldati italiani che a Roma squillavano troppo vicino alle mura vaticane. Robilant, che gi\u00e0 faceva attivit\u00e0 di prevenzione su azioni a favore dello Stato Pontificio, la consider\u00f2 \u00abun'importuna ingerenza negli affari interni che nessuno Stato indipendente pu\u00f2 ammettere; una grande nazione [come l'Italia] meno poi degli altri Stati\u00bb.\nLa Bosnia per il Trentino.\nRobilant tuttavia vedeva nell'amicizia con l'Austria diversi vantaggi, fra cui l'unico modo per congiungere alla nazione i territori a maggioranza italiana ancora sotto il dominio asburgico (del Sud Tirolo). In un rapporto a Visconti Venosta del 4 luglio 1874, dove si accennava alla probabilit\u00e0 che Vienna si annettesse territori ottomani nei Balcani, scrisse: \u00abGli ottimisti sperano [...] l'annessione della Bosnia ed Erzegovina [all'Austria]. Io confesso che dal canto mio desidererei per molte ragioni vedere ci\u00f2 effettuarsi: e principalmente perch\u00e9 si presenterebbe [...] la sola occasione di ottenere alla nostra volta l'annessione all'Italia di quelle terre la cui popolazione \u00e8 della nostra famiglia\u00bb.\nRipet\u00e9 il concetto l'anno dopo (\u00abun'occasione forse unica di migliorare la nostra frontiera in Val d'Adige e sull'Isonzo\u00bb), questa volta auspicando anche un'alleanza con la Germania, sia per proteggere il Paese da un attacco della Francia, sia per ottenere un appoggio che procurasse all'Italia il compenso del Trentino nel caso delle previste annessioni dell'Austria nei Balcani.\nBen presto, per\u00f2, il clima fra Italia e Austria si riscald\u00f2, soprattutto dopo l'avvento a Roma del governo di sinistra di Agostino Depretis, nel marzo 1876. In quel periodo Robilant si scontr\u00f2 spesso con la durezza del ministro degli Esteri austriaco Andr\u00e1ssy che rifiutava di valutare compensi all'Italia nell'eventualit\u00e0 in cui l'Austria si fosse ingrandita nei Balcani. Con il Congresso di Berlino del 1878, infatti, l'Austria ottenne l'amministrazione della Bosnia e l'Italia nulla. Il ministro degli Esteri italiano Luigi Corti fu costretto a dimettersi e Robilant lo difese, ben conoscendo le difficolt\u00e0 a cui era andato incontro. Poco dopo (gennaio 1879), l'ambasciatore Robilant spron\u00f2 ancora il governo a far uscire l'Italia dal pericoloso immobilismo e dall'isolamento in cui si trovava.\nL'Austria e l'irredentismo.\nDifensore dell'Austria, nel 1878 Robilant era convinto che, con la dissoluzione dell'Impero asburgico, l'Italia si sarebbe trovata a contatto con il pangermanesimo e il panslavismo, la cui contiguit\u00e0 sarebbe stata ben pi\u00f9 pericolosa dell'Austria.\nMolti italiani non erano per\u00f2 entusiasti dell'amicizia con Vienna e fin dal 1880 Robilant ebbe numerosi colloqui con il nuovo ministro degli Esteri austriaco Heinrich Haymerle, dai quali apprese della crescente irritazione del governo austriaco riguardo all'irredentismo italiano. Circostanza grave se si considera che dall'anno prima, con la duplice alleanza, l'Austria poteva contare sull'appoggio della Germania.\nI negoziati per la triplice alleanza.\nCon la conquista della Tunisia da parte della Francia, sostenitrice del Papato, la bilancia delle relazioni internazionali dell'Italia oscill\u00f2 inevitabilmente verso la Germania e l'Austria. Il ministro degli Esteri italiano Pasquale Stanislao Mancini, infatti, assegn\u00f2 a Robilant il difficile compito di avvicinare il ministro degli Esteri austriaco Gustav K\u00e1lnoky.\nIl primo incontro fra i due avvenne il 18 gennaio 1882 e fu caratterizzato dalla massima cautela da entrambe le parti. Fu un relativo insuccesso, al quale Robilant rispose con un rapporto a Mancini il 29 gennaio. Nel \"memorandum\" l'ambasciatore italiano sottolineava la diversit\u00e0 della politica interna italiana rispetto a quella di Austria e Germania e affermava che se si voleva ottenere un avvicinamento agli Imperi dell'Europa centrale, bisognava \u00abrallentare la nostra marcia verso gli ideali\u00bb. Solo cos\u00ec, pur con tutte le difficolt\u00e0 di un simile passo, si poteva evitare l'isolamento. Ma Mancini non era disposto a pagare un prezzo cos\u00ec alto.\nIl secondo colloquio con K\u00e1lnoky, Robilant lo ottenne il 19 febbraio 1882. In questa occasione si parl\u00f2 di alleanza e il ministro austriaco si dimostr\u00f2 aperto ad una proposta personale dell'ambasciatore per un \u00abpatto sussidiario da aggiungersi a quello che formerebbe la principale base del trattato\u00bb. Tale patto sussidiario avrebbe riguardato scelte comuni da attivarsi in determinate questioni europee.\nLa situazione internazionale, intanto, sembrava favorire l'Italia poich\u00e9 l'Austria era alle prese con insurrezioni nei suoi possedimenti dei Balcani, il che incentivava sempre il panslavismo di cui poteva approfittare la Russia. Mancini, il 17 marzo 1882, invi\u00f2 quindi a Robilant le istruzioni per il suo terzo colloquio con K\u00e1lnoky: spingere Austria e Germania ad impegnarsi a difendere l'Italia in caso di aggressione della Francia; e promessa di neutralit\u00e0 dell'Italia nei confronti dell'Austria in caso di una guerra fra questa e la Russia. Per esporgli queste proposte, Robilant si incontr\u00f2 con K\u00e1lnoky il 22 marzo e lo trov\u00f2, con sorpresa, sostanzialmente d'accordo. L'ambasciatore convinse l'interlocutore del fatto che in uno scontro fra Italia e Francia, comunque la Germania e quindi l'Austria si sarebbero trovate coinvolte nel conflitto, per cui tanto valeva accettare da parte loro la proposta di appoggio all'Italia. Cos\u00ec come quest'ultima avrebbe appoggiato loro in caso di attacco della Francia, o della Francia alleata ad un'altra potenza (la Russia). In tutti gli altri casi (il cui pi\u00f9 verosimile era: attacco della sola Russia all'Austria), l'Italia prometteva la sua benevola neutralit\u00e0.\nLa firma della triplice alleanza.\nNell'aprile del 1882 si verific\u00f2 tuttavia uno stallo nei negoziati, quando K\u00e1lnoky dopo aver presentato una sua bozza del trattato rifiut\u00f2 di accogliere alcune modifiche di Mancini. Quest'ultimo infatti non voleva assicurare la \"benevola neutralit\u00e0\" dell'Italia a Vienna in caso di attacco preventivo dell'Austria alla Russia. Entrambi i ministri degli Esteri rimanevano sulle loro posizioni.\nRobilant si mise quindi all'opera ed escogit\u00f2 una formula che concili\u00f2 entrambe le parti, l'articolo 4 fu cos\u00ec da lui riformulato: \u00abNel caso che una grande potenza non firmataria del presente trattato [Russia] minacciasse la sicurezza degli Stati di una delle Alte Parti contraenti [Austria] e la parte minacciata si vedesse perci\u00f2 costretta a farle guerra, le due altre Parti [Italia e Germania] si obbligano ad osservare verso la loro alleata una neutralit\u00e0 benevola. [...]\u00bb. L'obbligo di neutralit\u00e0 italiana nei confronti dell'Austria sarebbe perci\u00f2 scattato anche in caso di attacco dell'Austria alla Russia, come voleva K\u00e1lnoky, ma solo se l'Austria fosse stata preventivamente minacciata dalla Russia. Un attacco improvviso e deliberato dell'Austria alla Russia, avrebbe potuto, cio\u00e8, trovare un'Italia ostile all'Austria. Sia K\u00e1lnoky che Mancini accettarono e il 20 maggio 1882, alle due pomeridiane, a Vienna, nella sede del Ministero degli Esteri austriaco (\"Ballhaus\"), Gustav K\u00e1lnoky, Robilant e l'ambasciatore tedesco, il principe Heinrich von Reuss VII firmarono lo storico trattato.\nMinistro degli Esteri (1885-1887).\nDopo la conclusione della triplice alleanza Robilant, pur raccomandando ancora prudenza sull'irredentismo per non guastare i delicati rapporti con l'Austria, non disdegn\u00f2 una politica pi\u00f9 aperta nei confronti della Gran Bretagna.\nNel giugno 1885, intanto, Agostino Depretis formava il suo settimo governo, nel quale fu costretto a prendere l\"'interim\" degli Affari Esteri, poich\u00e9 sia Robilant che Costantino Nigra rifiutarono l'incarico. La motivazione che addusse Robilant di fronte a re Umberto I fu il difficile contesto di isolamento dell'Italia (nonostante la triplice alleanza), accompagnato da una situazione di politica interna assolutamente precaria che impediva di assicurare continuit\u00e0 e credibilit\u00e0 nell'azione internazionale. Depretis, convinto che ci si potesse aprire in qualche modo alla Francia, il 24 settembre 1885 incontr\u00f2 a Milano Robilant per convincerlo ad accettare l'incarico di ministro degli Esteri. Anche re Umberto I, preoccupato per le minacciate dimissioni di Depretis, intervenne, e il 27 settembre Robilant accett\u00f2 l'incarico il 15 ottobre 1885.\nIl rinnovo della triplice alleanza.\nIl primo trattato della triplice alleanza sarebbe scaduto nel 1887 ma gi\u00e0 nel 1885 Robilant aveva pensato di sfruttare la grave tensione tra Austria e Russia che scatur\u00ec dalla Crisi bulgara, per rinnovare vantaggiosamente il patto.\nIl 5 agosto 1886 parl\u00f2 molto chiaramente all'ambasciatore tedesco a Roma, von Keudell dichiarando che se i francesi avessero occupato anche la Libia (dopo la Tunisia), l'Italia avrebbe dovuto abbandonare l'alleanza e legarsi alla Francia per non far precipitare la situazione dei suoi interessi nel Mediterraneo, dato che Germania e Austria non li tutelavano.\nInoltre, specie in caso di mutamenti territoriali a favore dell'Austria nei Balcani, l'Italia chiedeva di avere voce in capitolo. Fatto ci\u00f2, Robilant intraprese una tattica assolutamente attendista giocando una difficile partita con il Cancelliere tedesco Otto von Bismarck che, constatando un aggravarsi delle relazioni anche fra Germania e Francia, decise di rompere gli indugi e fare il primo passo verso l'Italia agli inizi di ottobre. Accettate le proposte di Robilant sulle garanzie nel Mediterraneo e nei Balcani, Bismarck le trasmise a K\u00e1lnoky che per\u00f2 non ne volle sapere e che anzi chiese l'appoggio armato dell'Italia anche in caso di conflitto fra le sole Austria e Russia.\nA dicembre Bismarck minacci\u00f2 K\u00e1lnoky di chiudere un patto a due con l'Italia se non avesse accettato le proposte di Robilant che consistevano di ottenere per l'Italia compensi territoriali nel caso di ingrandimenti territoriali dell'Austria nei Balcani. Ai primi di febbraio del 1887, finalmente, Bismarck la spunt\u00f2 e K\u00e1lnoky dovette cedere, anche di fronte al rifiuto di Robilant alla proposta di Vienna che un'annessione austriaca della Bosnia ed Erzegovina non avrebbe comportato compensi per l'Italia.\nIl primo rinnovo, ovvero il secondo trattato, della triplice alleanza fu firmato a Berlino il 20 febbraio 1887.\nGli accordi per il Mediterraneo.\nAl rinnovo della triplice alleanza, nel 1887 Robilant affianc\u00f2 una serie di accordi per il Mediterraneo con Gran Bretagna, con l'Austria e con la Spagna che formarono un vero e proprio sistema difensivo, ponendo verosimilmente l'Italia in sicurezza da qualsivoglia seria minaccia. Con il rinnovo della triplice Alleanza, Robilant ottenne per l'Italia l'appoggio della Germania in un eventuale scontro con la Francia anche nel Mediterraneo. Contemporaneamente egli si era attivato per assicurarsi, nella eventualit\u00e0 di una contesa nello stesso mare con la Francia, un'intesa preventiva con la Gran Bretagna.\nCome da tradizione inglese l'intesa non vincolava se non il governo che l'aveva sottoscritta, per cui l'esecutivo di Lord Salisbury (che sarebbe durato fino al 1892) si impegn\u00f2 a consultarsi con l'Italia per impedire che una terza potenza (la Francia) potesse mettere basi sulle coste del Mar Nero, del Mar Egeo, dell'Adriatico e (ci\u00f2 che interessava pi\u00f9 Robilant) dell'Africa settentrionale. L'accordo, noto come prima intesa mediterranea, si concluse il 12 febbraio 1887 e il 24 marzo dello stesso anno, vi entr\u00f2 a far parte anche l'Austria. Il sistema difensivo di Robilant si complet\u00f2 con l'accordo italo-spagnolo del 4 maggio 1887. Con tale accordo, allo scopo di mantenere lo \"status quo\" nel Mediterraneo, la Spagna si impegnava a non stipulare con la Francia alcuna intesa rivolta contro l'Italia, l'Austria e la Germania. Vienna e Berlino vi aderirono il 21 maggio.\nL'autore di questo complesso sistema non pot\u00e9 per\u00f2 goderne i frutti. Quando infatti le firme si susseguivano sui documenti diplomatici, Robilant era dimissionario, travolto dalla sconfitta italiana a Dogali che gli cost\u00f2 la carica agli Esteri, riacquisita ad \"interim\" da Depretis il 4 aprile 1887.\nDogali e le dimissioni.\nRobilant, infatti, che non aveva condiviso la presa di Massaua del 1885, decise di far avanzare le truppe verso l'interno dell'Eritrea, parlando alla Camera di un'incursione punitiva: \u00ab... e non conviene certamente attaccare tanta importanza a quattro predoni che possiamo avere tra i piedi in Africa\u00bb. Ma il ministro degli Esteri e il governo non avevano considerato un'eventuale reazione del Negus d'Etiopia Giovanni IV che si sentiva minacciato e il cui esercito, il 26 gennaio 1887, stermin\u00f2 una colonna di 500 soldati italiani a Dogali, presso Massaua.\nQuando la notizia si diffuse, Robilant si scus\u00f2 riconoscendo che \u00abquelle parole furono infelici\u00bb; ma non bast\u00f2, le strade si riempirono di folla e dimostrazioni furono segnalate in tutto il Paese. L'ira della gente era rivolta principalmente contro Depretis e il suo Ministro degli Esteri. In una votazione alla Camera la maggioranza registr\u00f2 una forte flessione e Robilant annunci\u00f2 la decisione di dimettersi. A Vienna, K\u00e1lnoky e l'imperatore Francesco Giuseppe espressero tutto il dispiacere per il passo compiuto da Robilant e per le conseguenze che a loro giudizio sarebbero state gravi. A Berlino Bismarck fece sapere quanto le dimissioni del ministro fossero motivo d'apprensione per l'esito dei negoziati in corso. Cos\u00ec, cedendo anche alle pressioni di re Umberto I, Robilant rimase ufficiosamente al suo posto offrendosi di ritirare le dimissioni nel caso si fosse raggiunta una maggioranza pi\u00f9 ampia di quella esistente. Il tentativo non riusc\u00ec e Depretis fu costretto a costituire il suo ottavo e ultimo governo, richiamando a s\u00e9 la carica di ministro degli Esteri il 4 aprile 1887.\nAmbasciatore a Londra (1888).\nAmareggiatissimo per le vicende trascorse, Robilant trov\u00f2 tuttavia la forza di accettare l'incarico di ambasciatore a Londra offertogli da Francesco Crispi, che il 29 luglio 1887 era succeduto a Depretis. Crispi e Robilant non si stimavano, ma il nuovo presidente del Consiglio all'inizio del 1888 scelse il conte per l'incarico di ambasciatore poich\u00e9 era sicuro fosse gradito a Londra. Fu un ambasciatore solo di facciata dato che Crispi contava sull'incaricato d'affari Tommaso Catalani, sgradito al governo inglese, ma in grado di aggirare Robilant a causa del grave stato di salute di quest'ultimo. Robilant morir\u00e0, infatti, nella capitale britannica a 62 anni, il 17 ottobre 1888, a due mesi dal suo arrivo."}
{"id": "761378", "revid": "112644990", "url": "https://it.wikipedia.org/wiki?curid=761378", "title": "Obbligato", "text": "Nella musica classica europea, un obbligato \u00e8 una parte strumentale con funzione concertante eseguita da uno o pi\u00f9 strumenti. Spesso la dicitura viene preceduta dal nome dello strumento che esegue la parte.\nNella musica vocale, l'obbligato \u00e8 la parte di uno strumento solista che emergendo dal tessuto orchestrale assume funzione concertante rispetto alle voci. L'archetipo dell'obbligato \u00e8 costituito in questo caso dal basso continuo chiamato ad accompagnare la voce solista, tipico delle arie e dei recitativi del periodo tardo barocco.\nUna parte di violino obbligato si trova nel Benedictus della \"Messa in Re\" di Beethoven. Nel corso del XIX secolo lo strumento obbligato \u00e8 impiegato con particolare frequenza, specie nell'opera lirica. Si pensi ad esempio al flauto nella scena della pazzia di \"Lucia di Lammermoor\" (sia nella cadenza apocrifa sia, prima, durante il recitativo)."}
{"id": "761379", "revid": "767487", "url": "https://it.wikipedia.org/wiki?curid=761379", "title": "Anortosite", "text": "L'anortosite \u00e8 una roccia magmatica intrusiva composta quasi interamente (90% o pi\u00f9 in volume) da feldspato plagioclasico. \u00c8 una roccia che si ritrova frequentemente negli scudi precambrici sia sotto forma di corpi intrusivi stratificati che non stratiformi. \u00c8 anche la roccia che costituisce il suolo delle \"alte terre\" lunari.&lt;br&gt;\nLe anortositi hanno una tessitura olocristallina faneritica, variabile da ipidiomorfica a xenomorfica. La grana \u00e8 media o grossolana, il colore chiaro o quasi bianco, salvo per le variet\u00e0 con plagioclasio pi\u00f9 ricco in calcio, che assumono un colore pi\u00f9 scuro.\nEtimologia.\nIl nome deriva dal greco \u1f00- = alfa privativo, che nega ci\u00f2 che segue, e \u1f40\u03c1\u03b8\u03cc\u03c2 = diritto, in quanto i cristalli anortitici che la compongono non seguono piani lineari di cristallizzazione.\nComposizione e variet\u00e0.\nL'anortosite \u00e8 una roccia quasi monomineralogica, dominata dal plagioclasio, che pu\u00f2 essere oligoclasio, andesina, labradorite o bitownite. Nelle rocce lunari invece prevale il componente pi\u00f9 calcico: l'anortite. I minerali accessori comunemente presenti sono pirosseni (rombici e monoclini) e anfiboli. Il pirosseno si pu\u00f2 trovare in cristalli isolati che includono i plagioclasi, con struttura pecilitica.&lt;br&gt;\nLa \"labradoritite\" \u00e8 una variet\u00e0 di anortosite formata quasi esclusivamente da labradorite, che conferisce alla roccia un colore scuro e ai cristalli delle caratteristiche iridescenze bluastre.\nGiacitura.\nLe anortositi rappresentano il prodotto di differenziazione magmatica di grossi volumi di basalto tholeiitico. Costituiscono soprattutto grandi corpi intrusivi di dimensioni batolitiche, inclusi in complessi di rocce metamorfiche precambriche (scudo baltico, scudo canadese, ecc.); data la natura monomineralogica della roccia, molte ipotesi sono state formulate sull'origine di questi corpi intrusivi. \nOrigine e petrologia sperimentale.\nNon \u00e8 possibile ammettere l'esistenza di un magma anortositico, perch\u00e9 la temperatura necessaria alla fusione di questo singolo minerale \u00e8 assai elevata (1400\u00a0\u00b0C circa per l'anortite), molto superiore alle temperature esistenti nei livelli della crosta terrestre dove si sono intruse le anortositi; lave a composizione corrispondente a quella delle anortositi sono infatti tuttora sconosciute. Quindi le anortositi, come anche altre rocce ignee monomineralogiche, devono rappresentare dei concentrati di cristalli segregatisi da un magma originario a composizione corrispondente alla associazione di diversi minerali allo stato fuso e quindi con temperatura di fusione inferiore a quelle dei singoli minerali.\nStudi petrologici sperimentali hanno mostrato che la presenza di vapore acqueo a forte pressione abbassa la temperatura di solidificazione (o di fusione) dell'eutettico anortite-diopside, e ne porta la composizione al settanta per cento di anortite e al trenta per cento di diopside.\nEvidentemente, le anortositi non possono formarsi per cristallizzazione eutettica di un magma fuso a composizione anortitico-diopsidica; \u00e8 necessario postulare una concentrazione preliminare di cristalli di plagioclasio, dovuta a fenomeni di differenziazione magmatica per gravit\u00e0, assai comuni nelle intrusioni basiche e ultrabasiche.\nSecondo questa ipotesi, in una camera magmatica riempita da un magma gabbrico vi sarebbe stata una separazione gravitativi tra i cristalli di pirosseni e olivina, pi\u00f9 densi e in parte precedentemente formatisi, e i cristalli di plagioclasio, meno densi: questi ultimi si concentrerebbero nella parte superiore della camera magmatica, formando una sospensione in seno al magma ancora liquido.\nQuesta sospensione si intruderebbe nelle rocce sovrastanti, grazie a movimenti tettonici; ci\u00f2 provocherebbe la tessitura protoclastica presente in molte anortositi, e consistente in granulazioni alla periferia dei cristalli di plagioclasio, intrusi allo stato solido con piccole quantit\u00e0 di fluido magmatico interstiziale che ha agito da lubrificante.\nDal magma interstiziale si sono poi separati plagioclasio calcico e pirosseno, il primo come accrescimenti periferici dei cristalli di plagioclasio o come cristalli di seconda generazione, il secondo come grandi plaghe cristalline a struttura pecilitica, cio\u00e8 includenti i cristalli di plagioclasio.\nSi pu\u00f2 anche infine ammettere un'espulsione del liquido magmatico interstiziale tra i cristalli di plagioclasio, dovuta ad azioni tettoniche, che avrebbe prodotto rocce granitiche e sienitiche per solidificazione di questi residui fluidi differenziati.\nLitologia della Luna.\nI campioni di roccia raccolti sul suolo lunare durante le missioni Apollo hanno indicato che le aree di colore chiaro, visibili sulla superficie lunare nelle cosiddette \"alte terre\", sono composte da anortositi, che rappresentano finora le pi\u00f9 antiche rocce lunari analizzate: circa 4,29 miliardi di anni di et\u00e0.."}
{"id": "761384", "revid": "1005847", "url": "https://it.wikipedia.org/wiki?curid=761384", "title": "Costantino Perazzi", "text": "Biografia.\nFu senatore del Regno d'Italia dalla XV legislatura.\nOriginario di Grignasco (NO) vide la luce a Novara.\nCompletati gli studi di ingegneria mineraria, si rec\u00f2 a Parigi per la specializzazione all'Ecole des Mines dove conobbe Quintino Sella (il sodalizio di amicizia continu\u00f2 per tutta la vita), successivamente entr\u00f2 nel Corpo Reale delle Miniere Sarde.\nNel 1862 fu chiamato da Sella, allora Ministro dei Lavori pubblici, per un compito di primaria importanza per il nuovo stato nato dall'unit\u00e0: la fabbricazione delle carte valori italiane. Per svolgere il difficile compito si trasfer\u00ec per oltre un anno a Londra. L'ottimo lavoro svolto gli fece guadagnare il cavalierato. Chiamato da Sella pass\u00f2 dal ministero Agricoltura, Industria e Commercio a quello delle Finanze, di cui divenne Segretario generale dal 1872 al 1873.\nPoliticamente schierato con il Sella, prima divenne deputato della Valsesia, poi Consigliere di Stato e in seguito dal 1884, Senatore del Regno. Fu strenuo sostenitore della necessit\u00e0 di imporre la tassa sul macinato. Ricopr\u00ec molte cariche contemporaneamente; infatti per molti anni fu consigliere alla Corte dei conti e del Consiglio di Stato e vicepresidente del Consiglio delle miniere dal 1883.\nA seguito delle dimissioni di Agostino Magliani ne prese il posto come Ministro del tesoro nel 1888 nel Governo Crispi I; nel 1889 fu nominato ministro dei Lavori Pubblici nel Governo di Rudin\u00ec II. Alpinista appassionato e compagno di Sella nelle escursioni nel gruppo del monte Rosa, fu tra i fondatori del Club Alpino Italiano fondato nel 1863 a Torino. Mor\u00ec il 28 ottobre 1896 a Roma.\nA lui \u00e8 dedicata la Punta Perazzi nel massiccio del Monte Rosa."}
{"id": "761385", "revid": "729019", "url": "https://it.wikipedia.org/wiki?curid=761385", "title": "Sindrome di Baastrup", "text": "La sindrome o segno di Baastrup \u00e8 una malattia ortopedica della colonna vertebrale che si presenta spesso nei soggetti anziani. \u00c8 caratterizzata dalla presenza di un ingrandimento dei processi spinosi delle vertebre lombari, con normale altezza del disco intervertebrale e dei fori intervertebrali. Il termine inglese per definirla \u00e8 \"kissing spine\", e rappresenta l'evidenza di avvicinamento fino a toccarsi dei processi spinosi in estensione dorsale. \u00c8 una condizione presente anche nei cani, in particolare quelli di razza boxer, e nei cavalli.\n\u00c8 stata descritta per la prima volta dal danese Christian Baastrup, da cui ha preso il nome.\nClinica.\nLa caratteristica dominante della malattia \u00e8 l'esuberante osteofitosi che si presenta nei processi spinosi lombari. Gli osteofiti sono calcificazioni che si formano agli angoli delle ossa come conseguenza di stress e traumi. \u00c8 presente inoltre atrofia e sostituzione, visibile con TC o RM, del tessuto muscolare del lunghissimo con tessuto adiposo.\nTrattamento.\nLa condizione \u00e8 solitamente asintomatica e non necessita di terapia. In caso di sintomi le opzioni terapeutiche prevedono l'uso di fisioterapia o blocchi nervosi; nei casi pi\u00f9 seri pu\u00f2 rendersi necessaria una laminectomia decompressiva, con rimozione della porzione esuberante di tessuto osseo."}
{"id": "761386", "revid": "822345", "url": "https://it.wikipedia.org/wiki?curid=761386", "title": "Direttiva 73/23/CEE", "text": ""}
{"id": "761387", "revid": "305343", "url": "https://it.wikipedia.org/wiki?curid=761387", "title": "Classifica di presenze in Serie A", "text": "Di seguito \u00e8 riportata la classifica dei 100 giocatori con pi\u00f9 presenze nei campionati di Serie A a girone unico (dal 1929-30 ad oggi). Dal computo vengono pertanto escluse le presenze in:\nI due asterischi (**) a fianco del nominativo indicano presenze anche nei suddetti tornei. L'attestazione di eventuali gare di spareggio giocate, anch'esse escluse dal conteggio, viene segnalata in nota.\nClassifica generale.\nSono indicati in grassetto i giocatori ancora in attivit\u00e0 nel massimo campionato.\nClassifica di presenze dei calciatori in attivit\u00e0.\nDi seguito vi \u00e8 la classifica, per presenze in massima serie, dei primi 20 calciatori previsti a giocare nella Serie A 2021-2022\n&lt;/noinclude&gt;\nPresenze in Serie A con una sola squadra.\nSono indicati in grassetto i giocatori ancora in attivit\u00e0 nel massimo campionato."}
{"id": "761388", "revid": "977364", "url": "https://it.wikipedia.org/wiki?curid=761388", "title": "Onda d'urto (romanzo)", "text": "Onda d'urto (\"Shock Wave\") \u00e8 un romanzo di Clive Cussler pubblicato nel 1996; l'opera narra le avventure di Dirk Pitt.\nTrama.\nLa vicenda inizia con un prologo avvenuto nel 1856, nel mare della Tasmania, mentre un clipper con prigionieri a bordo, il \"Gladiator\", viene abbattuto da una violenta tempesta. I marinai, aiutati dai galeotti, costruiscono una zattera, e si mettono in salvo. Ma la sete, la fame e le lotte interne per il controllo della zattera riducono da duecentotrenta a otto i sopravvissuti. E, dopo anni vissuti nella menzogna, l'ex capitano della nave, il comandante Charles \"Bully\" Scaggs, decide di raccontare la verit\u00e0 a un suo intimo amico: gli unici sopravvissuti non erano stati lui e il suo vice, ma erano in otto. Dopo di che, si torna al presente. Dalla nave da crociera \"Polar Queen\" sta per partire una spedizione con lo scopo di fare provare agli anziani passeggeri il brivido del completo isolamento. Mentre visitano delle caverne, la guida, Maeve Fletcher, e le altre persone vengono assaliti da una forza invisibile, che fa loro venire la nausea e le vertigini. Dopo avere concepito che tre di loro sono morti misteriosamente dopo avere vomitato, i turisti restano l\u00ec, stanchi e sempre di pi\u00f9 prossimi all'assideramento. Proprio mentre tutto sembra perduto, Maeve scorge all'orizzonte la sagoma di un uomo: \u00e8 quella di Dirk Pitt. L'uomo era l\u00ec per effettuare un'indagine per conto della N.U.M.A (National Underwater and Marine Agency) sulla misteriosa morte di migliaia di pesci, foche e pinguini. Dopo avere salvato i sopravvissuti Pitt parte alla ricerca della \"Polar Queen\" assieme a Giordino nel suo elicottero. La ritrovano che vaga senza essere comandata verso le isole Danger, e Pitt decide di scendere e trarre in salvo i sopravvissuti, sempre che ce ne siano. Pitt raggiunge la sala di controllo e salva la nave, ma decide subito di ispezionarla. Conta molti morti all'interno, e tutti hanno vomitato prima di morire. Nella sala da ballo vede una figura con la testa in mezzo alle gambe, ma si muove! Dirk allora corre verso di lei e la scorta fino alla \"Ice Hunter\", dove la misteriosa donna incontra Maeve, la quale esclama \u2013 Che ci fai qui, Deirdre? \u2013. Maeve scopre che suo padre ha rapito i suoi figli, ed \u00e8 costretta da sua sorella a tacere. Dopo un'altra carneficina dovuta alla forza misteriosa, Pitt formula un'ipotesi: la morte \u00e8 causata da onde sonore. Dopo avere eseguito una scrupolosa ricerca sulla famiglia di Dorsett, Pitt scopre che l'isola Gladiator, luogo di residenza di Dorsett e della sua miniera di diamanti pi\u00f9 importanti, prende il nome da un'antica nave piena di prigionieri. In pi\u00f9 il magnate australiano ha intenzione di inondare il mercato con le sue abnormi riserve di diamanti allo scopo di farne perdere valore, mandare in crisi il monopolio della De Beers e arricchirsi ulteriormente con le pietre preziose. In seguito si reca all'isola con Maeve e Giordino, dove viene catturato dalle guardie di Dorsett. Quando sta per essere lasciato in mare su di una zattera senza cibo ne acqua in balia di una tempesta riesce a cavare un occhio al magnate, ma subito dopo viene pestato e sbattuto sulla zattera assieme ai due amici. Dopo essere miracolosamente sopravvissuto alla tempesta, Pitt torna all'isola di Dorsett con una nave costruita da lui e dai suoi amici con i resti della zattera e di un relitto. Dopo un'aspra lotta con Dorsett, Pitt riesce a ucciderlo, ma Boudicca, sopraggiunta nell'ufficio del padre, lo attacca. Solo un tempestivo intervento di Giordino riuscir\u00e0 a salvarlo. La \u201cgigantessa\u201d, cos\u00ec chiamata per la sua altezza, riuscir\u00e0 a dare molto filo da torcere a Giordino, ma alla fine sar\u00e0 lui a farla franca, strozzandola. Mentre cercano, assieme ai bambini ritrovati, di scappare dall'isola, Pitt riceve una chiamata dal suo capo, riuscito a trovare il numero dell'ufficio di Dorsett. Egli lo avverte che una forte onda d'urto sta per abbattersi sull'isola. Allora le peggiori ipotesi di Pitt si avverano: ci\u00f2 che aveva ucciso tutte quelle persone e quegli animali erano delle onde sonore, e queste stesse onde sonore, provocate dalle miniere di Dorsett, che aveva sviluppato una nuova tecnologia di estrazione, stanno per abbattersi sull'isola, e sveglieranno due vulcani le cui eruzioni distruggeranno tutto ci\u00f2 che gli si parer\u00e0 davanti. Pitt e i suoi amici raggiungono lo yacht del padre di Maeve, dove per\u00f2 li attende Deirdre, pronta a ucciderli con una pistola. Senza esitazione spara a Maeve colpendola all'addome, per poi prepararsi a fare lo stesso con i suoi figli. Pitt, sfinito dal combattimento con Dorsett, cerca di dare un ultimo sforzo, e colpisce Deirdre, la quale cade di schiena sul tavolo di vetro, e si rompe la colonna vertebrale, rimanendo cos\u00ec paralizzata. Ma i vulcani si sono svegliati, eruttando su tutta l'isola, e il fuoco sta per raggiungere l'imbarcazione. Pitt ordina allora a Giordino di portare in salvo i gemelli sull'elicottero, mentre lui tenter\u00e0 di salvare Maeve e se stesso con lo yacht. Dopo la partenza di Giordino, Pitt costruisce un \u201criparo\u201d attorno a Maeve, per proteggerla dal fumo. Allora fa partire il motore, allontanandosi dall'isola. Quando si sveglia, Pitt \u00e8 in un ospedale in Australia, affiancato da Giordino. Maeve non ce l'ha fatta.\nPitt torna allora a casa sua, dove lo attende una festa di bentornato organizzata da amici e parenti. Dopo questa avventura, Pitt decide di concedersi un periodo di riposo, ma promette a se stesso che non permetter\u00e0 che succeda ad altri quel che \u00e8 successo a Maeve.\nDediche.\nNelle prime pagine vi \u00e8 un ringraziamento particolare al Dottor Nicholas, al dottor Jeffrey Taffet e a Robert Fleming."}
{"id": "761393", "revid": "119651911", "url": "https://it.wikipedia.org/wiki?curid=761393", "title": "Plasmodium vivax", "text": "Il Plasmodium vivax \u00e8 un parassita unicellulare, \u00e8 il pi\u00f9 frequente e diffuso responsabile di malaria ricorrente. La dicitura \"vivax\" deriva dal fatto che i trofozoiti sono caratterizzati da movimenti rapidi.\nTrasmissione e effetti.\n\u00c8 una delle quattro specie di parassiti del genere \"Plasmodium\" che, comunemente, causano la malaria; \u00e8 meno virulento del \"Plasmodium falciparum\", il pi\u00f9 mortale dei quattro. Il contagio avviene attraverso punture delle zanzare \"Anopheles\"; il periodo di incubazione in genere va dai 10 ai 17 giorni, anche se raramente pu\u00f2 raggiungere l'anno.\nCorrelazione con la malaria.\nSono responsabili di una forma di malaria in cui gli accessi febbrili si presentano ogni terzo giorno (terzana benigna), per cui il ciclo eritrocitario ha una durata di 48 ore. Gli \"ipnozoiti\" sono \"sporozoiti\" dormienti responsabili di recidive molto frequenti, ma solo entro tre anni dal primo episodio."}
{"id": "761397", "revid": "1005847", "url": "https://it.wikipedia.org/wiki?curid=761397", "title": "Pietro Lacava", "text": "Biografia.\nFiglio di Domenico Giuseppe e Brigida Francolino, fu studente a Napoli e Latronico, dove frequent\u00f2 i corsi di giurisprudenza dell'Arcieri. In questo ambito accademico conobbe ed ebbe rapporti con Giacinto Albini, con cui era legato da vincoli di parentela, e, nonostante la dichiarata fede borbonica della sua famiglia, divenne uno dei pi\u00f9 attivi esponenti del movimento liberale.\nSpos\u00f2 Giulia Fittipaldi, di Anzi.\nNel 1857 fu, con Giuseppe Albini e Giuseppe Lazzaro, fra i fondatori del Comitato dell'ordine, che aveva come programma l'unit\u00e0 italiana sotto la monarchia sabauda. In veste di segretario del Comitato organizz\u00f2 l'importante dimostrazione degli studenti universitari del 6 aprile 1860 che si tenne a Napoli in Largo di S. Francesco da Paola (oggi Piazza Plebiscito). A tale manifestazione parteciparono molti giovani lucani fra cui il fratello di Pietro Michele Lacava, Aurelio Casale di Spinoso, Graziano Marinelli e Gerardo Marinelli di Abriola, Michele Del Monte di Moliterno.\nIl 21 giugno 1860 fece parte del Comitato Centrale Lucano di Corleto Perticara e il 19 agosto, in seguito alla insurrezione della Basilicata, fu nominato segretario del Governo Protodittatoriale Lucano.\nDivenuto vice-governatore a Lagonegro, represse le manifestazioni legittimiste dell'ottobre del 1860. Nell'aprile del 1861, in seguito alla repressione dei moti legittimisti scoppiati nel Melfese, sostitu\u00ec Decio Lordi dalla carica di Intendente. Fu studioso economista, per molti anni fu presidente del Consigli Provinciale della Basilicata. Partecip\u00f2 alla discussione parlamentare della legge speciale sulla Basilicata.\nSuccessivamente, divenne viceprefetto di Rossano. Dopo essere stato viceprefetto anche a Pavia, nel 1867 divenne questore di Napoli, carica dalla quale fu destituito per l'accusa di aver appoggiato il movimento garibaldino.\nNel 1868 fu eletto deputato parlamentare per il collegio di Corleto Perticara, che rappresent\u00f2 per 14 legislature.\nMassone, nel 1869 fu membro del Grande Oriente d'Italia all'Assemblea costituente di Firenze e nel 1871 a quella di Roma, nel 1872 fu rappresentante presso il Grande Oriente della Loggia \"Emanuele De Deo\" di Bari, negli anni ottanta fu affiliato alla Loggia \"Propaganda Massonica\" di Roma, nel 1896 fu tra i consiglieri delegati del Supremo Consiglio del Rito scozzese antico ed accettato presso il Grande Oriente d'Italia.\nNel 1876 fu chiamato a ricoprire la carica di segretario del Ministero dell'interno. Nel 1880 fece parte della commissione per lo studio della riforma elettorale.\nSchieratosi con Francesco Crispi, il 10 marzo 1889 divenne Ministro delle poste e dei telegrafi.\nFu poi Ministro dell'agricoltura, dell'industria e del commercio dal 1892 al 1893 per il Governo Giolitti I, e Ministro dei lavori pubblici per il Governo Pelloux II dal 1898 al 1900. Dopo essere stato vicepresidente della Camera dei deputati dal 1905 al 1907, divenne Ministro delle finanze nel Governo Giolitti III dal 1907 al 1909.\nFece parte della commissione per esaminare il trattato di Losanna per i rapporti con la Turchia."}
{"id": "761398", "revid": "33689", "url": "https://it.wikipedia.org/wiki?curid=761398", "title": "Magnia Urbica", "text": "Ricevette anche il titolo di \"Mater castrorum, senatus ac patriae\", \"Madre degli accampamenti, del senato e della patria\".\nIn occasione del matrimonio, probabilmente avvenuto prima dell'ascesa al potere, Carino la raggiunse a Roma, e fu la prima volta che vide la citt\u00e0.\nDal matrimonio con Carino nacque probabilmente Nigriniano, che per\u00f2 mor\u00ec prima che il nonno, Marco Aurelio Caro, divenisse imperatore, nel 282."}
{"id": "761400", "revid": "1851848", "url": "https://it.wikipedia.org/wiki?curid=761400", "title": "Luigi Anaclerio", "text": "Carriera.\nCresce nelle giovanili del , con le quali vince il Campionato Primavera nel 1999-2000. . Tra l'estate 2001 ed il gennaio 2003 segna 10 gol in 34 partite di Serie B e altre 2 reti in Coppa Italia. A gennaio passa al , nella massima serie, riuscendo a vedere il campo 5 volte.\nLa stagione 2003-2004 la passa al , nuovamente in cadetteria, dove segna 4 reti in 39 presenze. A questa esperienza segue un ritorno a Bari, dove rimarr\u00e0 per due anni, disputando 56 partite e segnando appena 4 volte. Nella sua seconda avventura a Bari realizza anche 2 gol in Coppa Italia.\nNell'estate del 2006 passa all'Hellas Verona, Nel calciomercato di gennaio 2007 viene ceduto in prestito al Perugia. Nell'estate seguente \u00e8 riscattato dall'Hellas Verona (era in compartecipazione con il Bari), e viene ceduto nuovamente al con la formula del prestito con diritto di riscatto per la met\u00e0 del cartellino. A fine campionato il Perugia rinuncia al riscatto ed Anaclerio torna all'Hellas Verona per fine prestito.\nIl 7 agosto 2009 lo acquista l'Andria BAT.\nIl 27 settembre 2011 firma un contratto annuale con il Bisceglie militante nel campionato di Eccellenza Pugliese. A fine stagione rimane svincolato.\nIl 7 marzo 2014 passa al Trani. Il 3 settembre 2014 passa all'Atletico Mola, militante nel campionato di Eccellenza pugliese.\nIl 19 marzo 2015 passa all' Omnia Bitonto in Prima Categoria, contribuendo a far salire la squadra prima in Promozione, poi in Eccellenza. Si ritira dal calcio giocato al termine della stagione 2016-2017.\nAppesi gli scarpini al chiodo dalla stagione 2017-2018 diviene allenatore in seconda prima dell'Omnia, poi a seguito della promozione in Serie D e del conseguente cambio di denominazione, del ."}
{"id": "761402", "revid": "399", "url": "https://it.wikipedia.org/wiki?curid=761402", "title": "Marchio CE", "text": ""}
{"id": "761404", "revid": "1005847", "url": "https://it.wikipedia.org/wiki?curid=761404", "title": "Ascanio Branca", "text": "Biografia.\nNato da Gerardo e Maria Siani, la sua famiglia apparteneva al ceto borghese agrario. In giovent\u00f9, divenne membro del Consiglio del decurionato e dei notabili di Potenza. Ader\u00ec ai moti liberali del 1860 e fu tra gli artefici dell'insurrezione lucana. Fu comandante della \"Brigata Lucana\" che segu\u00ec Giuseppe Garibaldi fino a Napoli. Per l'impegno profuso, Garibaldi elogi\u00f2 l'azione di Branca e dei suoi uomini rivolgendogli queste parole:\nPartecip\u00f2 in seguito alla Terza guerra di indipendenza, combattendo in Trentino a fianco di Garibaldi con il grado di ufficiale di Stato Maggiore. Al ritorno dal conflitto, Branca scrisse \"La campagna dei volontari italiani nel Tirolo, seguita da alcune riflessioni sulle riforme militari\" (1866), ove sono descritte le sue memorie di guerra. Nel 1870 fu eletto deputato del Collegio di Potenza, al posto del concittadino Paolo Cortese.\nFu deputato e ricopr\u00ec pi\u00f9 volte l'incarico di ministro: ministro delle finanze del Regno d'Italia nei Governi Di Rudin\u00ec II, Di Rudin\u00ec III, Di Rudin\u00ec IV e Di Rudin\u00ec V; Ministro dei lavori pubblici, nonch\u00e9 Ministro delle poste e dei telegrafi, nel Governo di Rudin\u00ec I; Ministro dei lavori pubblici nel Governo Saracco.\nBranca spos\u00f2, il 4 ottobre 1891, Donna Anna Caracciolo dei Principi di Forino e Avellino (1871-1938) ed ebbe tre figli: Gerardo (1898-1964), Guido (1901-1955) e Lucia (1902-?)."}
{"id": "761408", "revid": "1005847", "url": "https://it.wikipedia.org/wiki?curid=761408", "title": "Vittorio Ellena", "text": "Fu Ministro delle finanze del Regno d'Italia nel Governo Giolitti I.\nBiografia.\nEra stato impiegato del ministero dell'agricoltura, industria e commercio, presto raggiungendovi il grado di capo divisione.\nNel 1882 era direttore generale delle gabelle al ministero delle finanze.\nStudioso di discipline economiche e finanziarie, fu nominato consigliere di Stato nel 1885.\nSegretario generale del ministero dell'agricoltura, industria e commercio, fu deputato alla Camera per un collegio di Roma nelle legislature XVI e XVII, e cio\u00e8 dal 1886; e fu nel 1892, poco prima della sua morte, ministro delle finanze."}
{"id": "761409", "revid": "1005847", "url": "https://it.wikipedia.org/wiki?curid=761409", "title": "Lazzaro Gagliardo", "text": "Fu Ministro delle finanze del Regno d'Italia nel Governo Giolitti I."}
{"id": "761414", "revid": "1543377", "url": "https://it.wikipedia.org/wiki?curid=761414", "title": "Marco Aurelio Rivelli", "text": "Biografia.\nNato a Genova nel 1935, si \u00e8 laureato in scienze politiche nel 1981. Ha dedicato parte dei suoi studi alle vicende della Seconda guerra mondiale. Per l'editrice Kaos, ha scritto due libri molto critici nei confronti di due esponenti della Chiesa cattolica (papa Pio XII e il cardinale Alojzije Viktor Stepinac, beatificato da papa Giovanni Paolo II).\nRecensioni.\nRecensioni sul sito dell\"'Unione degli Atei e degli Agnostici Razionalisti\".\nRecensione di Frediano Sessi al libro: Marco Aurelio Rivelli, \"Le Genocide occulte\", L'Age d'Homme, Losanna, pagg. 288. Traduzione dall'italiano di Gaby Rousseau, pagina 33, (29 dicembre 1998) - Corriere della Sera.\nLo storico Matteo Luigi Napolitano ha recensito negativamente l'opera di Rivelli, criticandolo per l'errato utilizzo delle fonti utilizzate e per il fatto di non aver analizzato gli interventi dell'arcivescovo Stepinac in difesa degli ebrei e serbi perseguitati dal regime degli Ustascia.\nInterviste.\nIntervista a cura di Lanfranco Palazzolo per Radio radicale a Roma, 8 ottobre 2004: \u00abGli uomini della Chiesa cattolica non sono estranei alle tecniche del genocidio. \u00c8 accaduto recentemente in Ruanda e nell'ultima guerra mondiale in Croazia. Il 1\u00ba ottobre del 1998 Giovanni Paolo II si reca in Croazia per beatificare Monsignor Alojzije Stephinac [sic!] (1898-1960), primate cattolico in Croazia durante il regime di Ante Pavelic. Il \"Centro Simon Wiesenthal\" chiese al pontefice di rimandare quella decisione prima di verificare la responsabilit\u00e0 della Chiesa cattolica nel massacro degli ortodossi, degli ebrei e degli zingari in quegli anni\u00bb.\nIntervista a Marco Aurelio Rivelli a cura di Vittorio Bellavite di Noi Siamo Chiesa riguardo a \"L'Arcivescovo del genocidio\" (Milano '99 Kaos edizioni) che \u00abha destato grande scalpore per la documentazione sul genocidio effettuato dagli ustascia di Ante Pavelic nei confronti dei serbo-ortodossi negli anni '41-'45 con la complicit\u00e0 del clero cattolico e con l'avallo del Card. Stepinac, allora Primate di Croazia\u00bb."}
{"id": "761417", "revid": "77358", "url": "https://it.wikipedia.org/wiki?curid=761417", "title": "Pantholops hodgsoni", "text": ""}
{"id": "761419", "revid": "1776051", "url": "https://it.wikipedia.org/wiki?curid=761419", "title": "Teodorico Bonacci", "text": "Fu Ministro di Grazia e Giustizia e Culti del Regno d'Italia nei Governi Giolitti I e di Rudin\u00ec V.\nBiografia.\nFiglio del politico e magistrato Filippo Bonacci, nel 1866 partecipa ai moti garibaldini."}
{"id": "761421", "revid": "1337443", "url": "https://it.wikipedia.org/wiki?curid=761421", "title": "Lorenzo Eula", "text": "Biografia.\nFiglio di Lorenzo Antonio e di Teresa Ruffo, era nipote di Angela Eula, madre del Dott. Lorenzo Granetti, direttore della Piccola Casa della Divina Provvidenza. Nel 1849 fu nominato giudice aggiunto presso il tribunale di Ivrea, nel 1857 fu avvocato generale presso la corte d'appello di Genova e nel 1861 fu regio commissario a Napoli, dove ricevette il compito di provvedere alla liquidazione della gestione degli affari di giustizia derivanti dall'amministrazione borbonica.\nNel 1862 fu prima reggente della procura generale di Catania e poi della corte d'appello di Palermo. Fu nominato il 7 maggio 1868 ufficiale dell'Ordine della Corona d'Italia e senatore del Regno. Presidente della sezione di Roma della Corte suprema di cassazione dal 1891 al 1893.\nIl 24 maggio 1893 fu chiamato da Giovanni Giolitti a far parte del suo gabinetto in qualit\u00e0 di ministro di Grazia e Giustizia. Sostenne i diritti della potest\u00e0 civile contro le pretese del clero."}
{"id": "761423", "revid": "287204", "url": "https://it.wikipedia.org/wiki?curid=761423", "title": "Cenacolo (disambigua)", "text": "Il cenacolo (lat.: \"coenac\u016dlum\") era il luogo in cui nell'antica Roma si consumava il pasto serale"}
{"id": "761424", "revid": "1337443", "url": "https://it.wikipedia.org/wiki?curid=761424", "title": "Giacomo Arm\u00f2", "text": "Biografia.\nLaureato in giurisprudenza, fu avvocato e magistrato. Ottenne l'incarico di primo presidente della Corte di cassazione di Palermo dal 1893 al 1896. Fu anche consigliere comunale di Palermo.\nFu nominato senatore del Regno d'Italia nel 1890.\nFu Ministro di Grazia e Giustizia e Culti del Regno d'Italia nel Governo Giolitti I brevemente nel 1893. Da una lettera in possesso dei suoi discendenti si evince che fu l'autore dei versi dell'epigrafe che adorna il Teatro Massimo di Palermo."}
{"id": "761425", "revid": "767487", "url": "https://it.wikipedia.org/wiki?curid=761425", "title": "Francesco Santamaria-Nicolini", "text": "Biografia.\nFu Ministro di Grazia e Giustizia e Culti del Regno d'Italia nel Governo Giolitti I. Presidente della Corte d'Appello di Napoli 1900-1901."}
{"id": "761428", "revid": "729019", "url": "https://it.wikipedia.org/wiki?curid=761428", "title": "Carlo Alberto Racchia", "text": "Figlio di Paolo Racchia, fu Ministro della Marina del Regno d'Italia nel Governo Giolitti I. In sua memoria, nel 1914, venne varato l'esploratore \"Carlo Alberto Racchia\" della Regia Marina.\nUn'importante batteria difensiva del Sistema fortificato del Golfo della Spezia porta il suo nome."}
{"id": "761430", "revid": "1305772", "url": "https://it.wikipedia.org/wiki?curid=761430", "title": "Radio Maryja", "text": "Radio Maryja \u00e8 un'emittente radiofonica cattolica fondata in Polonia, il 9 dicembre 1991 e diretta da Padre Tadeusz Rydzyk.\nStoria.\nNel 2005, in occasione delle elezioni presidenziali e elezioni parlamentari, l'emittente radiofonica ha sostenuto il partito conservatore Diritto e Giustizia (\"Prawo i Sprawiedliwo\u015b\u0107\") di Lech Kaczy\u0144ski\nIl nome \"Maryja\" si riferisce a Maria, la madre di Ges\u00f9. L'emittente radiofonica polacca non deve essere confusa con Radio Maria, un servizio di broadcasting radiofonico cattolico internazionale.\nL'emittente radiofonica \u00e8 stata pi\u00f9 volte criticata per alcune trasmissioni xenofobe e antisemite. La radio ha altres\u00ec avuto numerosi contrasti con il Vaticano per le sue prese di posizione politiche.\nPolemiche da parte di alcune personalit\u00e0 ebraiche si sono levate a causa di un \"baciamano\" di padre Tadeusz Rydzyk (direttore dell'emittente polacca) a Papa Benedetto XVI, dopo aver preso parte ad una udienza privata dopo l'Angelus del 5 agosto 2007. Una successiva nota della Sala Stampa vaticana ha ribadito che ci\u00f2 \"non implica alcun mutamento nella ben nota posizione della Santa Sede sui rapporti tra cattolici ed ebrei\"."}
{"id": "761431", "revid": "28406", "url": "https://it.wikipedia.org/wiki?curid=761431", "title": "Romolo Augustolo", "text": ""}
{"id": "761436", "revid": "57342", "url": "https://it.wikipedia.org/wiki?curid=761436", "title": "La ricerca della felicit\u00e0", "text": "La ricerca della felicit\u00e0 (\"The Pursuit of Happyness\") \u00e8 un film del 2006 diretto da Gabriele Muccino. Gli interpreti principali sono Will Smith, Jaden Smith e Thandie Newton.\n\u00c8 ispirato alla vita di Chris Gardner, imprenditore milionario, che visse giorni di intensa povert\u00e0, con un figlio a carico e senza una casa dove poterlo crescere. Egli appare nella scena finale del film, in un cameo, mentre attraversa la strada in giacca e cravatta, incrociando lo sguardo con Will Smith.\nIl titolo fa riferimento alla dichiarazione di indipendenza degli Stati Uniti d'America, come scritta da Thomas Jefferson (1743\u20131826), dove sono elencati i diritti inalienabili dell'uomo: la tutela della vita, della libert\u00e0 e la ricerca della felicit\u00e0.\nL'errore di ortografia nel titolo originale del film, \"The Pursuit of Happyness\", con la \"y\" al posto della \"i\" in \"happiness,\" \u00e8 tratto da un graffito che appare di fianco all'entrata della scuola frequentata dal piccolo Christopher.\nTrama.\nNel 1981 a San Francisco, Chris Gardner cerca di sbarcare il lunario vendendo una partita di \"scanner\" per rilevare la densit\u00e0 ossea, acquistata con i risparmi di una vita. Le vendite tuttavia scarseggiano: molti medici e ospedali ritengono il macchinario eccessivamente costoso e, tutto sommato, inutile. La situazione economica si fa sempre pi\u00f9 disperata per Chris e la sua famiglia, composta dalla moglie Linda e dal figlio Christopher.\nUn giorno Chris vede un broker arrivare al posto di lavoro con la sua Ferrari e gli chiede a bruciapelo, ironicamente: \"Due domande: che lavoro fa, e come si fa?\". Decide quindi di provare a diventare anche lui broker per la stessa azienda, la Dean Witter.\nLa moglie, esasperata dalle promesse non mantenute dal marito e delle condizioni di vita a cui sono arrivati, soprattutto, stanca di sentir parlare il marito di progetti irrealizzabili, lo lascia.\nChris entra come stagista alla Dean Witter e per essere assunto deve prima studiare e lavorare molto: deve affrontare un corso non pagato della durata di sei mesi, alla fine del quale solo un aspirante broker dei venti partecipanti verr\u00e0 assunto. Compito degli stagisti \u00e8 contattare quanti pi\u00f9 clienti possibile e \"chiudere\" il maggior numero di contratti.\nChris viene buttato fuori da casa perch\u00e9 non \u00e8 pi\u00f9 in grado di fornire i soldi al proprietario; allo stesso modo, gli viene confiscata l'automobile per una serie di multe non pagate. Si trasferisce in un motel poco costoso, ma il proprietario dopo settimane di inutili richieste di pagamento gli far\u00e0 trovare la serratura cambiata e i suoi averi fuori dalla porta. Chris non si perde d'animo, continua imperterrito a cercare ogni giorno assieme a Christopher i soldi per mangiare e dormire, passando molte notti nei dormitori per senzatetto e addirittura nel bagno della metropolitana.\nSi divide tra la vendita degli ultimi scanner rimasti, il lavoro in azienda e la occupazione del figlio, che crede fermamente in lui nonostante la situazione complicata. Alla fine del corso semestrale, gli \u00e8 comunicato che \u00e8 proprio lui il candidato scelto per l'assunzione. La sua gioia sar\u00e0 incontenibile e potr\u00e0 tornare ad avere una casa e una vita dignitosa.\nProduzione.\nIl regista Gabriele Muccino fu scelto da Will Smith, produttore del film, dopo aver visto \"L'ultimo bacio\", segnalatogli dalla collega Eva Mendes sul set di \"Hitch\".\nAccoglienza.\nIl film ha riscosso un notevole successo negli USA, dove ha incassato 162 milioni di dollari. In Italia ha incassato 15,5 milioni di euro e un totale di circa 307 milioni di dollari in tutto il mondo."}
{"id": "761437", "revid": "1005847", "url": "https://it.wikipedia.org/wiki?curid=761437", "title": "Camillo Finocchiaro Aprile", "text": "Biografia.\nFiglio di Carolina Aprile e Andrea Finocchiaro, Camillo proveniva da una famiglia della borghesia palermitana. Il padre Andrea era funzionario presso il Comune di Palermo, mentre il nonno Camillo (Palermo, 1770 - 1862) era magistrato. Camillo era nipote dell'avvocato palermitano Lorenzo Finocchiaro, fratello del padre.\nAttivo nella Carboneria e di idee repubblicane, a soli sedici anni, nel 1867, combatt\u00e9 con Garibaldi a Monterotondo.\nNel 1872 fu eletto consigliere comunale a Palermo, mentre era ancora studente universitario in giurisprudenza.\nDeputato alla Camera gi\u00e0 nel 1882 (XV legislatura), eletto a Palermo, fu sempre rieletto fino alla morte (dal 1892 nel collegio di Prizzi).\nSostenitore di Crispi, nel 1887 commissario regio a Catania e nel 1890 fu commissario regio al Comune di Roma, riuscendo a fine mandato a riportare in pareggio il bilancio comunale, e divenne ministro delle poste e dei telegrafi nel Governo Giolitti I (1892-1893).\nFu poi pi\u00f9 volte ministro di Grazia e Giustizia e Culti del Regno d'Italia, nei governi Pelloux I, Fortis I, Fortis II e Giolitti IV. Nel 1913 fece approvare il nuovo Codice di procedura penale.\nIl suo progetto di legge riguardante la scottante questione della precedenza del matrimonio civile su quello religioso non va a buon fine e Giovanni Giolitti, con le dimissioni dell'8 marzo 1914, pu\u00f2 cogliere l'occasione di non prendersi la diretta responsabilit\u00e0 del varo della legge stessa. Fu dignitario della loggia massonica \"G. Washington\" di Palermo e fece parte del \"Supremo Consiglio dei 33\".\nFu anche quattro volte vice presidente della Camera dei deputati, anche al momento della morte. Padre di Andrea Finocchiaro Aprile, leader del movimento indipendentista siciliano, e di Emanuele."}
{"id": "761442", "revid": "56620", "url": "https://it.wikipedia.org/wiki?curid=761442", "title": "Naufragi della prima guerra punica", "text": "I naufragi della flotta romana avvenuti nel corso della prima guerra punica furono fattori determinanti per lo svolgimento delle attivit\u00e0 belliche e lo svilupparsi della guerra stessa.\nDurante la prima guerra punica, per ben tre volte in soli sei anni la flotta romana dovette subire la perdita di centinaia di navi e migliaia di uomini a causa delle condizioni meteorologiche, dell'ancora insufficiente conoscenza delle tecniche di navigazione e probabilmente della supponenza dei comandanti.\nIl primo naufragio.\nIl primo disastro della flotta romana si ebbe nel 255 a.C. poco tempo dopo la sconfitta subita da Marco Atilio Regolo nella battaglia di Tunisi.\nSituazione.\nRoma aveva seccamente sconfitto Cartagine nella battaglia di Adys e conquistato Tunisi tanto che i Cartaginesi chiesero la pace al console Marco Atilio Regolo. Regolo fece in modo da non concedere la pace e, mentre il collega Manlio Vulsone Longo ritorn\u00f2 a Roma con la notizia della vittoria, rimase a pattugliare l'Africa.\nLa reazione dei Cartaginesi fu determinata; messo a capo dell'esercito lo spartano Santippo inflissero ai Romani una severa sconfitta nella battaglia di Tunisi, catturarono Atilio Regolo, uccisero oltre 12.000 nemici e si disposero ad assediare Aspide, citt\u00e0 africana precedentemente conquistata dai Romani e nella quale si erano rifugiati i circa 3.000 superstiti delle legioni.\nI due consoli Marco Emilio Paolo e Servio Fulvio Petino Nobiliore erano partiti con la flotta romana per portare rinforzi alle truppe di Roma che avevano vinto ad Adys. La flotta romana, lasciata la Sicilia aveva battuto i Cartaginesi in una battaglia navale a Capo Ermeo, aveva catturato ben 144 delle 200 navi puniche e le aveva integrate nella flotta stessa che quindi era arrivata a contare quasi 500 navi. Un numero incommensurabile sia per i tempi sia in assoluto.\nVisto che fra la partenza da Roma e l'arrivo in Africa la situazione delle legioni era drammaticamente cambiata, i consoli, lungi dallo scaricare rinforzi ad Aspide, imbarcarono i superstiti di Tunisi e fecero vela verso nord.\nNaufragio.\nSecondo Polibio, la flotta romana che tornava in Italia era composta da trecentosessantaquattro navi. Si deve ritenere, quindi che circa 130 navi fossero state affondate dai Cartaginesi nella precedente battaglia o altrimenti fossero rimaste ad Aspide con compiti di aiuto alla difesa o per combattere l'assedio cartaginese. L'attraversamento del Canale di Sicilia fu agevole. Per\u00f2 quando la flotta romana giunse nei pressi delle coste siciliane, vicino a Camarina\nSolo ottanta imbarcazioni riuscirono a salvarsi per cui si pu\u00f2 calcolare che oltre 280 navi siano affondate o siano state\nCalcolando anche solo 100 uomini di equipaggio per ogni nave (e non contando gli schiavi addetti ai remi e le truppe trasportate) si arriva a determinare le perdite umane dei romani in oltre 28.000 combattenti, l'equivalente di circa sei legioni. Anche se dobbiamo ricordare che buona parte delle perdite consisteva in marinai e non in truppe di terra, \u00e8 necessario anche tenere presente che i marinai venivano spesso utilizzati come rinforzo in operazioni a terra.\nConsiderazioni.\nPolibio attribuisce la sciagura \"non tanto alla sfortuna quanto ai comandanti\" (37, 3). I consoli romani sarebbero stati pi\u00f9 volte scongiurati dai piloti di non navigare verso quella costa della Sicilia in quel periodo dell'anno.\nPolibio attribuisce la scelta dei consoli romani di costeggiare la Sicilia sul lato orientale alla volont\u00e0 di ostentazione dei successi riportati e di conquista di alcune (non precisate) citt\u00e0. Per contro lo storico De Sanctis fa notare che la scelta di tale rotta era quasi una necessit\u00e0. A causa del tipo di navigazione che costeggiava la terra, la flotta romana avrebbe avuto difficolt\u00e0 a circumnavigare la Sicilia verso ovest passando davanti alle basi di Lilibeo delle Isole Egadi e di Palermo (allora \"Panormum\") che, al momento erano saldamente in mani cartaginesi.\nCome concausa Plinio il Vecchio attribuisce la sciagura alla scarsa qualit\u00e0 delle navi, costruite in breve tempo con legno non ancora stagionato (\"Naturalis historia\", XVI, 192.), e su questo problema insiste anche Polibio pi\u00f9 avanti quando ci informa che dopo il naufragio una flotta di 220 navi fu ricostruita in tre mesi. Ricordiamo che Plinio \u00e8 stato prefetto della flotta di Miseno; di navi doveva avere conoscenza.\nQuale che sia stata la causa (e probabilmente non fu solo una), Polibio mostra che la sua ammirazione per i romani e il loro espansionismo non \u00e8 esente da capacit\u00e0 critica:\nSecondo naufragio.\nSituazione.\nA seguito di questo naufragio romano, Cartagine riprese coraggio e mand\u00f2 Asdrubale a rinforzare Lilibeo. Il generale cartaginese si accinse a contendere il campo ai romani ma, nonostante tutto non riusc\u00ec a impedire la caduta di Palermo a opera dei consoli Gneo Cornelio Scipione Asina al suo secondo mandato dopo la sfortunata prova alle Isole Lipari e Aulo Atilio Calatino, anch'egli al secondo mandato. I romani avevano allestito una flotta di 220 navi in soli tre mesi.\nL'estate successiva, e siamo nel 253 a.C., ai consoli Gneo Servilio Cepione e Gaio Sempronio Bleso venne affidata la flotta con la quale riuscirono ad arrivare in Africa. Qui compirono sbarchi lungo le coste cartaginesi ma senza compiere nulla di veramente importante. La scarsa conoscenza delle tecniche marinare gioc\u00f2 un brutto scherzo ai Romani; giunti all'isola di Meninge (l'odierna Djerba vicino a Gabes) si arenarono in un basso fondale. Poco dopo la marea si invert\u00ec e i Romani, alleggerite le navi buttando fuori bordo tutti gli oggetti pesanti, riuscirono a disincagliarsi e riprendere il mare.\nNaufragio.\nEvidentemente non consapevoli dei pericoli del mare, i Romani fecero rotta per la Sicilia compiendo la circumnavigazione dell'isola sul lato occidentale ed approdando a Palermo, caduta dopo la battaglia dell'anno precedente in mani amiche.\nConsiderazioni.\nAnche questo naufragio viene da Polibio additato come colpa dei comandanti romani che \"navigando in modo arrischiato\" cercano di raggiungere Roma. In effetti la tecnica di navigazione nel mediterraneo era sempre quella sotto-costa fin dove era possibile. La traversata in rotta ortodromica era riservata ai periodi in cui la navigazione era la pi\u00f9 sicura possibile e solo per le rotte che non consentivano alternative, ad esempio la traversata dall'Epiro alle coste pugliesi.\nDa notare, per\u00f2 che Orosio (IV, 9) pone il naufragio presso Capo Palinuro, un punto che i naviganti romani conoscevano bene data la vicinanza e l'utilizzo gi\u00e0 frequente.\nConseguenza principale di questa seconda terribile perdita fu un primo ritiro di Roma dal mare. La flotta romana fu mantenuta a circa sessanta navi adibite al trasporto dei rifornimenti per le legioni impegnate in Sicilia. Ne deriv\u00f2 l'impossibilit\u00e0 per Roma di attaccare Cartagine in territorio metropolitano dato che la citt\u00e0 punica era in grado di contrastare senza fatica una flotta di cos\u00ec ridotte dimensioni.\nAltro risultato fu l'arresto delle operazioni anche a terra.\nCartagine non era direttamente attaccabile dai Romani e quindi rinforz\u00f2 le truppe in Sicilia e aument\u00f2 il numero degli elefanti, terribile strumento bellico che i Romani\nTerzo naufragio.\nSituazione.\nSi giunse cos\u00ec ad uno stallo che si protrasse fino al 249 a.C. La guerra terrestre in Africa era anch'essa preclusa ai Romani per mancanza di navi da guerra da adibire alla protezione di quelle da carico. La guerra in Sicilia si trascinava con in Romani impantanati in un assedio di Lilibeo che sembrava non terminare mai e i Cartaginesi finirono per arroccarsi sul Monte Erice dedicati alle citate operazioni di Amilcare.\nSfortunatamente per Roma, durante la battaglia di Trapani una flotta romana di circa centoventi navi, agli ordini di Publio Claudio Pulcro fu quasi totalmente distrutta dalle navi di Aderbale. I Cartaginesi catturarono 93 navi romane complete di equipaggio e Roma rimase nuovamente senza una flotta strutturata, rimanendo in possesso di poche navi da guerra stanziate a Messina e presso Lilibeo.\nVenne equipaggiata una nuova flotta di sessanta navi per scortare i rifornimenti e furono affidate a Lucio Giunio Pullo. Questi raggiunse a Messina le navi rimaste e poi da Siracusa affid\u00f2 ai questori met\u00e0 delle ottocento navi da carico e, come scorta, quasi met\u00e0 di quelle da guerra. Dovevano raggiungere le legioni per rifornirle. Egli stesso aspettava col resto della flotta gli ulteriori rifornimenti dall'interno dell'isola.\nContestualmente Aderbale mand\u00f2 a Cartagine i prigionieri e le navi da guerra romane catturati a Trapani e il suo collega Cartalone con un centinaio di navi ad attaccare gli assedianti di Lilibeo. Cartalone riusc\u00ec a distruggere alcune navi romane e altre, con una sortita, ne distrusse Imilcone il comandante cartaginese di Lilibeo. Cartalone segu\u00ec Aderbale ma giunto ad Eraclea Minoa vide le avanguardie della flotta romana guidata dai questori di Pullo. La flotta romana si rifugi\u00f2 a terra riuscendo per\u00f2 a resistere agli attacchi dei Cartaginesi. Questi, catturata qualche nave da carico, si allontanarono in attesa che i Romani riprendessero la navigazione.\nNaufragio.\nGiunio Pullo si avvicinava con il resto della sua flotta ma non sapendo dove si trovava l'altra met\u00e0, una volta avvistate le navi nemiche,\nCartalone, visti i risultati dell'attacco precedente, decise di non lanciarsi contro l'altra parte della flotta per non correre il rischio di essere assalito alle spalle dalla met\u00e0 della flotta comandata dai questori di Pullo. Scelto un punto vicino ad un promontorio mise la flotta alla fonda limitandosi a tenere sotto controllo le due flotte da una posizione mediana.\nAncora una volta una commistione di incapacit\u00e0 e sfortuna misero alla prova la flotta di Roma. Una tempesta si annunci\u00f2 dal mare aperto;\nLa flotta cartaginese apparentemente fugg\u00ec davanti ai Romani ma, anche se con fatica, riusc\u00ec a doppiare il promontorio e ad approdare in luogo sicuro.\nProbabilmente il controllo militare romano di quel tratto di costa non era del tutto saldo se nessuno degli abitanti aveva avvisato la due flotte di quanto stava per accadere.\nSe le cifre fornite da Polibio sono credibili dovrebbe trattarsi del pi\u00f9 spaventoso disastro navale. Circa 900 navi distrutte contemporaneamente avrebbero spezzato qualsiasi velleit\u00e0 marinara. E anche se il disastro non assunse le proporzioni descritte certo ferm\u00f2 per sette anni le azioni marinare dei Romani.\nConsiderazioni.\nLo stallo riprese. La guerra navale si era arrestata; Roma non era pi\u00f9 in grado di trovare i fondi necessari ad armare un'ennesima flotta. Cartagine, per contro, sembrava non sapere o potere approfittare del vantaggio assalendo i territori del Lazio e della Campania pi\u00f9 strettamente legati a Roma.\nSolo Amilcare, cui fu affidato il comando delle truppe, per qualche tempo attacc\u00f2 le coste della Calabria. Sulla terra i Romani continuavano lo sterile assedio di Lilibeo mentre Amilcare dovette risolversi ad limitare le operazioni cartaginesi nella guerriglia sul Monte Erice, cercando di dividere i romani dai loro alleati con azioni mirate. Semplicemente, entrambi i contendenti erano troppo esausti psicologicamente e finanziariamente per riuscire a sferrare il colpo decisivo.\nI naufragi romani, specialmente il secondo, compromisero seriamente l'andamento della guerra romana permettendo a Cartagine di prolungare le ostilit\u00e0 combattendo da una posizione di sicurezza in Africa e spostando le navi e le truppe sul territorio della martoriata Sicilia.\nDal terzo naufragio dovranno passare ben sette anni perch\u00e9 Roma riuscisse a trovare la capacit\u00e0 economica di finanziare un'ennesima flotta e contendere il mare alla rivale.\nDopo tante grandi e piccole sconfitte, dopo tante navi perdute in battaglie e tempeste solo nel 242 a.C. Roma riusc\u00ec tornare sul mare. Un prestito (forse forzoso) da parte dei cittadini permise l'ennesima costruzione di una flotta. Questa fu affidata al console Gaio Lutazio Catulo che il 10 marzo del successivo 241 a.C., alle Egadi riport\u00f2 la vittoria decisiva per porre termine alla prima guerra punica."}
{"id": "761449", "revid": "977364", "url": "https://it.wikipedia.org/wiki?curid=761449", "title": "Dragon (Clive Cussler)", "text": "Dragon \u00e8 un romanzo scritto da Clive Cussler, pubblicato dalla Longanesi. \u00c8 il 10\u00ba episodio, in ordine narrativo, delle avventure di Dirk Pitt ed \u00e8 temporalmente ambientato nel 1993 due anni dopo le avventure lette in Tesoro.\nTrama.\nUn'avventura che inizia nel 1945 nella Seconda guerra mondiale, un B-29, un bombardiere degli Stati Uniti d'America guidato dal maggiore Charles Dennings e chiamato \"Denning's Demons\", stava trasportando una bomba atomica per lanciarla su Osaka nel centro del Giappone, per poi atterrare a Okinawa. Ma non riusc\u00ec nell'intento perch\u00e9 venne intercettato e abbattuto, per poi inabissarsi nel Pacifico.\nDopo circa cinquanta anni, esattamente nel 1993, siccome il Giappone si \u00e8 rimesso e rafforzato, la \"National Underwater &amp; Marine Agency\" (NUMA) decide di mandare Dirk Pitt per scoprire la varie vicende che stanno succedendo tra le spie e sicari, e soprattutto trovare prima di loro l'aereo con la bomba atomica chiamata \"Mother's Breath\" con l'intento di fermare un progetto delirante. Un'avventura che vede Dirk Pitt impegnato a salvare anche il mondo."}
{"id": "761450", "revid": "287204", "url": "https://it.wikipedia.org/wiki?curid=761450", "title": "Stelle principali della costellazione dell'Altare", "text": "Segue un prospetto delle stelle principali della costellazione dell'Altare, elencate per magnitudine decrescente."}
{"id": "761453", "revid": "484362", "url": "https://it.wikipedia.org/wiki?curid=761453", "title": "Ferdinando Martini", "text": "Fu senatore del Regno d'Italia nella XXVI legislatura, ministro delle Colonie e dell'Istruzione pubblica.\nBiografia.\nFiglio dell'autore di teatro Vincenzo Martini. Giornalista e scrittore. Collabor\u00f2 dal 1872 al quotidiano \"Il Fanfulla\" firmandosi con lo pseudonimo \"Fantasio\". Nel luglio 1879 fond\u00f2 il settimanale \"Fanfulla della domenica\", che diresse fino al dicembre del 1880. Il 15 febbraio 1882 fond\u00f2 \"La Domenica letteraria\", che diresse fino all'agosto 1883. Garbato novelliere; fu professore alla Normale di Pisa. Venne eletto deputato al Parlamento italiano nel 1876 e conserv\u00f2 questa carica per quarantatr\u00e9 anni e tredici legislature. Fu Ministro delle Colonie del Regno d'Italia nei Governi Salandra I e Salandra II nonch\u00e9 Ministro dell'Istruzione Pubblica nel Governo Giolitti I.\nGovernatore dell'Eritrea dal 1897 al 1907, lasci\u00f2 un segno indelebile nella \"Colonia primogenita\". La sua buona gestione avvi\u00f2 l'Eritrea a uno sviluppo modesto, ma sano ed equilibrato, basato soprattutto su floride piantagioni. Il 1\u00ba marzo 1923 fu nominato Senatore del Regno. Nel 1925 fu tra i firmatari del Manifesto degli intellettuali fascisti, redatto da Giovanni Gentile. Massone, fu membro del Grande Oriente d'Italia, con il grado di Maestro fu affiliato alla loggia Propaganda Massonica di Roma il 23.11.1885 (matricola n. 7082), vot\u00f2 a favore della mozione Bissolati per il divieto dell'insegnamento religioso nella scuola primaria. Intorno al 1887, su progetto dell'architetto Cesare Spighi, fece edificare alla periferia di Monsummano Terme, in localit\u00e0 \"Renatico\", una splendida villa in stile rinascimentale con imponenti scalinate d'accesso. La villa, che oggi \u00e8 passata in propriet\u00e0 al Comune di Monsummano, porta il nome di villa Renatico-Martini, ed \u00e8 sede del Museo di arte contemporanea e del Novecento. Nel 1925 fu tra i fondatori dell'Istituto dell'Enciclopedia Italiana. A Martini \u00e8 intitolato l'Istituto Alberghiero di Montecatini Terme.\nArchivio.\nPer volont\u00e0 di Ferdinando Martini, alla sua morte, nel 1928, fu creato un \"Fondo Martini\" di 11.000 lettere, alla Biblioteca Nazionale Centrale di Firenze. Queste lettere sono state schedate in ordine alfabetico, per mittenti. Furono indirizzate a Martini, tra il 1861 e il 1926, da personalit\u00e0 come Giosu\u00e8 Carducci, Alessandro D'Ancona, Gabriele D'Annunzio, Enrico Bemporad, Guido Biagi, Giovanni Fattori, Renato Fucini, Domenico Gnoli, Ugo Ojetti, Giovanni Pascoli, Giovanni Verga, Giuseppe Zanardelli.\nNella stessa biblioteca, il \"Fondo Biagi\" contiene lettere di Martini a Biagi; nel \"Fondo Carteggi vari\" ci sono lettere di Martini a Matilde Bartolommei Gioli, a Francesco Protonotari e a suo fratello Giuseppe; nel \"Fondo De Gubernatis\", lettere di Martini ad Angelo De Gubernatis. Alla Biblioteca Comunale Forteguerriana di Pistoia, per volont\u00e0 degli eredi \u00e8 stata versata nel 1931 la biblioteca personale di Ferdinando Martini che comprende 15.000, tra volumi e opuscoli, tra cui una cospicua raccolta teatrale, 60 periodici risorgimentali, stampe e autografi."}
{"id": "761454", "revid": "1573940", "url": "https://it.wikipedia.org/wiki?curid=761454", "title": "Capra caucasica", "text": "Il tur occidentale (Capra caucasica ), noto anche come tur del Kuban o stambecco del Caucaso occidentale, \u00e8 una specie di capra selvatica originaria delle regioni occidentali del Caucaso. Fin dal passato, e malgrado occupassero areali adiacenti, i tur occidentali e quelli orientali (\"Capra cylindricornis\") sono sempre stati considerati specie separate. I recenti studi genetici sembrano confermare questa separazione; inoltre indicano che il tur occidentale sia pi\u00f9 strettamente imparentato con la capra del bezoar (\"Capra aegagrus\") che con il tur orientale. Le somiglianze superficiali tra le due specie di tur, quindi, potrebbero quindi essere dovute a incroci avvenuti in passato tra le due popolazioni. Questa ipotesi \u00e8 avvalorata dal fatto che il genoma mitocondriale di esemplari di tur di sicura provenienza occidentale \u00e8 identico a quello di esemplari di tur orientale.\nTassonomia.\nAttualmente, gli studiosi riconoscono due sottospecie di tur occidentale:\nDescrizione.\nCon una lunghezza di 150\u2013165\u00a0cm, un'altezza al garrese di 95\u2013109\u00a0cm e un peso di 65\u201380\u00a0kg, il tur occidentale \u00e8 una specie del genere \"Capra\" grande e robusta, con corpo lungo e tozzo. In estate, il mantello \u00e8 generalmente di colore marrone-rossastro, mentre in inverno sbiadisce fino a divenire marrone-grigiastro. I peli di guardia e quelli che costituiscono il sottopelo iniziano ad allungare verso settembre, e gi\u00e0 alla fine di ottobre l'animale \u00e8 ricoperto completamente dal manto invernale. Esso inizia a cadere in marzo, ma la muta si protrae fino a met\u00e0 giugno. I maschi, e a volte anche le femmine, presentano una barba di colore marrone scuro sul mento, che diventa pi\u00f9 lunga e pi\u00f9 folta durante l'inverno. Le zampe sono brevi, ma robuste, il che non sorprende in un animale che deve spostarsi con facilit\u00e0 anche sui terreni pi\u00f9 accidentati. Sia i maschi che le femmine di tur presentano corna impressionanti, sebbene siano particolarmente imponenti quelle dei primi, molto pi\u00f9 lunghe e robuste di quelle delle seconde.\nDistribuzione e habitat.\nIl tur occidentale \u00e8 endemico della parte occidentale della Catena del Grande Caucaso, in Russia e Georgia, tra il monte Tchugush e il corso superiore del fiume Baksan. Il suo areale, che ricopre solamente 4500\u00a0km\u00b2, \u00e8 il pi\u00f9 piccolo tra quello di tutte le specie del genere \"Capra\".\nAbita le regioni subalpine e alpine comprese tra gli 800 e i 4000\u00a0m di quota, dove si pu\u00f2 trovare in prati alpini, aree sterili e rocciose, o nelle foreste. Durante i rigidi mesi invernali \u00e8 pi\u00f9 facile incontrarlo su pendii soleggiati, sotto la linea degli alberi, mentre in estate pu\u00f2 essere trovato su una gamma maggiore di pendii.\nBiologia.\nIl tur occidentale vive prevalentemente in branchi costituiti da esemplari dello stesso sesso, composti generalmente da alcune dozzine di esemplari. Solo durante la stagione degli amori, o fregola, che va da novembre ai primi di gennaio, si raggruppa in branchi misti, che continuano a rimanere tali fino a due mesi dopo il termine della fregola. Dopo un periodo di gestazione di 150-160 giorni, nasce un unico piccolo, del peso di 3,5-4,2\u00a0kg. Per circa dieci giorni dopo la nascita, la femmina rimane separata dal resto della mandria, usando le robuste corna per proteggere il piccolo. Il tur occidentale pu\u00f2 vivere fino a dodici anni.\nIl tur occidentale \u00e8 attivo per lo pi\u00f9 tra il tardo pomeriggio e la prima mattina, quando abbandona i ripari per andare a pascolare. La sua dieta \u00e8 costituita da pi\u00f9 di un centinaio di specie vegetali, in prevalenza erbe. In inverno, il pascolare \u00e8 reso pi\u00f9 difficile dal fitto manto di neve, ma questo animale \u00e8 stato visto grattar via la neve con gli zoccoli per raggiungere la vegetazione sottostante; altrimenti, ripiega su arbusti e alberi. \u00c8 noto che il tur visiti saline naturali in ogni periodo dell'anno per incrementare la dieta con sali minerali.\nIl tur occidentale intraprende migrazioni stagionali, spostandosi su e gi\u00f9 dalle pendici montuose anche per 2000\u00a0km. In inverno, quando la neve ricopre le regioni pi\u00f9 elevate delle montagne, il tur fa fatica a camminare, divenendo vulnerabile agli attacchi dei predatori e allo sfinimento; cos\u00ec si sposta verso quote inferiori per fuggire da queste severe condizioni. In primavera, quando ad altitudini pi\u00f9 elevate la neve inizia a sciogliersi, il tur torna sulle montagne, per approfittare della vegetazione fresca e per evitare le punture degli insetti.\nConservazione.\nIl tur occidentale deve fronteggiare varie minacce e per questo motivo la sua popolazione \u00e8 diminuita significativamente negli ultimi decenni. Alla fine degli anni ottanta, la popolazione era composta da circa 12.000 esemplari, scesi, nel 2004, a soli 5000-6000 capi. Ciononostante, molte agenzie di viaggi venatori continuano tuttora a organizzare battute di caccia a questo animale, che deve inoltre competere per le risorse naturali con il bestiame domestico. Tutti questi fattori di rischio si fanno sentire ancora di pi\u00f9 durante i rigidi inverni, che ogni anno mietono molte vittime tra gli esemplari di questa specie."}
{"id": "761456", "revid": "287204", "url": "https://it.wikipedia.org/wiki?curid=761456", "title": "Omphalotus", "text": "Omphalotus Fayod, Annls Sci. Nat., Bot., s\u00e9r. 6 9: 338 (1889).\nOmphalotus \u00e8 un genere di funghi basidiomiceti appartenente alla famiglia Omphalotaceae.\nSpecie di Omphalotus.\nLa specie tipo \u00e8 \"Omphalotus olearius\" (DC.) Singer, altre specie incluse nel genere sono:"}
{"id": "761457", "revid": "729019", "url": "https://it.wikipedia.org/wiki?curid=761457", "title": "Stazione di Genova Nervi", "text": "La stazione di Genova Nervi \u00e8 una stazione ferroviaria situata sulla linea Genova-Pisa, a servizio dell'omonimo quartiere di Genova.\nStoria.\nLa stazione fu inaugurata il 23 novembre 1868, contestualmente all'attivazione della ferrovia Genova-Chiavari. L'attivazione del raddoppio della tratta proveniente da Quarto dei Mille, che comport\u00f2 alcune modifiche alla radice ovest del piazzale, risale al 12 agosto 1915. Il raddoppio della sezione successiva, fino a Pieve di Sori (attuale Pieve Ligure) data il 22 febbraio 1917.\nStoricamente Nervi possedeva altri due impianti ferroviari:\nStrutture e impianti.\nSituata alla periferia orientale del capoluogo ligure, la stazione di Genova Nervi \u00e8 servita da collegamenti regionali svolti da Trenitalia nell'ambito del contratto di servizio stipulato con la Regione Liguria ed \u00e8 utilizzata quale capolinea di alcuni servizi ricadenti nel servizio ferroviario urbano di Genova.\nL'impianto, posto tra le fermate di Genova Quinto al Mare e Bogliasco, dispone di tre binari per il servizio passeggeri; l'ex fascio merci, con annesso magazzino, \u00e8 oggi utilizzato per il ricovero per mezzi d'opera impiegati per la manutenzione alla linea.\nUn'ampia porzione dell'ex scalo merci \u00e8 stata trasformata in parcheggio a pagamento.\nLa stazione \u00e8 situata vicino ad uno degli ingressi dei Parchi di Nervi ed \u00e8 collegata alla sottostante Passeggiata Anita Garibaldi tramite un sottopassaggio.\nServizi.\nLa stazione, che RFI classifica di categoria \"silver\", dispone di:\nInterscambi.\nLa stazione \u00e8 servita da molteplici linee automobilistiche gestite da AMT.\nCuriosit\u00e0.\nNel 1984 la stazione di Nervi \u00e8 stata impiegata come set per una pubblicit\u00e0 dell'aranciata Sanpellegrino rimasta in programmazione per diversi mesi."}
{"id": "761460", "revid": "615138", "url": "https://it.wikipedia.org/wiki?curid=761460", "title": "Alberto Blanc", "text": "Biografia.\nAmbiente familiare.\nFiglio di Louis Fran\u00e7ois e di Mariette Cartannas, spos\u00f2 Natalia (Natividad) Terry. Con regio decreto del 30 marzo 1873, gli fu concesso il titolo di \"barone\".\nNel 1893 acquist\u00f2 una vigna a Roma, sulla via Nomentana, facendone ristrutturare gli edifici, creando cos\u00ec quella che divenne Villa Blanc, una delle pi\u00f9 belle Ville di Roma, situata oggi nel Municipio Roma II.\nCarriera diplomatica.\nInviato in missione speciale a Parigi, il 2 febbraio 1860, dal Conte di Cavour, fu nominato segretario di seconda classe sopranumerario al ministero degli Affari Esteri, il 24 ottobre 1860, dando avvio a una brillante carriera diplomatica.\nNel 1863 fu Segretario particolare del ministro Emilio Visconti Venosta e, nel 1864, Capo di gabinetto. Promosso Consigliere di legazione nel 1866, prese parte alle trattative per la conclusione dell'armistizio con l'Impero Austriaco dell'8 luglio 1866.\nIl 4 maggio 1867 fu destinato alla conferenza di Londra sulla controversia franco-tedesca per il Lussemburgo. Inviato straordinario e, poi, Ministro plenipotenziario di seconda classe, l'11 aprile 1869 fu incaricato per la prima volta delle funzioni di Segretario generale del Ministero degli Esteri, carica che resse sino al 27 ottobre 1870.\nNel settembre del 1870 fu inviato in missione speciale al quartier generale del Generale Cadorna, per imbastire un'improbabile soluzione diplomatica della Questione romana. Subito dopo fu sollevato dall'incarico di Segretario generale e destinato prima a Madrid e, nel 1871, a Bruxelles. Nel 1874 fu plenipotenziario al congresso per la determinazione delle norme internazionali in tempo di guerra. Nel dicembre del 1875 fu trasferito a Washington. Il 2 marzo 1878 fu plenipotenziario per la convenzione consolare con gli Stati Uniti per le controversie pendenti in seguito alla insurrezione dell'isola di Cuba. Nel 1880 fu trasferito a Monaco di Baviera.\nIl 2 giugno 1881 fu incaricato nuovamente delle funzioni di Segretario generale del Ministero degli Esteri, sino al 4 gennaio 1883 quando, accusato di perseguire indirizzi politici in contrasto con quelli del Ministro Pasquale Stanislao Mancini, rese le dimissioni dall'incarico.\nFu, quindi, assegnato nuovamente a Madrid e, nel 1886, fu scelto come arbitro per il caso della cattura del bastimento americano \"Masonic\" da parte della Spagna. Nello stesso anno fu inviato con credenziali d'Ambasciatore a Costantinopoli e il 6 agosto 1888 fu plenipotenziario per la convenzione sul libero uso del canale di Suez.\nFu collocato a riposo nel 1891.\nCarriera politica.\nIl 21 novembre 1892 fu nominato Senatore del Regno. Il 15 dicembre 1893 fu scelto da Francesco Crispi come Ministro degli Esteri del suo terzo Governo. Occup\u00f2 la carica sino al 10 marzo 1896, quando l'intero governo fu travolto dalla crisi di Adua."}
{"id": "761461", "revid": "8596", "url": "https://it.wikipedia.org/wiki?curid=761461", "title": "Alberto de Blanc", "text": ""}
{"id": "761466", "revid": "1318658", "url": "https://it.wikipedia.org/wiki?curid=761466", "title": "Tanum", "text": "Tanum (o Tanumshede) \u00e8 una citt\u00e0 di 1.600 abitanti del Bohusl\u00e4n, appartenente alla contea di V\u00e4stra G\u00f6taland, in Svezia. \u00c8 la sede della municipalit\u00e0 di Tanum. La regione nei dintorni di Tanum \u00e8 stata inclusa nell'elenco dei Patrimoni dell'umanit\u00e0 dell'UNESCO a causa della sua alta concentrazione di incisioni rupestri.\nIncisioni rupestri.\nQui si trova la pi\u00f9 grande roccia piatta della Scandinavia con incisioni rupestri risalenti all'et\u00e0 del bronzo, la \"Vitlyckeh\u00e4ll\", scoperta nel 1972 da Age Nilsen mentre stava piazzando cariche esplosive per lavori di costruzione. L'et\u00e0 del bronzo varia a seconda della regione geografica in cui \u00e8 avvenuta: l'et\u00e0 del bronzo scandinava si stima che vari fra il XVIII e il VI secolo a.C.\nIn tutto a Tanum sono stati scoperti circa 3.000 petroglifi su circa 100 rocce, concentrate in 5 diverse aree in una striscia di 25 chilometri che, durante l'et\u00e0 del bronzo, era la linea costiera di un fiordo, e che si estende su di un'area di circa 50 ettari.\nLe popolazioni nordiche delle et\u00e0 del bronzo e del ferro erano particolarmente abili nella navigazione e nella costruzione di oggetti in legno, cosa che si riflette nelle scene rappresentate nelle incisioni rupestri in cui spesso si vedono imbarcazioni del tipo di quella ritrovata nel 1921 a Hjortspring.\nAlcuni glifi rappresentano scene di caccia (in uno compare un cacciatore armato di arco), scene legate all'agricoltura (compresa una scena in cui si vede un aratro tirato da una coppia di buoi con in mano quello che potrebbe essere un ramo o una sorta di frustino fatto di numerose strisce di cuoio).\nLe incisioni su roccia corrono un grave pericolo di erosione a causa dell'inquinamento atmosferico. Nonostante la ferma opposizione di alcuni archeologi, esse sono state dipinte di rosso per essere meglio visibili da parte dei turisti."}
{"id": "761469", "revid": "585241", "url": "https://it.wikipedia.org/wiki?curid=761469", "title": "Guerre giudaiche", "text": "Le guerre giudaiche sono tre interventi militari degli antichi Romani a carico della popolazione giudaica in rivolta:\nLe cause di queste tre rivolte vanno ricercate nell'epoca precedente alla dominazione romana, dove vennero sviluppare le teorie apocalittiche e premessianiche, che trovarono ampio spazio nella letteratura d'epoca e in special modo nel Libro di Daniele, idee che successivamente in epoca romana avrebbero permesso l'identificazione dell'Impero romano come quarto impero premessianico. Sotto Roma, i rapporti religiosi furono improntati alla convivenza basata sulla reciproca estraneit\u00e0; la non assimilabilit\u00e0 del Dio e dei costumi ebrei comport\u00f2 la riproposizione negli ambienti culturali e nella popolazione dei motivi polemici di origine greco-ellenistica dell'epoca precedente la dominazione romana, ma non ebbe influenza sul piano politico. \nSono infine da ricordare altre due ribellioni ebraiche contro i Romani, sebbene non siano normalmente incluse tra le \"guerre giudaiche\":"}
{"id": "761470", "revid": "124123", "url": "https://it.wikipedia.org/wiki?curid=761470", "title": "Mariniana", "text": "Biografia.\nEsistono diverse monete riportanti la legenda (\"alla divina Mariniana\") che vengono datate ai primi anni di regno di Valeriano e Gallieno: data l'usanza di divinizzare le mogli degli imperatori morte prima dell'ascesa al trono dei mariti, \u00e8 probabile che Mariniana fosse la moglie di Valeriano e che sia morta prima del 253, anno della sua ascesa al trono.\nSe Egnazio Vittore Mariniano (\"Egnatius Victor Marinianus\"), legato di Arabia e Mesia Superiore, fu il padre di Mariniana, allora \u00e8 probabile che questa fosse madre di Gallieno, il cui nome completo fu Publio Licinio Egnazio Gallieno."}
{"id": "761472", "revid": "1005847", "url": "https://it.wikipedia.org/wiki?curid=761472", "title": "Giovanni Codronchi Argeli", "text": "Biografia.\nNato Antonio Alessandretti, figlio cadetto del conte Carlo Alessandretti (1817-1899) e della contessa Caterina Codronchi Argeli (1817-1883), nel 1860, alla morte dello zio materno Giovanni Codronchi Argeli (1782-1860), ne eredit\u00f2 il cognome e il patrimonio. Il titolo di conte e nobile di Imola gli fu rinnovato l'8 gennaio 1888. Si laure\u00f2 in Giurisprudenza nel 1862. Dal matrimonio con la contessa Giulia Pizzoli, celebrato il 5 febbraio 1865, nacquero Eugenia Codronchi Argeli, nota scrittrice e letterata di chiara matrice femminista (Imola, 15 aprile 1865 - Castel San Pietro Terme, 2 giugno 1934), Margherita, Elisabetta ed Eleonora.\nLa sua carriera politica ebbe inizio in ambito locale: nel 1864 fu eletto consigliere comunale ad Imola, sua citt\u00e0 natale. L'anno successivo venne rieletto consigliere nel vicino comune di Castel San Pietro (dove egli possedeva la tenuta di Coccapane), di cui il 18 febbraio 1866 divenne anche sindaco. Leader del partito moderato locale, fu sindaco di Imola dal dicembre 1867 all'ottobre 1875. Sotto la sua guida Imola si dot\u00f2 di un impianto di fognatura urbana.\nNel 1871, appena compiuti i trent'anni (et\u00e0 minima prevista dalla legge) entr\u00f2 nella Camera dei deputati. In breve tempo divent\u00f2 l'uomo di fiducia di Marco Minghetti, bolognese, leader nazionale della Destra storica. Nel 1875 Codronchi fu nominato Segretario generale del ministero dell'interno guidato dal Minghetti. Trasferitosi permanentemente a Roma, affid\u00f2 all'amico prof. Luigi Lolli, direttore dell'Ospedale di Imola, l'incarico di tessere i rapporti con la base elettorale imolese. Codronchi fu confermato\ndeputato nelle successive tornate elettorali del 1882 (quando batt\u00e9 Andrea Costa) e del 1886.\nNel 1890 fu nominato dal consiglio dei ministri (guidato alla sinistra) prefetto di Milano. La sua carriera di funzionario statale prosegu\u00ec anche dopo la caduta di Francesco Crispi (1891). Fu Commissario Civile per la Sicilia del Regno d'Italia nei Governi Di Rudin\u00ec II e Di Rudin\u00ec III e Ministro dell'Istruzione Pubblica nel Governo di Rudin\u00ec III.\nFu nominato senatore del Regno d'Italia nella XVI legislatura il 15 dicembre 1889.\nMor\u00ec nella sua residenza romana in via Pompeo Magno, nel 1907."}
{"id": "761473", "revid": "205250", "url": "https://it.wikipedia.org/wiki?curid=761473", "title": "Onorato Caetani (1842-1917)", "text": "Biografia.\nOnorato, XIV duca di Sermoneta e IV principe di Teano, era figlio di Michelangelo e di Calixta Rzewuska, il cui nonno era stato Wenceslas Seweryn Rzewuski, noto orientalista polacco e nipote a sua volta di Jan Potocki. Laureatosi in giurisprudenza all'Universit\u00e0 di Roma nel 1863, visse a lungo in Inghilterra, dove nel 1867 spos\u00f2 Ada Bootle-Wilbraham. Fu padre dell'islamista Leone Caetani (1869\u20131935), del compositore Roffredo Caetani (1871\u20131961) e del diplomatico Gelasio Caetani (1877 \u2013 1934). Era appassionato di musica: fu amico di Wagner e di Liszt, e fu presidente dell'Accademia filarmonica romana.\nCarriera politica.\nUomo della Destra storica, prese parte attivamente alla vita politica da posizioni moderate, riscuotendo la stima sia dei cattolici che degli anticlericali. Fu eletto alla Camera dei deputati nel collegio di Velletri nel marzo 1872 e vi rimase ininterrottamente fino al 1900, quando fu nominato senatore del Regno. Fu Vicepresidente della Camera del Regno dal 25 novembre 1892 al 13 gennaio 1895.\nNel 1896 fu ministro degli Affari Esteri del Regno d'Italia nel Governo di Rudin\u00ec II.\nFu sindaco di Roma dal dicembre 1890 al novembre 1892, e si trov\u00f2 ad amministrare la citt\u00e0 durante la grave crisi finanziaria succeduta all'intenso grande sviluppo edilizio degli anni ottanta. La sua gestione fu orientata a criteri esclusivamente amministrativi, tesa al risanamento del bilancio comunale, aiutato in ci\u00f2 dalla legge speciale su Roma.\nPresidenza della Societ\u00e0 Geografica Italiana.\nOnorato Caetani fu anche presidente della Societ\u00e0 Geografica Italiana succedendo nel 1879 a Cesare Correnti, che della societ\u00e0 era stato il fondatore, dimessosi in seguito alle polemiche sull'appoggio che la societ\u00e0 aveva dato per esplorazioni nell'Africa orientale, i cui fini si erano poi dimostrati dettati da interessi coloniali. Caetani terr\u00e0 la carica di presidente fino al 1887, garantendone il carattere scientifico; promosse l'insegnamento della geografia nelle scuole, e nel 1881 organizz\u00f2 a Venezia il III Congresso internazionale di geografia.\nNel 1893 regal\u00f2 al Duomo di Firenze la \"Statua di Bonifacio VIII\" attribuita ad Arnolfo di Cambio e proveniente dall'antica facciata di Santa Maria del Fiore."}
{"id": "761474", "revid": "123661238", "url": "https://it.wikipedia.org/wiki?curid=761474", "title": "Gabriele Graziani", "text": "Biografia.\n\u00c8 figlio di Francesco Graziani, campione del mondo nel 1982.\nCarriera.\nGiocatore.\nGabriele Graziani cresce nel Torino. Entrato nel giro della prima squadra fin dalla stagione 1993-1994, nel novembre 1994 viene ceduto al , in C1, nello scambio che porta Felice Foglia e Vincenzo Sommese a Torino e Alvise Zago in Campania. Con i campani debutta nel calcio professionistico, mettendo anche a segno il suo primo goal in 16 presenze totali. Nell'estate 1995 punta su di lui l', formazione tedesca, che in quel periodo era in difficolt\u00e0 economiche e militava nella Zweite Bundesliga, corrispondente alla B italiana. L'esperienza in Germania si conclude con poche apparizioni in prima squadra.\nAl suo ritorno in Italia riparte dalla Serie C2, nell' la squadra della citt\u00e0 in cui \u00e8 cresciuto. Con i toscani disputa 17 gare con 4 reti fino a gennaio del 1997, quando viene ceduto in prestito alla , che milita in C1. Con la maglia arancione dei pistoiesi colleziona 13 gettoni di presenza e 2 marcature. Anche la stagione 1997-1998 del giocatore \u00e8 divisa in due formazioni diverse: inizia con il , in Serie C1, scendendo in campo 16 volte mettendo a segno di 2 reti; ad aprile 1998 ritorna all', giusto in tempo per conquistare la promozione in Serie C1 con i suoi compagni. Da aprile a giugno gioca 6 gare segnando 1 goal. Dopo aver iniziato la stagione 1998-1999 sempre con l', poco utilizzato (5 presenze, nessun goal), nel novembre 1998 passa al Mestre, in Serie C2. Con la formazione arancionera Graziani disputa 21 partite e segna 7 goal in campionato. Il giocatore gioca con la maglia della nei primi mesi dell'annata 1999-2000, segnando 4 goal in 16 apparizioni nel campionato di Serie C2.\nNel febbraio 2000 passa al . La sua media gol si alza rispetto al passato. Da febbraio a giugno 2000 segna 5 reti in 10 partite. L'annata successiva Graziani supera, per la prima volta nella sua carriera, la quota di 10 reti in un solo campionato, mettendo a segno 11 centri in 31 gare disputate. Nella stagione 2001-2002 ripete un buon numero di segnature: 9 in 30 partite. Ancora migliore \u00e8 l'anno agonistico seguente, quando il giocatore segna 16 reti in 30 partite.\nNel 2003-2004 Graziani supera il record dell'anno precedente (17 gol in 30 gare), dando un contributo alla squadra che centra la promozione in Serie C1. Dopo solo una stagione nel terzo campionato professionistico, il Mantova ottiene anche la promozione in cadetteria. Il giocatore segna 9 reti in 31 partite. Stesso numero di marcature anche nella stagione 2005-2006, quella in cui i mantovani sfiorano la promozione in Serie A e Graziani fa il suo debutto (con gol) nella Serie B italiana (il 4 settembre 2005 in - 1-0). Nel corso del campionato 2005-2006 scende in campo 36 volte segnando 9 gol. Nel campionato 2006-2007 scende in campo 17 volte mettendo a segno una rete, in Mantova- 2-1.\nNell'estate del 2007, dopo sette stagioni con la maglia del Mantova, passa alla Cremonese; nella stagione 2007-2008 disputa 28 partite e segna 12 reti, tre delle quali in Cremonese- 3-3 del 23 marzo 2008. Nell'estate del 2009 passa al Bassano per passare poi, il 29 gennaio 2010, alla Sambonifacese. Nell'estate seguente ritorna nuovamente al Mantova, dove vorrebbe chiudere la sua carriera; segna gi\u00e0 alla prima giornata di campionato e nel corso della stagione d\u00e0 il suo contributo alla vittoria del campionato di Serie D. Nella stagione 2012-2013 milita infine nella squadra mantovana della Castellana, in Serie D. Nell'estate del 2013 decide di appendere gli scarpini al chiodo per intraprendere la carriera da dirigente. Tuttavia nell'aprile 2015 accetta la proposta della squadra amatoriale Ival, appartenente al campionato CSI della sezione di Mantova, partecipando alla sola fase finale del torneo.\nIn Serie B vanta in totale 53 presenze e 10 gol (tutte con il Mantova), pi\u00f9 7 presenze e 4 gol nella Serie B tedesca.\nDirigente ed Allenatore.\nDal 2013 \u00e8 il responsabile del settore giovanile del . Il 27 ottobre 2015 diventa il vice allenatore di Ivan Javor\u010di\u0107 sulla panchina del club virgiliano.\nIl 30 novembre 2016, succede sulla panchina del , dopo l'esonero di Prina per la sedicesima giornata di Lega Pro. Con i virgiliani ottiene un'insperata quanto inutile salvezza a causa della mancata fidejussione e iscrizione al successivo campionato di Serie C che coster\u00e0 il fallimento alla societ\u00e0 lombarda e la ripartenza dai dilettanti.\nIl 18 settembre 2017 viene ingaggiato dalla Correggese, societ\u00e0 emiliana militante nel girone D della Serie D, venendo esonerato successivamente il 19 novembre dopo aver raccolto 9 punti in 11 gare\nDopo una breve parentesi come osservatore per il Genoa Calcio, il 9 novembre 2018 si accorda fino a fine stagione con la Governolese nel campionato di Eccellenza Lombardo . A fine stagione trova l'accordo con la societ\u00e0 e viene confermato anche per la stagione 2019 2020. Nel giugno 2020 la societ\u00e0 comunica che il contratto del tecnico non verr\u00e0 rinnovato per la prossima stagione..\nIl 26 Agosto 2020 torna al Mantova Calcio in qualit\u00e0 di allenatore degli Allievi e Osservatore / Collaboratore tecnico per la prima squadra.\nNell'estate 2021 inizialmente si accorda con il Campagnola, in Eccellenza Emiliana, per\u00f2 ad agosto quando il Patron Marani acquista la Correggese, lo porta con s\u00e9 nel girone D della Serie D."}
{"id": "761475", "revid": "1728", "url": "https://it.wikipedia.org/wiki?curid=761475", "title": "Onorato Caetani di Sermoneta", "text": ""}
{"id": "761476", "revid": "339392", "url": "https://it.wikipedia.org/wiki?curid=761476", "title": "Societ\u00e0 Autostrade", "text": ""}
{"id": "761477", "revid": "132266", "url": "https://it.wikipedia.org/wiki?curid=761477", "title": "Mattarellum", "text": ""}
{"id": "761478", "revid": "767487", "url": "https://it.wikipedia.org/wiki?curid=761478", "title": "Benedictus (canto liturgico)", "text": "Il Benedictus \u00e8 la seconda strofa del Sanctus, orazione di lode nella messa della Chiesa cattolica.\nIl testo.\nIl suo testo \u00e8 tratto dal Vangelo secondo Matteo (), nel contesto del racconto dell'entrata trionfale di Ges\u00f9 a Gerusalemme la domenica delle palme.\nTalvolta il Benedictus viene considerato una parte a s\u00e9 stante della messa cantata, ma solitamente viene cantato unitamente al Sanctus, con il quale \u00e8 legato, dopo il Prefazio e prima del Canone.\nNella Messa tridentina, il \"Benedictus\" \u00e8 omesso e viene recitata o cantata solamente la prima strofa del Sanctus: \"Sanctus, Sanctus, Sanctus, Dominus Deus, Sabaoth. Pleni sunt coeli et terra gloria tua. Hossanna in excelsis.\"."}
{"id": "761484", "revid": "386186", "url": "https://it.wikipedia.org/wiki?curid=761484", "title": "Giacomo Giuseppe Costa", "text": "Avvocato generale erariale, senatore del Regno d'Italia e Guardasigilli.\nBiografia.\nMagistrato.\nAncora in fasce rimane orfano del padre Giacomo, originario di Santa Margherita Ligure; la madre Luigia Missaglia trova per\u00f2 appoggio a Gallarate, presso la sua famiglia, di origine benestante, che si prende cura di lei e del figlio.\nIl giovane Costa inizia cos\u00ec gli studi a Gallarate per poi trasferirsi di nuovo a Milano a terminare quelli classici, con il desiderio di iscriversi all'universit\u00e0. Milano per\u00f2, nel 1853, fa parte del Regno Lombardo-Veneto e per il Costa si avvicina la chiamata per assolvere gli obblighi di leva sotto l'Impero austriaco. La volont\u00e0 del giovane studente \u00e8 per\u00f2 un'altra, come ci ricorda Giuseppe Saracco, in veste di Presidente del Senato, nella commemorazione tenuta il 16 ottobre 1898 in Ovada: \u00abche per consiglio dei parenti, e per volont\u00e0 di lui, che fra i compagni di scuola era chiamato il \"carlista\" perch\u00e9 soleva parlare con entusiasmo, fin da ragazzo, di Re Carlo Alberto e della Dinastia Sabauda, fu allora che avendo a disegno conservata la cittadinanza sarda, ripar\u00f2 a Genova in prossimit\u00e0 dei congiunti dal lato paterno\u00bb. All'Ateneo genovese si iscrive alla facolt\u00e0 di giurisprudenza dove si laurea nel 1858 a pieni voti e lode seguendo un breve periodo di pratica forense. Nel 1859, finita la dominazione austriaca, torna a Milano partecipando ad alcune Commissioni governative per l'esame del codice penale e civile e del disegno di legge per l'ordinamento giudiziario (evidentemente in relazione ai problemi di coordimento che si ponevano a seguito dell'annessione della Lombardia al Regno di Sardegna). Per l'apprezzamento riscosso per i servizi resi nelle suddette Commissioni, secondo quanto riferisce il Saracco, viene chiamato, nel luglio 1860, ad entrare in Magistratura presso la Corte d'Appello di Milano, dove rimane fino al 1867 con il grado di Sostituto Procuratore Generale, partecipando a \u00abmolti e clamorosi processi penali, specialmente di stampa\u00bb, alcuni dei quali a carico di Felice Cavallotti in veste di direttore del \"Gazzettino Rosa\".\nNella sua carriera in Magistratura assunse gli incarichi di Procuratore Generale presso le Corti d'Appello di Venezia, Genova, Ancona e Palermo.\nIl 12 giugno 1885 muore Giuseppe Mantellini, creatore dell'Avvocatura Erariale, e su proposta del Presidente del Consiglio Depretis, viene chiamato a succedergli (Regio Decreto del 29 ottobre 1885).\nSenatore e Ministro.\nNel 1886 \u00e8 nominato Senatore del Regno e i suoi numerosi interventi (spesso in qualit\u00e0 di relatore di progetti di legge) sono ampiamente documentati presso l'Archivio del Senato. Nel 1894 sostiene il delicatissimo e difficile ufficio di relatore della Commissione istituita dal guardasigilli per accertare la responsabilit\u00e0 dei funzionari giudiziari che avevano preso parte all'istruttoria del processo per i fatti della Banca Romana.\nIl 10 marzo 1896 assume la carica di Ministro Guardasigilli nel Governo Rudin\u00ec, formatosi dopo le dimissioni del ministero Crispi a causa della sconfitta di Adua). \u00c8 confermato anche nel rimpasto dopo la crisi dell'11 luglio 1896. Regge tale carica per circa quindici mesi sino alla morte, avvenuta il 15 agosto 1897 a causa di una grave forma tumorale. Il Presidente del Senato Domenico Farini ricorda, che, durante un colloquio privato svoltosi il 4 febbraio 1897, Umberto I ebbe a dirgli: \u00abHa visto Costa? \u00c8, molto gi\u00f9, molto gi\u00f9\u00bb. Il 2 marzo successivo annota: \u00abMariotti mi assicura che il Guardasigilli Costa ha un male di vescica incurabile\u00bb e il 1\u00ba aprile: \u00abSaracco [...] continua dicendo essere Costa un uomo condannato\u00bb. Malgrado la malattia, negli ultimi giorni di giugno e i primi di luglio il Costa sostiene la complessa discussione del bilancio del suo Ministero. Ma, come si legge nella commemorazione tenutasi presso il Senato, la situazione peggiora: \u00ab[...] Di giorno in giorno apparivano sul suo volto emaciato i progressi della malattia; i medici gli raccomandavano il riposo; ma egli, sempre sereno, negava d'essere ammalato e si rifiutava a desistere dal lavoro. Nei primi giorni dell'estate gli giunge una improvvisa terribile notizia: la morte quasi istantanea di un suo figliuolo a Torino. Ed egli, padre infelicissimo, si concede appena ventiquattr'ore per accorrere col\u00e0 e comporre nella fossa la salma del giovane diletto. Soltanto dopo finita la discussione del suo bilancio in Senato, acconsent\u00ec a ritirarsi colla famiglia nella quiete della campagna; ma era troppo tardi. Non era scorso un mese quando egli si sent\u00ec prossimo alla fine. Negli ultimi istanti invi\u00f2 agli augusti Sovrani un telegramma in questi termini:\n\"\"Morendo, mando a V.M. l'estremo saluto e l'espressione della mia devozione, che cessa soltanto colla vita\".\nIl Re da Valsavaranche, la Regina da Gressoney rispondevano profondamente commossi, facendo voti per la conservazione dell'amico. Quando i due telegrammi reali arrivarono ad Ovada, il nobile infermo aveva cessato di soffrire. Sue ultime parole, dirette alla degna consorte, furono: \"Vado a raggiungere nostro figlio\"\"\u00bb.\nSi spegne ad Ovada, sua dimora d'elezione dal 1860 dopo il matrimonio con la diciassettenne ovadese Maria Luigia Pesci, alle 17.20 del 15 agosto 1897."}
{"id": "761485", "revid": "767487", "url": "https://it.wikipedia.org/wiki?curid=761485", "title": "Steve Woodbury", "text": "In Italia si \u00e8 perfezionato con Giancarlo Montanaro e Fernanda Piccini per il canto lirico (tenore) e con James Griffett, Richard Leavett e Timothy Penrose per il canto come contro tenore nella musica antica.\nDal 1976 al 1980 ha cantato nel \"Complesso fiorentino di musica antica Rolf Rapp\" diretto da Nives Poli.\nDal 1981 al 1989 Woodbury ha cantato al Teatro Comunale di Firenze come tenore nel coro lirico e ha cantato anche nel piccolo gruppo che il maestro Roberto Gabbiani ha fondato per la diffusione della musica contemporanea.\nNel 1981 il maestro Fosco Corti di Arezzo lo ha scelto per cantare nel gruppo madrigalistico \"I solisti del madrigale\". Con questo gruppo ha partecipato a numerosissimi concerti e festival in Italia e all'estero.\n\u00c8 diventato membro anche dei gruppi storici di musica antica a Firenze, come l'Homme Arm\u00e9, Musica Ricercata, Nova Harmonia, Modo Antiquo, Istituzioni Armoniche di Bologna, Ensemble Elyma di Ginevra, Ensemble Vocal Heinrich Sch\u00fctz di Annecy - Francia, Athestis Consort di Este e Nova Ars Cantandi del maestro G. Acciai.\nCome solista ha cantato nell'opera \"L'incoronazione di Poppea\" di C. Monteverdi nel Maggio Musicale fiorentino ed \u00e8 stato scelto come solista e attore dal noto compositore e regista Roberto De Simone per la sua opera \"Mistero e processo di Giovanna D'Arco\".\nA fianco dell'attivit\u00e0 artistica, Woodbury ha iniziato l'insegnamento del canto o tecnica vocale. Il primo corso ebbe luogo ad Orvieto nell'estate del 1990, un seminario per direttori di coro insieme al maestro G. Acciai, che ha avuto un grande successo e che ha portato Woodbury a conoscere il suo talento per l'insegnamento.\nDa allora le richieste da parte di direttori di coro, scuole di musica e corsi per direttori di coro hanno reso note in tutta l'Italia le sue capacit\u00e0 comunicative."}
{"id": "761486", "revid": "287204", "url": "https://it.wikipedia.org/wiki?curid=761486", "title": "Erennia Etruscilla", "text": "Biografia.\nMolto poco \u00e8 noto di Erennia, come per quasi tutte le imperatrici del terzo secolo. Probabilmente fu di famiglia senatoriale. Quando Decio ed Erennio furono sconfitti e uccisi nella Battaglia di Abritto (251), Erennia assunse la reggenza nel nome del figlio Ostiliano, che regn\u00f2 fino al novembre dello stesso anno. \u00c8 probabile che abbia mantenuto il titolo di \"augusta\" anche sotto l'imperatore Treboniano Gallo, e che monete in suo onore siano state coniate fino al 253."}
{"id": "761490", "revid": "1005847", "url": "https://it.wikipedia.org/wiki?curid=761490", "title": "Pietro Carmine", "text": "Fu Ministro delle poste e dei telegrafi del Regno d'Italia nel Governo di Rudin\u00ec II, Ministro delle finanze nel Governo Pelloux II e Ministro dei lavori pubblici nel Governo Sonnino I. Dal 1902 al 1913 fu il Presidente del Consiglio Provinciale di Milano, durante l'Amministrazione Manusardi."}
{"id": "761492", "revid": "79109", "url": "https://it.wikipedia.org/wiki?curid=761492", "title": "Renato Cacciopoli", "text": ""}
{"id": "761493", "revid": "125525681", "url": "https://it.wikipedia.org/wiki?curid=761493", "title": "Football Club Esperia Viareggio", "text": "Il Fotball Club Esperia Viareggio \u00e8 stata una societ\u00e0 calcistica italiana con sede nella citt\u00e0 di Viareggio, in provincia di Lucca..\nIl primo Viareggio fu fondato nel 1919, dopo la fusione tra sei squadre cittadine e rifondato nel 1994, nel 2003. La squadra vantava come migliori successi la partecipazione a undici campionati del secondo livello calcistico italiano e la vittoria di una Coppa Italia Dilettanti.\nI colori sociali erano il bianco e il nero. Disputava le partite di casa allo stadio Torquato Bresciani.\nStoria.\nDalle origini agli anni novanta.\nIl calcio a Viareggio nacque nel 1919, allorch\u00e9, dalla fusione di ben sei societ\u00e0 (Esperia, Libertas, Vigor, Giuseppe Garibaldi, Aquila, Celeritas), fu fondato lo \"Sporting Club Viareggio\", che nel 1920 raggiunse la prima posizione nella Promozione Toscana e venne promosso in Prima Categoria, la massima serie dell'epoca. In quell'epoca il campionato di massima serie era strutturato in eliminatorie regionali, le cui migliori si sarebbero qualificate alla fase finale. L'esordio in Prima Categoria non fu dei migliori e il Viareggio si salv\u00f2 dalla retrocessione solo vincendo lo spareggio contro la Gerbi di Pisa (3-1) giocato a Lucca. Nell'anno successivo si classific\u00f2 al quarto posto nel girone eliminatorio toscano; a fine stagione, il Compromesso Colombo lo costrinse a giocarsi la salvezza ad Alessandria dove perse contro la Pastore di Torino: il Viareggio retrocedette cos\u00ec in Seconda Divisione.\nSeguirono dei piazzamenti non eccelsi nel campionato di Seconda Divisione. Nella stagione 1927-1928 arriv\u00f2 la promozione in Prima Divisione, torneo che dal 1929 rappresent\u00f2 il terzo livello dell'epoca in seguito alla creazione della Serie A e della Serie B. Nel 1928 il sodalizio assunse la denominazione di \"Vezio Parducci Viareggio\". Al termine della stagione 1932-1933 arriv\u00f2 la prima promozione in Serie B: dopo aver vinto il girone F di Prima Divisione, vinse anche il girone C delle finali, dopo spareggio con la Lucchese 2-1 giocato a Livorno il 21 maggio 1933. Rest\u00f2 in Serie B per quattro stagioni, prima di precipitare nuovamente in Serie C. L'anno successivo la squadra, in seguito a difficolt\u00e0 societarie, retrocedette in Prima Divisione Regionale, e durante l'estate la societ\u00e0 si sciolse, rimanendo inattiva per quattro anni a causa di gravi problemi finanziari, a cui si aggiunse anche l'inizio della Seconda Guerra Mondiale.\nNel 1942 la societ\u00e0 rinacque con la denominazione \"Associazione Sportiva Viareggio Calcio\". Disput\u00f2 il campionato di Prima Divisione Toscana 1942-1943, perdendo la finale per il titolo toscano contro la squadra riserve del (1-0 e 0-2 per rinuncia). In compenso vinse la Coppa Toscana contro gli Avieri San Giusto (4-0). L'occupazione tedesca di parte dell'Italia in seguito all'armistizio dell'8 settembre 1943 la costrinse a rimanere inattiva fino al 1945, quando, alla ripresa dei campionati, fu ammesso a disputare la Serie C. Il torneo si concluse al quarto posto nel girone A centro-sud, ma l'allargamento della Serie B a tre gironi fece s\u00ec che la societ\u00e0 venisse comunque ripescata in Serie B. Rest\u00f2 nella Serie B allargata a tre gironi per due anni, retrocedendo in Serie C al termine della stagione 1947-1948 a causa del ritorno del campionato cadetto al girone unico.\nUn'altra retrocessione nel campionato successivo lo port\u00f2 a disputare il campionato interregionale di Promozione, e, al termine della stagione 1950-1951 arriv\u00f2 addirittura la retrocessione in Prima Divisione Toscana. Rimase nei campionati regionali toscani fino al 1954-1955, allorch\u00e9, vincendo il grone A della Promozione Toscana, fu promossa in IV Serie. Nel frattempo, al termine della stagione 1952-1953, si era fusa con la \"Bar Ivano Viareggio\" diventando \"Associazione Sportiva Calcio Viareggio\".\nDopo alcune stagioni in IV Serie, nella stagione 1959-1960 vinse il girone D del campionato semiprofessionistico di Serie D, ritornando cos\u00ec in Serie C. Gi\u00e0 l'anno successivo ritorn\u00f2 in Serie D in seguito a un campionato disastroso concluso al diciassettesimo posto. Dopo alcuni piazzamenti mediocri, nella stagione 1965-1966 la squadra sembr\u00f2 aver conquistato la promozione in Serie C in virt\u00f9 della vittoria del girone D; tuttavia, la Lega Nazionale Semiprofessionisti incrimin\u00f2 la squadra per illecito sportivo (che il Viareggio avrebbe commesso nelle partite contro Pinerolo e Cuneo) e la penalizz\u00f2 di tre punti, che declassarono la squadra al secondo posto costandole la promozione. Dopo un'altra promozione sfiorata l'anno successivo, con un altro secondo posto, nella stagione 1967-1968, vincendo il girone E della Serie D, ritorn\u00f2 nella terza serie nazionale semiprofessionistica.\nRimase in Serie C per sette campionati consecutivi, ritornando in Serie D al termine della stagione 1973-74. Dopo quattro campionati di Serie D, nel 1977-1978 fu promossa nel neocostituito campionato di Serie C2 dopo aver vinto al lancio della monetina lo spareggio di Pontedera contro la Rondinella. Gi\u00e0 dall'anno successivo ritorn\u00f2 in Serie D, che nel 1981 fu declassato da \"semiprofessionistico\" a \"dilettantistico\" tramutandosi nel campionato Interregionale. Seguirono una serie di piazzamenti mediocri nel massimo livello dilettantistico, e nella stagione 1984-1985, a causa dell'intervento del giudice sportivo, che assegn\u00f2 la sconfitta per 0-2 a tavolino in tutte le partite in cui era stato utilizzato il giocatore Aldo Tilotta, tesserato irregolarmente, sarebbe dovuta addirittura retrocedere nel campionato regionale di Promozione, venendo per\u00f2 ripescato. Dopo diversi campionati interregionali, al termine della stagione 1989-1990, vincendo il girone E dell'Interregionale, ritorn\u00f2 in Serie C2.\nNel 1994 il Viareggio, non ammesso alla nuova stagione calcistica per problemi finanziari fallisce e perde l'affiliazione. Nasce l\"Associazione Calcio Viareggio\", che rileva il titolo sportivo ottenendo l'ammissione all'Eccellenza Toscana.\nNel 1996 il Viareggio ritorna nei professionisti della serie C2, con la guida tecnica di Francesco Buglio e la direzione sportiva di Giacomo Pezzini. Il Viareggio partecipa per altre quattro stagioni al campionato di serie C2, lanciando giocatori importanti come Antonio Di Natale, Daniele Mannini, Marco Sansovini, Andrea Giallombardo.\nLa nascita dell'Esperia Viareggio e la presidenza di Dinelli.\nL'attuale societ\u00e0, rinata nel 2003 dopo il fallimento del Viareggio Calcio, ha lo stesso nome del primo club calcistico nato in citt\u00e0, l\"Esperia 1911,\" grazie all'imprenditore edile Stefano Dinelli, che rilev\u00f2 la societ\u00e0 nel 2006, centrando in sei anni tre promozioni di cui due consecutive dall'Eccellenza Toscana fino al ripescaggio in Prima Divisione.\nNella stagione 2005-2006 il club vince il campionato di Eccellenza Toscana e la Coppa Italia Dilettanti, battendo i campani del Real Ippogrifo di Sarno nella finale allo Stadio Flaminio di Roma. Per celebrare l'evento viene fatta confezionare una maglia bianca con maniche verdi e rosse, che riprendono il tricolore della bandiera italiana; la stessa maglia viene donata al celebre viareggino Marcello Lippi in occasione del \"Lippi Day\", la festa che la citt\u00e0 gli ha tributato all'indomani della vittoria ai Mondiali di Germania 2006.\nNella stagione successiva i bianconeri vincono, con tre giornate d'anticipo, il girone E del campionato di Serie D qualificandosi, per la stagione 2007-2008, alla Serie C2/B. Al primo anno in C2, la squadra si classifica al 14\u00ba posto ed \u00e8 condannata ai play-out. Si scontra con la Viterbese battendola 1-0 a Viterbo e 2-1 nel ritorno a Viareggio, rimanendo cos\u00ec in Serie C2.\nPer la stagione 2008-2009 il Viareggio \u00e8 l'unica societ\u00e0 professionistica della provincia di Lucca. Al termine di questa, la squadra giunge seconda in classifica a 58 punti dietro il Figline Valdarno, raggiungendo la qualificazione ai playoff. Il 30 luglio 2009 il Consiglio Federale ammette la societ\u00e0 in Lega Pro Prima Divisione a completamento dell'organico, tornando cos\u00ec dopo 35 anni nella terza divisione nazionale. Per il secondo anno consecutivo, \u00e8 la realt\u00e0 pi\u00f9 importante della provincia. I criteri della scelta:\nNon c'\u00e8 modo migliore per festeggiare i 90 anni di storia, anche se la rinascita del calcio a Viareggio risale a 10 anni prima. Stefano Dinelli sar\u00e0 ricordato come il presidente delle tre promozioni in 6 anni, di cui 2 consecutive. N\u00e9 va dimenticato l'allenatore Alfredo Aglietti.\nLa stagione calcistica 2009-2010 si conclude con il 14\u00ba posto, che significa play-out, dovuto al pareggio interno dell'ultima giornata. Le zebre raggiungono la salvezza grazie al doppio pareggio per 1-1 con la in virt\u00f9 del miglior piazzamento al termine della regular season.\nNella stagione 2010-2011 le Zebre dell'Esperia Viareggio arrivano al 17\u00ba posto che significa Play Out contro il quotato Cosenza, nonostante una prima parte di campionato giocata bene. All'andata i ragazzi di Giuseppe Scienza vincono 3-1 in casa con tripletta di Riccardo Bocalon; nel ritorno il Viareggio replica vincendo 0-1 in Calabria con un gol di Samuele Pizza al 48\u00b0 del secondo tempo, per la grande gioia da parte dei 13 eroici tifosi. Intanto il DS Gazzoli \u00e8 passato al Grosseto e l'allenatore Scienza al Brescia. Per il terzo anno consecutivo militer\u00e0 nella Lega Pro Prima Divisione.\nNella stagione 2011-2012 \u00e8 ancora la societ\u00e0 calcistica al pi\u00f9 alto livello calcistico della Provincia di Lucca. In questa stagione le zebre, dopo un inizio negativo, cambiano per la seconda volta allenatore, e Stefano Cuoghi, l'ultimo subentrato, li conduce alla salvezza. Durante la stagione regolare il Viareggio era arrivato a parit\u00e0 di classifica con il al 13\u00ba posto, ma nonostante un positivo finale di campionato, gli scontri diretti condannano la squadra ai play-out. Ancora ai play-out, per il terzo anno consecutivo, battendo stavolta il , con i risultati di 0-1 in Brianza con gol di Dennis D'Onofrio e replicando per 4-1 a Viareggio con le reti Cristiani, Pellegrini e la doppietta di Zaza.\nIl 5 dicembre 2012 la squadra bianconera, vincendo 3-2 a Cremona contro la (per i viareggini doppietta di Magnaghi e gol di Trocar), si qualifica per la prima volta alle semifinali di Coppa di Lega Pro 2012-2013.\nIn semifinale i bianconeri affrontano il : all'andata il Viareggio perde 1-3 in casa, ma al ritorno in casa dei nerazzurri vince per 3-0 e quindi passa in finale di Coppa Italia Lega Pro 2012-2013 con il risultato complessivo di 4-3..\nIn finale il Viareggio affronta il .: all'andata il si impone in casa del Viareggio Calcio per 2-1 (gol di Pellegrini per il Viareggio Calcio, reti di Jefferson e Burrai per il ); invece a Latina il Viareggio pareggia 1-1(gol di Magnaghi per il Viareggio Calcio, gol di Burrai per il ).\nIl Viareggio finisce la stagione all'11\u00ba posto: la squadra versiliese salvezza all'ultima giornata di campionato contro il Frosinone Calcio, vincendo contro i ciociari per 2-0..\nLa seguente stagione comincia con la sconfitta per 3-0 contro la nel primo turno della Coppa Italia 2013-2014.\nNella stagione 2013-2014 i bianconeri cambiano una volta l'allenatore (da Roberto Miggiano a Cristiano Lucarelli) e arrivano tredicesimi a quota 28 punti.\nIl cambio di propriet\u00e0 e l'esclusione dalla Lega Pro.\nIl 12 giugno 2014 il presidente Dinelli comunica di aver raggiunto gli accordi per la cessione della societ\u00e0 a Domenico Filippelli.\nIl 18 luglio 2014 il consiglio federale della FIGC respinge il ricorso in merito all'iscrizione alla Lega Pro 2014-2015 per i dubbi sulla fidejussione bancaria presentata al momento dell'iscrizione al campionato.\nLe motivazioni della FIGC sono state queste:\n1) la prima fidejussione era stata emessa da una societ\u00e0 di intermediazione finanziaria invece che da una banca;\n2) la seconda fidejussione risulter\u00e0 falsa.\nNonostante ci\u00f2, il 21 luglio 2014 la societ\u00e0 Viareggina ha presentato un altro ricorso, questa volta al Collegio di Garanzia del CONI\nIl 23 luglio 2014 anche il Collegio di Garanzia del CONI non ha accolto il ricorso presentato dalla societ\u00e0 bianconera; cos\u00ec il Viareggio \u00e8 sparito dal calcio professionistico e deve ripartire dai dilettanti per la stagione 2014-2015.\nLa societ\u00e0 ha presentato un altro ricorso, questa volta al TAR del Lazio e anche in questa sede viene respinto il ricorso.\nIl 29 agosto 2014, la FIGC accetta la richiesta dell'Esperia Viareggio di partecipare al campionato di Terza Categoria.\nIl 16 settembre 2014 Luigi Troiso viene nominato nuovo allenatore dell'Esperia Viareggio. A fine stagione l'Esperia Viareggio si piazza settima arrivando a 43 punti.\nNella stagione 2015-2016 l'Esperia Viareggio partecipa in Terza Categoria al girone A della provincia di Lucca, sotto la guida tecnica di Franco Micheli arrivando ultimo nel girone.\nNel campionato 2016-2017 la squadra si classifica undicesima e a fine stagione decide di non iscriversi al campionato successivo.\nColori e simboli.\nColori.\nI colori sociali del Viareggio sono il bianco e il nero che assumono generalmente una disposizione palata sulla maglia di casa.\nSimboli ufficiali.\nI simboli identificativi del Viareggio sono la zebra per via dei colori sociali ma anche l'ancora, presente nello stemma del comune.\nStemma.\nLo stemma dell'Esperia Viareggio \u00e8 un ancile palato bianconero. Ai bordi di esso sono presenti due fasce tricolore italiane che sono interrotte da un'altra fascia che \u00e8 presente nella parte superiore dello stemma e dentro alla quale si trova la denominazione societaria.\nInno.\nL'inno del Viareggio s'intitola \"Viareggio gol\", ed \u00e8 cantato da Egisto Malfatti.\nStrutture.\nStadio.\nIl primo campo da gioco del Viareggio si trovava in Piazza Cavour. Successivamente si trasfer\u00ec dal 1915 al 1919 in Piazza Mazzini e poi gioc\u00f2 fino al 1926 in Villa Rigutti e in Piazza Santa Caterina da Siena. La squadra si spost\u00f2 negli anni successivi al Polisportivo e vi rimase fino al 1945 quando and\u00f2 a giocare nello stadio dei Pini. Nella stagione 1958-1959 gioc\u00f2 a Pietrasanta per poi tornare al precedente campo da gioco rinominato poi stadio Torquato Bresciani.\nL'impianto dispone di 5000 posti a sedere, di un campo in erba naturale largo 105\u00d770m di una pista d'atletica e una copertura sulla tribuna.\nAllenatori e presidenti.\nDi seguito la cronologia degli allenatori e dei presidenti.\nTifoseria.\nStoria.\nIl primo gruppo ultras si forma a Viareggio nella stagione 1973-1974 e prende il nome di \"Commandos Zebre\". Nel 1980, quando i bianconeri scesero tra i dilettanti, si costituirono due nuovi gruppi chiamati \"Black and White Supporters\" e \"Fedayn\". Un anno pi\u00f9 tardi, sorsero gli \"Ultras\" e i \"Fighters\" che unendosi successivamente formarono gli \"Ultras Fighters 1984\". Negli anni successivi, il gruppo principale diventano gli \"U.F.V.\" a cui vengono affiancati altri gruppi di breve durata che sono \"Viareggio alcolica\", \"Infiascaderos\" e la \"Brigata diffidati\". In seguito, si costituirono le \"Teste Matte\" e nel 2003 il \"Gruppo Autonomo Viareggio\". Altri gruppi presenti a sostenere il tifo viareggino sono gli \"Irriducibili '84\" e il \"2 maggio 1920\".\nGemellaggi e rivalit\u00e0.\nI tifosi del Viareggio intrattengono amicizie con , , , e .\nLe rivalit\u00e0 si hanno con , , , , e ."}
{"id": "761495", "revid": "1005847", "url": "https://it.wikipedia.org/wiki?curid=761495", "title": "Emilio Sineo", "text": "Biografia.\nFiglio dell'avvocato Riccardo e di Giuseppina Villanis, fu Ministro delle poste e dei telegrafi del Regno d'Italia nei Governi di Rudin\u00ec III e di Rudin\u00ec IV."}
{"id": "761497", "revid": "48040", "url": "https://it.wikipedia.org/wiki?curid=761497", "title": "Viareggio Calcio", "text": ""}
{"id": "761498", "revid": "109019566", "url": "https://it.wikipedia.org/wiki?curid=761498", "title": "David Gil Dalin", "text": "Biografia.\nDalin, appartenente all'Ebraismo conservativo, \u00e8 inoltre autore e coautore di molti libri sulla storia ebraica. \u00c8 attualmente professore di Storia e Scienza Politica nella Ave Maria University in Florida. In precedenza era stato professore associato di Storia del Giudaismo Americano nella Universit\u00e0 di Hartford.\nDalin ha ricevuto il \"Bachelor's degree\" dalla Universit\u00e0 della California e il \"Master's and doctorate\" dalla Brandeis University, mentre ha ricevuto l'ordinazione di rabbino dalla Jewish Theological Seminary of America.\nLa sua notoriet\u00e0 a livello mondiale gli deriva dai suoi studi storici sulla figura e sul ruolo di Papa Pio XII durante la Seconda guerra mondiale, del quale Dalin difende senza mezzi termini l'operato dalle accuse ideologiche di filonazismo e di silenzio sull'Olocausto e anzi gli ascrive il merito di aver salvato centinaia di migliaia di Ebrei dalla deportazione nazista. In Italia il libro che espone le sue analisi e documentazioni storiche (\"The Myth of Hitler's Pope: How Pope Pius XII rescued Jews from the Nazis\") \u00e8 stato pubblicato col titolo \"La leggenda nera del Papa di Hitler\"."}
{"id": "761499", "revid": "22475", "url": "https://it.wikipedia.org/wiki?curid=761499", "title": "Capra pyrenaica lusitanica", "text": "Lo stambecco portoghese (\"Capra pyrenaica lusitanica\") \u00e8 una sottospecie estinta dello stambecco spagnolo che popolava un tempo i monti del Portogallo, oltre che della Galizia, delle Asturie e parte dei Monti Cantabrici.\nDifferiva dalle altre sottospecie di stambecco per le corna lunghe all'incirca la met\u00e0, ma larghe il doppio, e quindi molto pi\u00f9 vicine l'una all'altra alla base.\nNel 1800 questo stambecco era abbastanza diffuso nel suo areale, ma la caccia spietata alla quale venne sottoposto lo decim\u00f2 in pochi decenni: i cacciatori locali non rispettavano le stagioni di caccia fissate e sparavano agli animali anche in maggio, quando scendevano a valle per cercare nutrimento.\nLa gente cacciava questi animali per la pelle, con la quale si fabbricavano vestiti, oltre che per la carne, le corna (usate per fabbricare corni alpini) e per i bezoari, ossia le pietre contenute nel loro stomaco, che si riteneva potessero proteggere da qualsiasi veleno.\nGi\u00e0 nel 1870 era divenuto molto raro. Nel 1886 fu avvistato l'ultimo branco, composto da 12 esemplari. Una vecchia femmina fu catturata nel 1889, ma mor\u00ec dopo tre giorni: un anno dopo altre due femmine furono trovate morte in Galizia, uccise da una valanga.\nL'ultimo avvistamento fu di un esemplare femmina, sulla Sierra de Ger\u00eas nel nord del Portogallo, nel 1892.\nCuriosit\u00e0.\nNel vecchio areale di questa sottospecie estinta, che oggi \u00e8 il Parco nazionale di Peneda-Ger\u00eas, si \u00e8 auto-introdotta un'altra sottospecie, la \"Capra pyrenaica victoriae\". Si tratta di individui fuggiti, nel 1998, dal recinto di acclimatazione del Parco Baixa Limia-Serra do Xur\u00e9s, nella confinante Galizia spagnola."}
{"id": "761501", "revid": "6224367", "url": "https://it.wikipedia.org/wiki?curid=761501", "title": "Ramon Berenguer III, Conte di Barcelona", "text": ""}
{"id": "761503", "revid": "3082", "url": "https://it.wikipedia.org/wiki?curid=761503", "title": "Traiano Decio", "text": ""}
{"id": "761504", "revid": "1005847", "url": "https://it.wikipedia.org/wiki?curid=761504", "title": "Francesco Cocco-Ortu", "text": "Biografia.\nFu Ministro dell'Agricoltura, Industria e Commercio del Regno d'Italia nei Governi Di Rudin\u00ec IV e Giolitti III e Ministro di Grazia e Giustizia e Culti nel Governo Zanardelli. Fu anche Sindaco di Cagliari nel 1883. Nel 1902 in qualit\u00e0 di Ministro della Giustizia aveva firmato, insieme al presidente del consiglio Zanardelli la legge sul divorzio che venne poi bocciata in aula. Nel 1906 in qualit\u00e0 di Ministro dell'Agricoltura, Industria e Commercio istituti il Corpo degli Ispettori del Lavoro, per contrastare i fenomeni di sfruttamento diffusi nella prima industrializzazione del periodo giolittiano.\nPresidente del gruppo liberale alla Camera dei deputati, durante il voto di fiducia al governo Mussolini, fu uno dei pochi liberali che vot\u00f2 no, e successivamente si dimise dall'incarico. Questo fatto viene citato da Emilio Lussu nel suo libro \"Marcia su Roma e dintorni\". Nel novembre del 1924 ader\u00ec all'Unione Nazionale di Giovanni Amendola.\nL'appartenenza alla Massoneria, sostenuta da Luca Irwin Fragale \u00e8 da considerarsi non veritiera e con ogni probabilit\u00e0 frutto di una errata lettura di un testo di Gianfranco Murtas, La squadra e il compasso, che fa semplicemente riferimento ai molti massoni che militavano tra i sostenitori di Cocco Ortu.."}
{"id": "761505", "revid": "3082", "url": "https://it.wikipedia.org/wiki?curid=761505", "title": "Battaglia di Abritto", "text": ""}
{"id": "761514", "revid": "877979", "url": "https://it.wikipedia.org/wiki?curid=761514", "title": "Orzare", "text": "Orzare \u00e8 un verbo usato in ambito velico. Indica la manovra che consiste nel ruotare volontariamente l'asse longitudinale dell'imbarcazione (da poppa a prua) avvicinando la prua alla direzione da cui spira il vento. Il contrario di orzare \u00e8 poggiare. \nL'aggettivo orziero indica la tendenza di una imbarcazione con abbrivio a orzare spontaneamente, ovvero ad avvicinare la prua alla direzione del vento. \nDescrizione della manovra.\nIn particolare la barca orza se: la barra del timone viene spinta lontano dalla direzione del vento, cio\u00e8 verso il boma, si arretra il centro velico rispetto al centro di deriva, si sbanda l'assetto della barca sottovento e a poppa agendo sui pesi.\nTale manovra, in una imbarcazione con abbrivio, si compie generalmente agendo sul timone (elemento direzionale dell'imbarcazione), ma \u00e8 possibile orzare anche agendo sulla regolazione delle vele, dei pesi, della deriva (se la barca \u00e8 dotata di deriva mobile). \nSe il vento gira spontaneamente verso la prua dell'imbarcazione si dice che il vento \"d\u00e0 scarso\". In questo caso non si parla n\u00e9 di orzata, in quanto l'avvicinamento al vento non \u00e8 volontario, n\u00e9 di barca orziera, in quanto non \u00e8 la barca che ha deviato spontaneamente, ma il vento. \nIn questa situazione la barca tender\u00e0 spontaneamente ad accostare sottovento (allontanando la sua direzione da cui proviene il vento): dopo una prima fase transitoria, la barca ripristina il proprio angolo al vento originario. La barca quindi non \u00e8 in grado di orzare per effetto di un cambio della direzione del vento e non necessariamente un cambio di rotta della barca \u00e8 determinato da un'orzata (o da una poggiata).\nAltri usi.\nIl termine \u00e8 utilizzato anche per definire la capacit\u00e0 di una barca di navigare risalendo la direzione del vento. Una barca \"orza di pi\u00f9\" o \"stringe meglio il vento\" rispetto a un'altra barca se nelle stesse condizioni \u00e8 in grado di navigare con un minor angolo rispetto al vento.\nCollegamenti esterni.\nOrzare | Nauticando.net"}
{"id": "761517", "revid": "2043462", "url": "https://it.wikipedia.org/wiki?curid=761517", "title": "Alessandro Asinari di San Marzano", "text": "Biografia.\nNato a Torino il 20 marzo 1830, Alessandro Asinari di San Marzano si iscrisse all'accademia militare torinese uscendone appena diciottenne col grado di Sottotenente di cavalleria. Nel 1848 prese parte alla Prima guerra d'indipendenza italiana ove si distinse particolarmente nella battaglia di Santa Lucia per poi prendere parte alla Guerra di Crimea nella quale venne promosso Tenente.\nNel 1859 prese parte alla Seconda guerra d'indipendenza italiana venendo promosso Capitano ed entrando a far parte dello Stato Maggiore dopo la Battaglia di San Martino ove si merit\u00f2 anche la medaglia d'argento al valor militare. Dopo la Battaglia di Castelfidardo venne promosso Maggiore per meriti di guerra e combatt\u00e9 poi nell'Assedio di Gaeta ed in quello di Messina ove ottenne la croce di cavaliere dell'Ordine militare di Savoia. Nel 1866 dopo Villafranca e la Battaglia di Custoza, ottenne la croce da Ufficiale dell'Ordine militare di Savoia e la promozione a Colonnello.\nDopo aver preso parte alla presa di Roma nel 1870, nel 1877 venne promosso Maggiore Generale, poi Tenente Generale nel 1883, sino ad ottenere il comando della divisione di Alessandria. In campo coloniale fu governatore di Massaua nella Colonia eritrea dal 1887 al 1888 e comandante in capo del grande corpo di spedizione inviato in Africa orientale dopo il disastro di Dogali. San Marzano guid\u00f2 con prudenza le sue truppe e fronteggi\u00f2 con successo l'esercito etiopico che dovette alla fine battere in ritirata per le difficolt\u00e0 logistiche.\nFu Ministro della Guerra del Regno d'Italia nei Governi Di Rudin\u00ec IV, Di Rudin\u00ec V e Pelloux I.\nDeputato per due legislature, fu nominato senatore il 4 gennaio 1894 ma dovette rinunciarvi poco dopo a causa della salute malferma e dell'et\u00e0 avanzata. Umberto I, che lo aveva in grande stima, lo nomin\u00f2 suo segretario nell'Ordine dei Santi Maurizio e Lazzaro e in seguito Vittorio Emanuele III lo insign\u00ec del collare dell'Ordine supremo della Santissima Annunziata.\nMor\u00ec dopo una lenta malattia il 16 febbraio 1906 a Roma."}
{"id": "761518", "revid": "2056951", "url": "https://it.wikipedia.org/wiki?curid=761518", "title": "Ibn", "text": "Ibn (, convenzionalmente abbreviato \"b.\") \u00e8 un sostantivo presente in numerose lingue semitiche che si ricollega alla radice triconsonantica [b-n-y] che, di per s\u00e9, significa \"generare, mettere al mondo\".\nIn arabo il sostantivo maschile \"ibn\" e quello femminile \"bint\" (abbreviabile convenzionalmente in \"bt.\") significano quindi rispettivamente \"figlio\" e \"figlia\", mentre il plurale \"Ban\u016b\" - che di per s\u00e9 significa \"figli\" - viene a identificare un gruppo che faccia riferimento a un eponimo ritenuto comune e serve pertanto a indicare un raggruppamento umano, che sia clanico o tribale.\nLe parole \"ibn\" (\"b.\") e \"bint\" (o \"bt.\") fanno parte costitutiva dell'onomastica araba e, seguiti dal nome del genitore, individuano il \"nasab\": il rapporto ossia di filiazione, per cui, ad esempio, l'espressione \"Muhammad b. \u02bfAbd All\u0101h\", o \"Muhammad ibn \u02bfAbd All\u0101h\", significa \"Muhammad figlio di \u02bfAbd All\u0101h\".\nIl \"nasab\" \u00e8 essenziale per identificare con maggior precisione una persona e ha quindi la funzione che in altri paesi ha il cognome: fatto tanto pi\u00f9 importante quanto pi\u00f9 si ricordi che ci\u00f2 avviene in una tradizione onomastica che non ricorre al cognome fino all'et\u00e0 moderna.\nQualora non fosse sufficiente inserire il solo nome del proprio genitore, sar\u00e0 allora necessario includere anche il nome del nonno e, semmai, di altri avi ancora."}
{"id": "761520", "revid": "5901", "url": "https://it.wikipedia.org/wiki?curid=761520", "title": "David G. Dalin", "text": ""}
{"id": "761521", "revid": "1305772", "url": "https://it.wikipedia.org/wiki?curid=761521", "title": "Gisella d'Asburgo-Lorena", "text": "Nata arciduchessa d'Austria, si spos\u00f2 col principe Leopoldo di Baviera e divenne, per matrimonio, principessa di Baviera.\nBiografia.\nL'infanzia.\nGisella Luisa Maria d'Austria-Lorena era la seconda figlia di Francesco Giuseppe I d'Austria e di sua moglie, Elisabetta di Baviera, detta \"Sissi\", nata duchessa in Baviera.\nSebbene fosse stata battezzata \"Gisella\" con due L, lei scrisse sempre il suo nome con una sola L. Il suo nome venne scelto per ricordare la principessa Gisella di Baviera, che spos\u00f2 il re d'Ungheria Stefano I e un\u00ec la corona bavarese e quella ungherese.\nSull'educazione dei figli Elisabetta e la suocera Sofia di Wittelsbach ebbero forti divergenze, in quanto quest'ultima si riteneva in dovere di seguire la loro istruzione senza interpellare la nuora.\nQuando l'imperatrice port\u00f2 con s\u00e9 le figlie Sofia e Gisella in una visita di Stato nella sua amata Ungheria, le bambine si ammalarono gravemente e la primogenita mor\u00ec a soli due anni. Elisabetta venne incolpata dalla suocera dell'accaduto e cadde in un grave stato di depressione, decidendo di delegare definitivamente alla suocera la cura dei figli Gisella e Rodolfo. Essi crebbero dunque molto vicini e rimasero in contatto anche dopo il matrimonio di Gisella.\nIl matrimonio.\nGisella spos\u00f2, il 20 aprile 1873, Leopoldo di Baviera, figlio del principe reggente Luitpold di Baviera e di Augusta Ferdinanda d'Asburgo-Lorena, divenendo principessa di Baviera. Il matrimonio fu malvisto da molti, in quanto svantaggioso per una figlia dell'imperatore; dal canto suo, la madre, che pure aveva conosciuto le sofferenze dovute a un matrimonio infelice e addirittura definiva l'istituzione matrimoniale come una \"compravendita\", non cerc\u00f2 in alcun modo di ostacolare i progetti dell'imperatore sulla figlia ancora giovane. La coppia and\u00f2 a vivere a Monaco di Baviera. Il matrimonio fu felice e a Gisella furono risparmiate dal destino tutte le sofferenze che aveva patito la madre.\nAlla sua partenza, il fratello di Gisella Rodolfo pianse molto la perdita della sua compagna d'infanzia e anche Francesco Giuseppe ne fu commosso. Leopoldo di Baviera, per sposare Gisella, ruppe il fidanzamento con Amalia di Sassonia-Coburgo-Kohary. Successivamente Amalia avrebbe sposato Massimiliano, fratello di Elisabetta.\nA Monaco, Gisella venne accolta calorosamente dalla famiglia di Leopoldo. Suo padre era un ospite gradito alla Leopoldine Palais, come anche la sorella minore Maria Valeria. Sua madre comparve solo al battesimo della prima figlia di Gisella, in qualit\u00e0 di madrina.\nPrima guerra mondiale.\nDurante la prima guerra mondiale Gisella gest\u00ec un ospedale militare nel suo palazzo, mentre il marito era un maresciallo di campo sul fronte orientale. Quando la rivoluzione scoppi\u00f2 nel 1918, tutta la sua famiglia fugg\u00ec dalla citt\u00e0, ma Gisella rimase e partecip\u00f2, nel 1919, alle elezioni per l'Assemblea nazionale di Weimar, in cui votarono, per la prima volta, le donne di et\u00e0 superiore ai 20 anni.\nVedovanza e decesso.\nGisella e suo marito celebrarono le nozze d'oro nel 1923. Quando il consorte mor\u00ec nel 1930, Gisella gli sopravvisse due anni. Si spense all'et\u00e0 di 76 anni, a Monaco di Baviera, il 27 luglio 1932 ed \u00e8 sepolta accanto al marito, nella chiesa di San Michele a Monaco di Baviera.\nPersonalit\u00e0.\nGisella era molto simile a suo padre. Dopo la prematura separazione da suo fratello, che era stato preparato in anticipo al ruolo di erede al trono, era sempre tranquilla e si dedic\u00f2 con entusiasmo ai compiti impartiti dalla nonna. Inoltre pare fosse una eccellente pilota e cacciatrice.\nDiscendenza.\nGisella e Leopoldo ebbero quattro figli:"}
{"id": "761524", "revid": "73936", "url": "https://it.wikipedia.org/wiki?curid=761524", "title": "Teoria geocentrica", "text": ""}
{"id": "761531", "revid": "933835", "url": "https://it.wikipedia.org/wiki?curid=761531", "title": "Raffaele Cappelli", "text": "Biografia.\nPrimi anni e carriera diplomatica.\nNato a San Demetrio ne' Vestini nel 1848 da Luigi e Ludovica Franchi, di famiglia nobile, era fratello di Antonio e nipote di Orazio Antonio, nonno, e di Emidio, zio paterno. Nel 1872 si laure\u00f2 in giurisprudenza all'universit\u00e0 di Napoli ed entr\u00f2 in carriera diplomatica: fu addetto onorario all'ambasciata di Londra, nel 1875 venne nominato addetto effettivo in quella di Vienna e nel 1877 ebbe il grado di segretario d'ambasciata presso quella di Berlino.\nCarriera politica.\nAlle elezioni politiche italiane del 1880 fu eletto alla Camera dei deputati per la prima volta e mantenne il seggio per dieci legislature consecutive, dalla XIV alla XXIV. Nel 1885 fu nominato segretario generale del Ministero degli affari esteri durante il governo Depretis VII con il ministro Carlo Felice Nicolis, conte di Robilant, con il quale aveva gi\u00e0 lavorato in occasione della stesura del trattato della Triplice alleanza del 1882. Al 1\u00ba agosto 1889 risale la concessione del titolo di marchese avvenuta con regio decreto da parte di Umberto I di Savoia. All'inizio della XX legislatura, il 6 aprile 1897, divent\u00f2 vicepresidente della Camera, incarico che ricopr\u00ec fino al 1\u00ba giugno, quando divent\u00f2 ministro degli affari esteri nel governo di Rudin\u00ec V, durato per\u00f2 solamente 28 giorni. Fu quindi nuovamente vicepresidente della Camera per le legislature XXIII e XXIV, dal 25 marzo 1909 al 29 settembre 1919. Fu fortemente contrario all'interventismo, sostenendo le posizione di Giovanni Giolitti e criticando aspramente Antonio Salandra e Sidney Sonnino, e non vot\u00f2 gli ordini del giorno favorevoli all'entrata dell'Italia nella prima guerra mondiale. Il 6 ottobre 1919 fu nominato Senatore del Regno, con la convalida avvenuta il 9 dicembre e il giuramento il giorno successivo.\nAltre attivit\u00e0.\nSvolse anche attivit\u00e0 di possidente terriero, con cospicui interessi in particolare in Capitanata, e fu presidente della Societ\u00e0 degli agricoltori italiani per quindici anni, tra il 1896 e il 1911, della Societ\u00e0 geografica italiana, tra il 1907 e il 1915, e dell'Istituto internazionale di agricoltura, tra il 1910 e il 1920. A lui \u00e8 inoltre dedicata la variet\u00e0 di grano Senatore Cappelli, creata nel 1915 da Nazareno Strampelli.\nVita privata.\nSi spos\u00f2 con C\u00e9line Levi Hirsch ed ebbe un figlio, Luigi. Mor\u00ec a Roma nel 1921."}
{"id": "761541", "revid": "787565", "url": "https://it.wikipedia.org/wiki?curid=761541", "title": "Felice Napoleone Canevaro", "text": "Biografia.\nNato a Lima da una famiglia ligure originaria di Zoagli, i suoi genitori erano Giuseppe e Francesca Valega, nel 1852 fu ammesso alla Regia scuola di marina di Genova, uscendone nel 1855 guardiamarina di 2\u00aa classe. Nel 1859, con il grado di sottotenente di vascello, prese parte sul \"Beroldo\" e sul \"Des Geneys\" alle manovre della Marina Sarda in Adriatico durante la seconda guerra d'indipendenza.\nNel 1860, giunto a Palermo a bordo della fregata \"Maria Adelaide\", nave ammiraglia della squadra sarda, mentre i garibaldini cercavano di organizzare una loro marina, diede le dimissioni dalla Marina Sarda per arruolarsi nella marina garibaldina e a bordo della pirofregata \"T\u00fckory\", la notte del 13 agosto, si distinse nel tentativo di abbordare il pirovascello borbonico \"Monarca\", ancorato nel porto di Castellammare di Stabia, meritando la medaglia d'argento al valor militare.\nNell'autunno successivo venne riammesso nei quadri della marina sarda e imbarcato dal dicembre 1860 al marzo 1861 sulla fregata \"Carlo Alberto\", prese parte all'assedio di Gaeta e di Messina in ripetute azioni di fuoco a distanza ravvicinata dalla costa, meritando la decorazione di cavaliere dell'Ordine militare di Savoia.\nPromosso nel 1863 luogotenente di vascello, nel 1865-66 comp\u00ec, a bordo della fregata \"Principe Umberto\", al comando del capitano di vascello Guglielmo Acton, una lunga campagna transatlantica, lungo le coste dell'America meridionale, attraverso lo stretto di Magellano e le coste cilene del Pacifico. Al riento in Italia venne assegnato alla fregata corazzata \"Re di Portogallo\", comandata dall'allora capitano di vascello Riboty, prendendo parte nel 1866 alla terza guerra d'indipendenza, nel corso della quale 'unit\u00e0 fu impegnata sia nelle operazioni contro i forti di Lissa, sia nella battaglia del 20 luglio con la flotta austriaca. Il \"Re di Portogallo\" era la nave bandiera della 3\u00aa Divisione. In particolare, il \"Re di Portogallo\" guid\u00f2 il 18 luglio l'attacco a Porto San Giorgio della 3\u00aa Divisione, mentre durante la battaglia del 20 luglio apr\u00ec dapprima il fuoco contro la pirocorvetta austroungarica \"Erzherzog Friedrich\", mettendo a segno un colpo sotto la linea di galleggiamento che apr\u00ec una falla e costrinse, per la grande quantit\u00e0 d'acqua imbarcata (pi\u00f9 di quanto le pompe non potessero espellere), la nave nemica a ritirarsi in direzione di Lissa, quindi, mentre si metteva all'inseguimento dell'unit\u00e0 danneggiata, avvist\u00f2 il pirovascello austro-ungarico \"Kaiser\", seriamente danneggiato da una bordata dell\u2019ariete \"Affondatore\", che si stava avvicinando per difendere la pirocorvetta, e manovr\u00f2 per speronarlo; la nave avversaria reag\u00ec contromanovrando e dirigendo la prua contro il \"Re di Portogallo\", cosa che port\u00f2 le due unit\u00e0 ad urtarsi violentemente prua contro prua. Nella collisione il \"Kaiser\" ebbe la peggio, ritrovandosi un incendio a bordo, prua e bompresso distrutti la polena, una statua lignea che riproduceva il Kaiser Francesco Giuseppe, rimase incastrata nello scafo della \"Re di Portogallo\" e divenne un trofeo di guerra. La nave italiana procur\u00f2 alla nave austriaca, battendola efficacemente con l'artiglieria a distanza ravvicinata, morti e feriti tra l'equipaggio e la perdita anche dell'albero di trinchetto, che si schiant\u00f2 sul fumaiolo, ma la nave italiana, che manovrava a marcia indietro per poter effettuare un altro speronamento, non pot\u00e9 riprendere l'attacco, causa il fumo che occult\u00f2 l'unit\u00e0 austroungarica, anche perch\u00e9 sul \"Re di Portogallo\" si ebbe l'impressione che il \"Kaiser\" potesse anche essere affondato Durante tali azioni il luogotenente di vascello Canevaro, che era capo di Stato Maggiore della 3\u00aa Divisione, merit\u00f2 una seconda medaglia d'argento al valor militare. Nel proseguimento della battaglia il \"Re di Portogallo\" circondato da quattro navi nemiche riusc\u00ec grazie all'abilit\u00e0 del comandante Riboty, a uscirne, pur riportando seri danni nel duro combattimento. L'esito della battaglia di Lissa fu alla fine disastroso per la flotta italiana. Il \"Re di Portogallo\", tra le navi italiane pi\u00f9 impegnate nella battaglia, fu anche tra quelle che riportarono gravi danni, perdendo le ancore, alcune scialuppe ed avendo 18 metri di corazzatura divelti. La maggior parte di tali danni li riport\u00f2 nello scontro con il \"Kaiser\". Per la sua condotta durante le operazioni contro Lissa e la battaglia il comandante Riboty ricevette la Medaglia d'oro al valor militare.\nPromosso Capitano di fregata nel 1869, dal marzo 1874 all'agosto 1876 svolse il ruolo di addetto navale presso la legazione italiana a Londra. Dal gennaio 1877 al marzo 1879 al comando dell'incrociatore \"Cristoforo Colombo\" comp\u00ec un lungo viaggio di circumnavigazione del globo. La nave, attraversato il canale di Suez, costeggi\u00f2 l'Asia, toccando i porti della Cina e in Indonesia recuper\u00f2 la salma di Bixio che era morto di colera a Banda Aceh nel 1873, e poi prosegu\u00ec per il Giappone, la Russia, spingendosi fino in Siberia, l'Australia e le Americhe; dopo il passaggio in Atlantico attraverso lo stretto di Magellano, risal\u00ec il Sudamerica fino alle Antille rientrando poi in Italia.\nPromosso capitano di vascello, ebbe importanti incarichi, tra cui quello di capo di stato maggiore del 3\u00b0 Dipartimento marittimo di Venezia, comandante in seconda dell'Accademia navale e di comandante della corazzata \"Italia\". Nel 1884, trovandosi a La Spezia durante l\u2019epidemia di colera quando si rese benemerito della salute pubblica per l'attiva opera umanitaria svolta, che gli valse una medaglia d'argento al valor civile.\nPromosso contrammiraglio nel 1887, assunse il comando dell'arsenale di Taranto e in seguito della 2\u00aa Divisione Navale della Squadra permanente. Promosso viceammiraglio nel 1893, nel 1896 assunse il comando della Squadra Navale.\nNel febbraio del 1897, in occasione della rivolta scoppiata nell\u2019isola di Creta, giunse in quelle acque al comando della 1\u00aa Divisione della 1\u00aa Squadra, formata dalle corazzate Sicilia, nave insegna di Canevaro, e Re Umberto, dall'incrociatore protetto Vesuvio e dall'incrociatore torpediniere Euridice. Canevaro che sostitu\u00ec al comando della squadra navale italiana il contrammiraglio Gualterio, che era giunto in precedenza al comando della 2\u00aa Divisione Navale, e per l\u2019anzianit\u00e0 nel grado, assunse il comando del Consiglio degli Ammiragli.\nFu ministro della Marina del Regno d'Italia nel Governo Starrabba V e ministro degli Esteri nel Governo Pelloux I, durante il quale, in occasione della conferenza internazionale anti-anarchica tenutasi a Roma nel 1899, si batt\u00e9 per la reintroduzione della pena di morte. La sua missione in Cina con il diplomatico Renato De Martino si risolse con un grave insuccesso.\nDopo Caporetto, fu vicepresidente della commissione d'inchiesta presieduta dal generale Carlo Caneva."}
{"id": "761544", "revid": "122565224", "url": "https://it.wikipedia.org/wiki?curid=761544", "title": "Vittorio Sentimenti", "text": "\u00c8 il terzo di cinque fratelli: Ennio (I), Arnaldo (II), Lucidio (IV) e Primo (V), pertanto \u00e8 noto anche come Sentimenti III. Il suo soprannome da calciatore era \"Ciccio\" o anche \"il Bersagliere\".\nBiografia.\nLa famiglia Sentimenti.\nLa famiglia Sentimenti comprendeva diversi giocatori di calcio:\nCarriera.\nInizia la carriera con le giovanili del nei primi anni '30, venendo saltuariamente convocato in alcune partite della prima squadra in Serie B tra il 1933 e il 1936. Passa definitivamente in prima squadra dal campionato di Serie B 1936-1937 rimanendo nelle file canarine per cinque stagioni, tre in Serie B e due in Serie A, vincendo la classifica cannonieri di Serie B (24 reti, a pari merito col bresciano Renato Gei) nella stagione 1940-1941, prima di trasferirsi alla Juventus nella stagione 1941-1942. In bianconero rimane fino al termine del campionato 1948-1949 e poi viene ceduto alla Lazio dove rimane per tre stagioni (76 presenze e 9 reti) affiancato dai fratelli Lucidio e Primo.\nNel 1952-1953 passa al Torino per quattro anni, per poi tornare ancora a Modena nell'estate del 1956. Chiude la carriera nell'Aosta, nel campionato dilettanti, in veste di allenatore-giocatore nel 1959.\nIn carriera ha totalizzato complessivamente 421 presenze e 94 reti in massima serie e 88 presenze (pi\u00f9 uno spareggio) e 44 reti in Serie B."}
{"id": "761546", "revid": "1005847", "url": "https://it.wikipedia.org/wiki?curid=761546", "title": "Secondo Frola", "text": "Era figlio di Eugenio e di Maria Spinelli.\nBiografia.\nLaureato in giurisprudenza, venne eletto per la prima volta deputato nel 1882 per il Collegio Torino II, per il quale fu eletto ancora rimanendo in carica fino al 1892, quando venne nuovamente eletto, ma nel collegio di Chivasso, che rappresent\u00f2 fino al 1900, allorch\u00e9 fu eletto senatore.\nFu anche Sottosegretario al Tesoro dal 26 febbraio 1891 al 10 maggio 1892 e dal 27 gennaio al 28 maggio 1898 e ministro delle poste e dei telegrafi del Regno d'Italia dal 1\u00b0 al 26 giugno 1898 (quinto gabinetto di Rudin\u00ec).\nDivenne quindi sindaco di Torino il 6 luglio 1903, mantenendo la carica fino al 27 giugno 1909 e nuovamente dal 17 ottobre 1917 al 24 novembre 1919. \nAltre cariche ricoperte.\nRicopr\u00ec inoltre molte altre cariche:\nMatrimonio e discendenza.\nSecondo Frola spos\u00f2 Luisa Balbis, dalla quale ebbe cinque figli:\nOnorificenze.\nIl 13 ottobre 1911, con regio decreto, gli fu conferito il titolo nobiliare di conte."}
{"id": "761547", "revid": "16066", "url": "https://it.wikipedia.org/wiki?curid=761547", "title": "Costantino Morin", "text": ""}
{"id": "761548", "revid": "842", "url": "https://it.wikipedia.org/wiki?curid=761548", "title": "British Labour Party", "text": ""}
{"id": "761549", "revid": "642594", "url": "https://it.wikipedia.org/wiki?curid=761549", "title": "Enrico Costantino Morin", "text": ""}
{"id": "761551", "revid": "729019", "url": "https://it.wikipedia.org/wiki?curid=761551", "title": "Giuseppe Mirri", "text": "Fu Ministro della Guerra del Regno d'Italia nel Governo Pelloux II.\nBiografia.\nIntrapresa la carriera militare, divenne volontario nella Seconda guerra d'indipendenza italiana del 1859, divenendo garibaldino dall'anno successivo ed entrando nell'esercito regolare dopo l'unificazione del sud. Venne quindi assegnato alle operazioni per la lotta alla repressione del brigantaggio in Sicilia, risalendo poi al nord per partecipare alla campagna del 1866.\nPromosso al rango di generale dal 1883, venne poco dopo creato senatore nel 1898. Politicamente vicino a Francesco Crispi, ne sostenne la svolta imperialista e la politica coloniale. Anche dopo la caduta dello statista siciliano nel 1896, il generale Mirri rest\u00f2 un punto di riferimento per i gruppi neo-crispini. Concluse la sua esperienza politica come ministro della Guerra nel secondo gabinetto Pelloux (1899-1900).\nMor\u00ec a Bologna nel 1907."}
{"id": "761554", "revid": "1320609", "url": "https://it.wikipedia.org/wiki?curid=761554", "title": "Decretale", "text": "Una decretale (dal latino \"epistola decretalis\", plurale \"epistolae decretales\") \u00e8 una lettera firmata da un papa contenente disposizioni giuridiche, riguardanti un caso singolo, alle quali andava riconosciuto un valore generale.\nLa decretale pi\u00f9 antica, scritta da papa Siricio, risale al 385. Il primo pontefice a promulgare ufficialmente una raccolta di decretali fu Innocenzo III nel 1210.\nLe quattro raccolte pi\u00f9 importanti di queste lettere, inserite nel \"Corpus iuris canonici\", sono:"}
{"id": "761555", "revid": "125605967", "url": "https://it.wikipedia.org/wiki?curid=761555", "title": "Linguistica testuale", "text": "La linguistica testuale analizza i testi, cio\u00e8 dei sintagmi che comprendono pi\u00f9 di una frase e che possono essere considerati come unit\u00e0 testuali con un inizio ed una fine. Il testo possiede infatti una propria struttura che non corrisponde a quella di una frase, n\u00e9 pu\u00f2 essere visto come semplice somma di frasi.\nDescrizione.\nLa linguistica testuale \u00e8 una disciplina relativamente giovane sviluppatasi a partire dagli anni sessanta; si basa sullo studio dei generi, sulla retorica e sulla stilistica.\nParte da due approcci linguistici del testo:\nLe propriet\u00e0 che distinguono un testo da un cosiddetto \u201cnon testo\u201d vengono chiamate testualit\u00e0. Le pi\u00f9 importanti propriet\u00e0 sono la coerenza e la coesione, ossia tutti i fenomeni che mostrano rapporti logici e formali tra le parti del testo (mentre il primo aspetto indica quelli logici, il secondo si concentra su quelli formali).\nQueste propriet\u00e0 emergono tra l'altro da fenomeni come l'anafora e la catafora, i connettivi, il tema e il rema, l'isotopia. Criteri importanti nello studio del testo sono la sua funzione, l'argomento e la sua delimitazione.\nTra i compiti della linguistica testuale si ricordano l'analisi, la classificazione (tipo di testo), lo studio della sua funzione comunicativa e della ricezione del testo. La competenza testuale dell'individuo \u00e8 quella di poter segmentare, riassumere o riformulare un dato testo, che sia orale o scritto."}
{"id": "761556", "revid": "729019", "url": "https://it.wikipedia.org/wiki?curid=761556", "title": "Coriolano Ponza di San Martino", "text": "Fu senatore del Regno. Era figlio di Gustavo Ponza di San Martino, che fu senatore del Regno di Sardegna e del Regno d'Italia e ministro dell\u2019Interno nel Governo Cavour I e nipote di Coriolano Malingri di Bagnolo. Il fratello minore Cesare Ponza di San Martino fu anch'egli generale e senatore del Regno d'Italia.\nRicopr\u00ec la carica di ministro della Guerra del Regno d'Italia nei Governi Pelloux II, Saracco e Zanardelli.\nLa formazione e la Terza guerra d'indipendenza.\nEntrato a quindici anni all'Accademia Militare di Torino, ne usc\u00ec con il grado di sergente essendo troppo giovane per essere nominato ufficiale. Sottotenente nel 1860 e luogotenente nel 1862, capitano nel 1866, dopo aver prestato servizio allo Stato Maggiore d'artiglieria partecip\u00f2 alla Terza guerra d'indipendenza come comandante della 1\u00aa Sezione (6\u00aa Batteria) del 5\u00ba Reggimento d'artiglieria da campagna guadagnandosi una Medaglia d'argento nello scontro di Villafranca (Battaglia di Custoza) con la seguente motivazione: \"Quale comandante la prima Sezione dimostr\u00f2 sangue freddo ammirabile e col suo esempio incoraggi\u00f2 i cannonieri, onde furono respinte le cariche di cavalleria\" austriache dirette contro il quadrato delle fanterie italiane.\nL'innovatore del pensiero militare italiano.\nInteressato anche agli aspetti tecnici e teorici dell'arte militare, il capitano del 5\u00ba Reggimento d'artiglieria Coriolano Ponza di San Martino fu studioso attento della guerra franco-prussiana del 1870-1871. Nel 1874 pubblic\u00f2 a Roma, per i tipi dell'editore militare Carlo Voghera (casa editrice ufficiale dello Stato Maggiore), una monografia dal titolo \"Studi sulla condotta delle truppe e sui servizi di seconda linea\", opera innovativa nei contenuti per l'importanza data alle scienze ausiliarie nella gestione dello strumento militare e che segn\u00f2 l'adesione di Coriolano Ponza di San Martino alla dottrina militare prussiano-tedesca.\nDal canto suo Ponza di San Martino anticip\u00f2 con quella monografia il grande dibattito che avrebbe interessato gli ambienti militari italiani nel corso del decennio successivo relativamente alla mobilitazione: pur essendo un convinto offensivista, egli evidenziava l'inadeguatezza del sistema di reclutamento nazionale e della rete ferroviaria italiana chiedendone il potenziamento e l'espansione capillare sul territorio in vista della concentrazione delle truppe in Val Padana, in questo distanziandosi dagli \"offensivisti ortodossi\".\nNel 1875, anche per il successo ottenuto allo Stato Maggiore dal suo libro, Ponza di San Martino divenne istruttore di logistica presso la Scuola d\u2019applicazione d\u2019artiglieria e genio di Torino. Due anni dopo fu promosso al grado di maggiore del Corpo di Stato Maggiore ed inviato agli Stati Maggiori Territoriali, con impiego dal 1879 nello Stato Maggiore della Divisione di Genova.\nAl Ministero della Guerra ed in Africa.\nNel 1882 venne chiamato a far parte del Comitato d'Artiglieria e Genio. Destinato al Ministero della Guerra, fu prima membro della Divisione di Stato Maggiore e poi suo capo. La Divisione di Stato Maggiore era alle dirette dipendenze del segretario generale del Ministero della Guerra e fungeva da ufficio operazioni militari con il compito di rendere operativi i piani approntati dal Comando del Corpo di Stato Maggiore. Quale collaboratore del ministro Emilio Ferrero e del segretario generale Luigi Pelloux, Ponza di San Martino contribu\u00ec alla progettazione ed istituzione del nuovo ordinamento dell'Esercito, rispondente alla necessit\u00e0 d'aumento della \"potenza strategica\". La riforma fu attuata in netta antitesi con i postulati ricottiani. A questo periodo deve ascriversi l'adesione definitiva di Coriolano Ponza di San Martino ai postulati dell'offensiva strategica, compresa la considerazione dell'Esercito quale \"strumento\" della politica estera. Nel 1885 fu prima capo ufficio C (biblioteca, storia, archivio) al II\u00b0 Reparto dello Stato Maggiore e poi in servizio a Berlino a disposizione dell'Ambasciata italiana per incarichi speciali. Dal 1885 fu socio della Societ\u00e0 geografica italiana su presentazione di Luigi Pelloux e Luigi Durand de la Penne. Su incarico del Capo di Stato Maggiore dell'Esercito Enrico Cosenz, lavor\u00f2 a stretto contatto con il capitano di corvetta Augusto Aubry per sviluppare piani offensivi congiunti di Regio Esercito e Regia Marina contro la Francia. Colonnello dal 1886, comand\u00f2 per breve tempo il 7\u00ba Reggimento Bersaglieri partendo poi per l'Africa e partecipando alla spedizione del generale Asinari di San Marzano che aveva come scopo quello di evitare un'avanzata delle truppe etiopiche in territorio italiano dopo la sconfitta di Dogali, nonch\u00e9 quello di passare alla controffensiva con obiettivo il centro di Saati. Coriolano Ponza di San Martino partecip\u00f2 all'intero ciclo di operazioni comandando dapprima il 1\u00ba Reggimento Cacciatori d'Africa ed il 7\u00ba Reggimento bersaglieri poi, rientrando in Italia alla fine del 1888. Nel corso della campagna africana il Ponza fu anche comandante del campo di Archico, installato dopo le ricognizioni condotte da lui stesso assieme ad un battaglione del 1\u00ba Reggimento Cacciatori, ed effettu\u00f2 rilievi delle montagne nei dintorni di Akbat (le cui tavole furono anche inviate a Quinto Cenni e da lui riprodotte), mentre su richiesta del generale Antonio Baldissera riprodusse in uno schizzo inviato al ministro della Guerra i movimenti di truppe nella battaglia di Sagan\u00e8iti.\nUn \"ufficiale scrittore\" in missione segreta ed allo Stato Maggiore.\nCapo di Stato Maggiore del IX corpo d\u2019armata di Roma nel 1889, fu impiegato in missione segreta in Tunisia e Tripolitania nel 1890 su ordine di Francesco Crispi per studiare i meccanismi difensivi ottomani e le possibili vie d'attacco frontaliere dei francesi.\nNegli anni dal 1889 al 1893 Coriolano Ponza di San Martino collabor\u00f2 assiduamente con la \"Rivista Militare Italiana\" scrivendo articoli di strategia, tattica e cultura militare. Il colonnello piemontese pu\u00f2 infatti essere inserito in quella particolare categoria politico-culturale dell'Italia umbertina degli \"ufficiali-scrittori\". Promosso maggiore generale comandante la Brigata Pistoia nel 1894, fu nominato quattro anni dopo aiutante di campo effettivo generale del re Umberto I e comandante della Divisione di Livorno. Egli fu sempre un ufficiale considerato espressione del \"partito di Corte\" e molto vicino al Sovrano. Da aiutante di campo del Re si oppose alla politica militare di Ricotti e spinse Giovanni Giolitti (il quale necessitava dell'appoggio del Ponza di San Martino nel collegio di Dronero, nel quale era influentissimo) a criticare i provvedimenti del novarese. Successivamente fu vicecomandante del Corpo di Stato Maggiore. Allo Stato Maggiore fu convinto assertore della necessit\u00e0 di terminare i lavori di fortificazione alla frontiera orientale mettendo in evidenza che, nonostante l'Italia fosse parte della Triplice Alleanza, una guerra con l'Austria-Ungheria non potesse escludersi a prescindere, tant'\u00e8 vero che all'assunzione della carica di ministro della Guerra nel 1900, uno dei primi provvedimenti attuati da Ponza di San Martino fu ordinare la ripresa dei lavori di fortificazione alla frontiera austroungarica. Dal 1900 fu anche membro della Commissione per le Ricompense al Valore Militare.\nMinistro della Guerra.\nEsponente di spicco del \"partito di corte\", Coriolano Ponza di San Martino fu chiamato a Via XX Settembre come successore del generale Mirri nell'ambito di un accordo tra il Centro sonniniano ed il presidente del Consiglio Luigi Pelloux. Come ministro della Guerra Coriolano Ponza di San Martino fece proprio il programma di quanti nell'ultimo ventennio dell'Ottocento avevano spinto per una trasformazione in chiave offensivista della dottrina militare italiana e per una riforma complessiva dell'impiego e degli avanzamenti di carriera del Corpo Ufficiali. \nConvinto della necessit\u00e0 di rafforzare la posizione dell'Italia in seno alla Triplice Alleanza, Ponza di San Martino era dell'idea che questo obiettivo potesse essere raggiunto con un programma di ammodernamento e potenziamento del Regio Esercito e con l'apertura d'una fase nuova di collaborazione con la Regia Marina e da qui nacque una proficua collaborazione con il collega della Marina Enrico Costantino Morin.\nAl contrario della gran parte degli ufficiali italiani, Coriolano Ponza di San Martino era un fautore del reclutamento su base territoriale (secondo il vecchio programma della \"sinistra militare\" di Mezzacapo e Ferrero e contemporaneamente della scuola militare prussiana) che aveva tra i punti di forza la possibilit\u00e0 di costituire reggimenti in sede locale onde evitare eccessive separazioni fra popolazione residente e soldati e diminuire le tempistiche per la mobilitazione ed il concentramento di truppe.\nIl suo programma politico prevedeva l'ammodernamento dell'artiglieria del Regio Esercito secondo i dettami della teoria offensivista la quale sosteneva la necessit\u00e0 di potenziare le \"armi speciali\" a fronte della teoria numerista che puntava tutto sulla \"fanterizzazione\".\nEspressione diretta della prerogativa regia sui ministeri militari, il generale Ponza di San Martino aveva come punti di riferimento politici ed ideologici la monarchia sabauda, la tradizione militare piemontese e la difesa delle libert\u00e0 statutarie. Sostenne la svolta autoritaria pellusiana e tent\u00f2 prima con Saracco (quando tent\u00f2 di far approvare a Re Vittorio Emanuele III lo stato d'assedio dopo il regicidio di Umberto I) e poi con Zanardelli (nel caso della militarizzazione delle Ferrovie) di portare avanti una politica di repressione \"manu militari\" degli scioperi pur nella garanzia della neutralit\u00e0 nelle contese tra operai e datori di lavoro secondo la politica impostata da Giovanni Giolitti. Al momento della sua conferma al Ministero della Guerra da parte di Zanardelli, il giornale \"L'Esercito italiano\" (organo degli offensivisti e della \"sinistra militare\") espresse il suo giudizio positivo poich\u00e9 il generale Ponza era il garante del mantenimento del bilancio militare su alti livelli di spesa e dell'esclusione dell'Estrema dalle questioni di politica militare. Ostile all'idea di \"Nazione armata\" sostenuta dall'Estrema Sinistra Storica si oppose in Parlamento alla concessione di fucili degli arsenali alle societ\u00e0 del Tiro a segno, uno dei provvedimenti \"di bandiera\" dello schieramento democratico.\nNel corso del suo mandato ministeriale rafforz\u00f2 ruolo e funzioni del Capo di Stato Maggiore dell'Esercito - ad esempio durante le trattative per il rinnovo dei dispositivi militari della Triplice Alleanza e per la firma della relativa Convenzione navale nel 1900 - avviando quel processo politico-amministrativo che sarebbe arrivato a maturazione con le successive riforme del 1906 e 1908.\nNel 1900 ottenne un ingente stanziamento quinquennale di fondi dispensando cos\u00ec il Ministero della Guerra dal rendere conto delle singole voci di spesa. Un provvedimento questo in linea con quanto ottenuto dai generali tedeschi qualche anno prima e che rafforz\u00f2 l'autonomia dei militari dai condizionamenti politici proprio come teorizzato dal generale Mezzacapo e messo in pratica da Pelloux. Nel campo della politica coloniale riform\u00f2 il Regio corpo truppe coloniali (\"Istruzioni relative alle regie truppe d'Africa\" 15 gennaio 1902; R.D. n. 168 del 30/03/1902) e sostenne la necessit\u00e0 di garantire l'autonomia del comandante delle truppe nella Colonia eritrea rispetto al governatore civile scontrandosi con Ferdinando Martini.\nDurante il suo ministero fu inviato un corpo di spedizione italiano in Cina nell'ambito della rivolta dei Boxer. Proprio in merito alla spedizione cinese \u00e8 da notare che - come si apprende dalla sua corrispondenza con il colonnello Garioni, comandante del Corpo di Spedizione - furono di Ponza di San Martino sia le scelte strategiche che quelle di natura prettamente tattica adottate dal contingente italiano nel Celeste Impero. Godette del pieno sostegno prima di Re Umberto I e poi di Re Vittorio Emanuele III al Ministero della Guerra tanto che il primo lo impose come ministro a Saracco ed il secondo leg\u00f2 la sua riconferma all'approvazione della compagine governativa di Zanardelli. Ponza di San Martino present\u00f2 le sue dimissioni da ministro in contrasto con la linea delle concessioni ai ferrovieri scelta da Zanardelli e Giolitti.\nUltimi anni.\nAl termine della sua breve ma brillante carriera politica, Ponza di San Martino comand\u00f2 la divisione militare di Firenze (1903-04), cui segu\u00ec la designazione al comando del VI Corpo d\u2019armata di Bologna ed il coinvolgimento nelle commissioni di studio per la difesa dello Stato fino al 1909, anno in cui lasci\u00f2 il servizio attivo dedicandosi alla gestione delle propriet\u00e0 di famiglia nelle quali introdusse innovative tecniche agricole. Nel 1901 tradusse dal tedesco l'opera di R. Stutzer (Lipsia, 1895) \"Guida allo studio delle concimazioni ad uso degli agricoltori e delle scuole agrarie\". Nel 1913 fu socio patrono e fondatore della Unione Sportiva Pro Dronero assieme al fratello Cesare ed a Giovanni Giolitti che ne divenne presidente. Nel 1914-1915 fu interventista di tendenza nazional-conservatrice.\nDurante la prima guerra mondiale prest\u00f2 ancora servizio quale membro di importanti commissioni militari e come tenente generale della Milizia Territoriale presso il Ministero della Guerra. Fu tra i senatori aderenti al Fascio Parlamentare di Difesa Nazionale promosso dal nazionalista Maffeo Pantaleoni subito dopo Caporetto per superare la crisi politica e continuare la guerra fino alla vittoria. Sostenitore dello smembramento dell'Austria-Ungheria, ader\u00ec al \"Comitato italiano per l'indipendenza czeco-slovacca\" presieduto da Pietro Lanza di Scalea, collaborando alla formazione della Legione cecoslovacca che combatt\u00e9 al fianco dell'Esercito italiano nell'ultima fase della Grande Guerra. \nNel 1920 per sopraggiunti limiti d'et\u00e0 cess\u00f2 di far parte della Riserva conservando il grado di tenente generale e la relativa uniforme. Al Senato Ponza di San Martino ader\u00ec al gruppo liberale-democratico rappresentandone uno degli esponenti della destra salandrina liberal-nazionalista. Negli ultimi anni ader\u00ec al gruppo dell'Unione Democratica nato dalla fusione tra liberali-democratici e demosociali e poi al Partito Liberale Italiano.\nOnorificenze.\n\u00ab\"Comandante la prima sezione, dimostr\u00f2 sangue freddo ammirabile e col suo esempio incoraggi\u00f2 i cannonieri onde furono respinte le cariche di cavalleria nel fatto d'armi di Villafranca\"\u00bb \"- 24 giugno 1866 (R.D. 6 dicembre 1866)\"\n\"Fascetta della Campagna 1866\"\n\"Spedizione del 1887\" "}
{"id": "761566", "revid": "81646", "url": "https://it.wikipedia.org/wiki?curid=761566", "title": "PdAz", "text": ""}
{"id": "761569", "revid": "446353", "url": "https://it.wikipedia.org/wiki?curid=761569", "title": "Giovanni Bettolo", "text": "Biografia.\nMaggiore di tre fratelli (uno dei quali divenuto generale del Regio Esercito e uno distintosi come bibliofilo, ma affetto dal vizio del gioco, che lo condusse alla rovina finanziaria), ufficiale della Regia Marina (guardiamarina nel 1865) decorato al valore in occasione della battaglia di Lissa (20 luglio 1866), divenne ammiraglio e capo di Stato Maggiore (1907-1911), organizzando la ricostruzione della flotta italiana dopo la disastrosa sconfitta del 1866 e contribuendo alla rinascita della marina militare con l'istituzione della Scuola Navale di Guerra, e con la promozione dell'impiego dei grossi calibri per l'artiglieria navale (\"Manuale teorico-pratico di artiglieria navale\", 1879-81) e dell'uso strategico delle siluranti; fu deputato dal 1890, e tre volte ministro della Marina del Regno d'Italia nei Governi Pelloux II (1899-1900), Zanardelli (1903) e Sonnino II(1909-10).\nNell'aprile 1903 l'ammiraglio Bettolo, richiamato al governo da Giuseppe Zanardelli, succedette quale ministro della Marina all'ammiraglio Enrico Costantino Morin, anch'egli genovese, che, abbandonato l'interim della Marina, assumeva l'incarico degli Affari Esteri nel maggio 1903. Immediatamente il nuovo direttore dell\"Avanti!\", il socialista rivoluzionario Enrico Ferri, avvi\u00f2 dalle pagine del giornale una feroce campagna contro il neo-ministro, responsabile - a suo dire - di avere aumentato lo stipendio del presidente del Consiglio Superiore della Marina per indurlo ad approvare un contratto di fornitura di corazze navali per l'ammontare di 20 milioni con le Acciaierie di Terni, e bollato come \"corruttore e affarista\".\nIl 20 maggio il ministro Bettolo, rispondendo alle interpellanze presentate alla Camera dallo stesso Ferri e dal suo collega deputato Felice Santini, difendendosi energicamente dalle \"insinuazioni contro la propria invulnerabile onorabilit\u00e0\" (come egli stesso le defin\u00ec), ne dimostr\u00f2 l'infondatezza; tuttavia Ferri insisteva pervicacemente con le sue accuse, etichettando come \"divoratore di milioni\" il ministro, il quale lo ricambi\u00f2 commentando: \"Voi, nella mente, nel cuore e nell'azione, siete una ben misera cosa !\"; insistendo l\"Avanti!\" nella campagna intrapresa dal suo direttore, e richiesta dai deputati Franchetti e Morgari un'inchiesta parlamentare, il capo del governo Zanardelli respinse la proposta, respinta anche dalla Camera (188 voti contro 149) il 10 giugno 1903, impegnandosi comunque a far eseguire indagini accurate.\nIn seguito a questa votazione, per\u00f2, l'11 giugno, il ministro dell'Interno Giolitti si dimise, accusando il Governo di alienarsi l'appoggio delle Estreme e contestandolo in quanto non avrebbe realizzato le riforme promesse; si dimise anche l'ammiraglio Bettolo e, qualche giorno dopo il governo entr\u00f2 in crisi; Zanardelli, tuttavia, non volle rassegnare le dimissioni, assunse personalmente il ministero dell'Interno e affid\u00f2 nuovamente l'interim della Marina al ministro degli Esteri Morin, senza includere alcun elemento dell'Estrema Sinistra.\nPersistendo, sia da destra sia da sinistra, gli attacchi al suo governo, il 21 ottobre Zanardelli (che sarebbe morto due mesi pi\u00f9 tardi) rassegn\u00f2 nelle mani del re le proprie dimissioni, lasciando via libera a Giolitti.\nBettolo querel\u00f2 Ferri, che insisteva nei suoi attacchi, per diffamazione: il processo (nel quale Teodoro Bonacci, Leone Fortis e Arturo Vecchini rappresentarono la parte lesa e i deputati Altobelli, Ciccotti e Comandini rappresentarono, con altri, il Ferri), dest\u00f2 l'interesse dell'intera nazione, terminando il 10 febbraio 1904 con la condanna di Enrico Ferri a quattordici mesi di reclusione (pena mai scontata) e a multa pari a 1516 lire (nonch\u00e9 al pagamento delle spese di giudizio e al risarcimento dei danni) per il delitto di diffamazione continuata a mezzo stampa."}
{"id": "761573", "revid": "1906976", "url": "https://it.wikipedia.org/wiki?curid=761573", "title": "Mediateca", "text": "La Mediateca \u00e8 un luogo dove vengono raccolte produzioni multimediali contenute in vari supporti: videocassette, CD, DVD, pellicole cinematografiche."}
{"id": "761579", "revid": "1318658", "url": "https://it.wikipedia.org/wiki?curid=761579", "title": "Stazione radio di Grimeton", "text": "La stazione radio di Grimeton \u00e8 una emittente radiofonica VLF nei pressi di Grimeton, un villaggio della municipalit\u00e0 di Varberg, nella contea di Halland, in Svezia. Venne costruita nel 1923 e possiede l'unico alternatore di Alexanderson funzionante del mondo. Per l'irraggiamento del segnale vengono usati dei cavi aerei posti su sei torri d'acciaio alte 127 metri, simili a giganteschi piloni.\nStoria.\nLa stazione radio venne usata fino agli anni cinquanta per la telegrafia transatlantica verso la centrale radio situata a Long Island, negli Stati Uniti. In seguito venne usata fino al 1996 per la trasmissione di ordini verso i sottomarini.\nNel 1968 venne installato un secondo trasmettitore che, al contrario dell'originale che funziona ad una frequenza di 17,2\u00a0kHz, si avvale di una tecnologia a base di valvole e transistor che funziona ad una frequenza di circa 40\u00a0kHz, anche se usa la stessa struttura aerea. Nel 1996 questo apparato divenne obsoleto ed and\u00f2 fuori servizio, ma essendo in buone condizioni venne dichiarato Monumento nazionale. In occasioni speciali, come il giorno dedicato annualmente ad Ernst Alexanderson (inventore dell'alternatore), viene utilizzato per trasmettere brevi segnali in Codice Morse sulla frequenza di 17,2\u00a0kHz. Il suo segnale di identificazione \u00e8\nSAQ\nLa stazione radio \u00e8 aperta al pubblico durante l'estate. Il 2 luglio 2004 essa venne inserita nell'elenco dei patrimoni dell'umanit\u00e0 dell'UNESCO"}
{"id": "761581", "revid": "539155", "url": "https://it.wikipedia.org/wiki?curid=761581", "title": "Cha cha cha", "text": "Il cha cha cha \u00e8 una danza latino-americana di origine cubana. Tra i ritmi di provenienza afro-cubana, \u00e8 forse quello che ha goduto di maggiore popolarit\u00e0. Il cha cha cha oggi ha anche una versione di ballo caraibica, meno nota e utilizzata. Il \"Cha cha cha\" fa parte, con samba, rumba, paso doble e jive del gruppo di danze latino-americane riconosciute ufficialmente dalla WDSF (World DanceSport Federation) e in Italia dalla FIDS che stabiliscono le regole di validit\u00e0 \nStoria.\nQuando a Cuba gli spagnoli abolirono la schiavit\u00f9 nel 1886, e in seguito con il protettorato americano, la naturale tendenza per la danza del popolo cubano mescol\u00f2 le sue tradizioni con quelle degli schiavi liberati subendo anche l'influenza della musica spagnola.\nNell'isola di Haiti dal danz\u00f3n, dal son e dalle prime forme di rumba nacque un nuovo ballo, il mambo, che fu poi portato a Cuba dagli schiavi affrancati. Dalla modifica del \"mambo\" deriv\u00f2 in seguito a Cuba, nel periodo fra le due guerre, un nuovo tipo di ballo che in seguito diverr\u00e0 il \"cha cha cha\". Nel 1948 il musicista Enrique Jorr\u00ecn cominci\u00f2 a suonare una parte del danz\u00f2n con un nuovo ritmo sincopato (in 4/4). Si trattava di \u201cNunca\u201d, un motivo messicano di grande successo che, modificato nella seconda parte secondo il nuovo stile di musica e canto, venne lanciato come \u201cLa enga\u00f1adora\u201d. Il ritmo era simile a un mambo lento e i ballerini cubani cominciarono a danzarlo con un triplo movimento dei fianchi; gradualmente questo ancheggiamento venne modificato in tre passi e nacque il \"cha cha cha\". Il nuovo ballo si diffuse velocemente soprattutto come ballo di coppia a L'Avana nei saloni degli hotel e nei casin\u00f2 gestiti da cittadini americani. Proprio in un club della capitale cubana, il Silver Star, il nuovo ballo prese il nome di \"Cha cha cha\". \nNon \u00e8 nota con precisione l'origine del nome, sembra che a dare il nome a questa danza sia stato un sonaglio, il cha-cha; ricavato dal baccello di alcune piante caraibiche, il cha-cha costituiva, nelle tipiche formazioni voodoo di Haiti, una sorta di metronomo, utilizzato dalla guida del gruppo per scandire il tempo delle danze e dei canti di contenuto religioso. Tuttavia altre fonti sostengono che cha-cha-cha sia un termine onomatopeico: evocherebbe il fruscio prodotto dal movimento delle scarpe delle ballerine sul terreno durante i passi.\nEsistono 4 differenti ipotesi sul significato letterale dell'espressione \"Cha Cha Cha\":\nDescrizione.\nIl \"Cha Cha Cha\" \u00e8 una danza relativamente semplice da apprendere, i passi di base non sono pi\u00f9 complicati di quelli di altre danze; l'unica vera difficolt\u00e0 \u00e8 di trovarsi col piede sbagliato, problema spesso causato da un cambio di ritmo e non da un vero errore di movimento. Il ritmo che viene contato durante l'esecuzione dei passi \u00e8: \"due-tre-cha cha cha\", non si parte quindi dall'inizio della battuta, ma dal secondo battito.\nPassi base:\nIl cha cha cha \u00e8 composto da tre passi: sinistro, destro e cha cha cha.\nIl tempo quattro \u00e8 diviso in due mezzi tempi (piede sx e poi dx), al tempo 1 si chiude il cha cha cha di nuovo sul piede sx.\nSe \u00e8 avanti o laterale sx, il cha cha si inizia col piede sx e poi dx (tempo 4), e di nuovo sx (tempo 1). Viceversa, se si muove indietro o laterale sx, il cha cha inizia al contrario con piede dx, sx e poi dx (tempo 1).\nIl cha cha cha \u00e8 ballato sul posto, ad eccezione del giro dx e sx, dove \u00e8 eseguito durante il giro, quindi in linea curva.\nNel giro sx, si esegue il cha cha cha per mezzo giro (sx avanti, perno sul dx ruota a 45\u00b0, sx avanti), l'altro mezzo giro \u00e8 dx avanti, sx gira sul posto e dx chiude avanti (come nella vuelta sinistra in salsa), e secondo cha cha cha sul posto.\nAl passo base seguono solitamente diverse altre figure per realizzare una sequenza di base, quali \"New Yorker\", \"Spot Turn\", \"Mano nella Mano\", \"Alemana\". \nUno dei pi\u00f9 celebri, e pi\u00f9 ballati, \"cha cha cha\" \u00e8 Sway, versione inglese di \"Qui\u00e9n ser\u00e1\" di Pablo Beltr\u00e1n Ruiz, portato al successo da Dean Martin e ripreso nel 2003 da Michael Bubl\u00e9. Tra i \"cha cha cha\" italiani pi\u00f9 noti possiamo ricordare \"Torero\" di Renato Carosone e \"Cha cha cha della segretaria\" di Michelino &amp; il suo complesso, versione italiana di \"Las secretarias\" di Pepe Luis."}
{"id": "761583", "revid": "1543377", "url": "https://it.wikipedia.org/wiki?curid=761583", "title": "Scattering di Bhabha", "text": "Nella fisica delle particelle si chiama scattering di Bhabha il processo di diffusione elastica tra elettrone e positrone:\nformula_1\nDeve il proprio nome al fisico indiano Homi Jehangir Bhabha, che per primo lo studi\u00f2.\nSezione d'urto.\nI diagrammi di Feynman che contribuiscono allo scattering di Bhabha sono due: uno di annichilazione (detto anche \"di canale formula_2\") e uno di diffusione coulombiana (detto anche \"di canale formula_3\").\nL'elemento di matrice \u00e8 dato, dunque, dalla somma degli elementi di matrice dei singoli diagrammi. Applicando le regole di Feynman si arriva a calcolare la sezione d'urto differenziale nell'angolo (solido) di diffusione, in approssimazione di Born:\nformula_4\ndove formula_5 \u00e8 la costante d'accoppiamento dell'elettrodinamica quantistica, formula_6 l'energia nel centro di massa e formula_2, formula_3, formula_9 sono gli invarianti cinematici di Mandelstam. Fissando, ora, la cinematica tipica\nformula_10\ndove formula_11 e formula_12 (formula_13 e formula_14) sono rispettivamente i quadrimpulsi del positrone e dell'elettrone di stato iniziale (finale), si ottiene:\nformula_15\n\u00c8 possibile osservare che la sezione d'urto differenziale diverge per piccoli angoli di diffusione formula_16. La sezione d'urto integrata, invece, mostra un tipico andamento decrescente all'aumentare dell'energia nel centro di massa."}
{"id": "761584", "revid": "2014155", "url": "https://it.wikipedia.org/wiki?curid=761584", "title": "Giulia Mamea", "text": " Lei, insieme a sua zia, madre e sorella, era molto potente come madre dell'imperatore durante tutta l'amministrazione imperiale.\nFiglia della siriana Giulia Mesa e di Giulio Avito, Mamea era nipote dell'imperatore Settimio Severo e sorella di Giulia Soemia. Spos\u00f2 Gessio Marciano, da cui ebbe un figlio, il futuro imperatore Alessandro Severo. Come membro della famiglia imperiale, assistette da una posizione privilegiata agli eventi che portarono alla morte dell'imperatore Caracalla, figlio di Severo, e all'ascesa al trono di Eliogabalo, nipote di Giulia Mesa. Il nuovo imperatore e la madre Soemia si dimostrarono incapaci, e il favore della potente Giulia Mesa ricadde su Alessandro, il quale divenne imperatore nel 222 alla morte del cugino per mano della Guardia pretoriana.\nPoich\u00e9 Alessandro aveva all'epoca quattordici anni, la madre Mamea regn\u00f2 nel nome del figlio. La monetazione in suo onore la raffigura con la tipica pettinatura \"a melone\", tipizzata da una treccia ripiegata in basso. A volte porta un copricapo lunato. \u00c8 raffigurata assieme alle figure di Giunone conservatrice, Venere felice, Vesta, Pudicizia, \"Felicitas publica\", volte a esaltare il suo ruolo ufficiale di nume tutelare del \"ritorno all'ordine\" dopo gli eccessi di Eliogabalo.\nMamea in effetti aveva una buona reputazione di modestia, prudenza e fedelt\u00e0 alla dinastia. Il figlio decise di nominarla, una volta giunto alla maggiore et\u00e0, \"consors imperii\" (\"consorte dell'impero\"), una qualifica che la rendeva \"associata nel comando\". La situazione probabilmente lo richiedeva, ma era un'innovazione azzardata. Marco Aurelio aveva concesso la stessa posizione a Lucio Vero creando una specie di diarchia tra imperatori; ma nessuna donna aveva mai ricoperto una posizione simile. La novit\u00e0 caus\u00f2 malumori nell'esercito e nei gruppi pi\u00f9 tradizionalisti, che accusarono di debolezza il giovane imperatore, visto come succube della madre. Come Giulia Domna prima di lei, Mamea ricevette nel 224 il titolo di \"Mater Castrorum\" (madre degli accampamenti) e nel 226 di \"Mater Senatus\" (madre del Senato) e \"Domina mundi\" (Signora mondo) e nel 228 di \"Mater patriae\" (madre della patria).\nNell'ambito della nuova politica di tolleranza religiosa, nel 218 Mamea concesse un incontro ad Antiochia al patriarca cristiano Origene.\nMamea, nella sua veste di co-reggente, accompagn\u00f2 il figlio nelle campagne militari, secondo un costume incominciato da Giulia Domna, moglie di Settimio Severo. Ma adesso i ruoli si erano invertiti e Mamea di fatto controllava le decisioni del giovane imperatore. Mamea si rec\u00f2 quindi in oriente, per la campagna contro i Parti, e nelle province della Germania: fu proprio in questa occasione quando Alessandro e Mamea si trovarono a \"Mogontiacum\" (moderna Magonza) che alcune truppe si ribellarono e uccisero l'imperatore e la madre nella tenda imperiale. \nA Roma, nei Musei capitolini, si conserva un sarcofago marmoreo riferibile ad Alessandro Severo e alla madre, che in origine era posto nel grandioso mausoleo della famiglia imperiale, i cui resti sono oggi noti come Monte del Grano."}
{"id": "761586", "revid": "125741899", "url": "https://it.wikipedia.org/wiki?curid=761586", "title": "Taxxi 3", "text": "Taxxi 3 \u00e8 un film del 2003 diretto da G\u00e9rard Krawczyk ed \u00e8 il sequel di \"Taxxi 2\" (2000) sempre diretto da Krawczyk.\nTrama.\nUna banda di ladri che si fanno chiamare la \"Gang di Santa Claus\" sta provocando distruzione e caos, e la polizia non riesce a contrastarli: il commissario della polizia Gilbert \u00e8 distratto dalla presenza di un'affascinante giornalista cinese che sta scrivendo una storia sulla sua squadra. La moglie del detective Emilien, Petra, \u00e8 incinta, e il tassista Daniel \u00e8 nel bel mezzo di una crisi con la sua partner Lilly, a causa del fatto che abitano in un garage e lei pure sembra essere incinta. Dopo una serie di errori, nei quali i ladri sbaragliano la polizia pi\u00f9 volte, Daniel e il suo super-taxi entrano in azione. Emilien e Daniel trovano la banda, ma Emilien esagera nel controllare e viene catturato e legato ad una sedia.\nDaniel corre ad avvisare i compagni di polizia dell'agente per farli intervenire, mentre la reporter cinese si mostra ad Emilien e, per far passare il tempo e distrarlo, gli pratica del sesso orale. La donna si unisce all'ultima operazione di cattura della polizia per prendere la banda, poich\u00e9 il commissario Gilbert si \u00e8 dimostrato pi\u00f9 astuto e ha scoperto quale banca intendono rapinare; la reporter chiama i suoi compagni all'interno e, in cinese, li avvisa su come fare per scappare. Dopodich\u00e9 la ragazza prende un'auto della polizia. Daniel, che ha capito che lei c'entra qualcosa, la segue e fa in tempo a salvare Emilien da una gigantesca sfera per demolizioni prima che gli cada addosso. I due, sfruttando l'abilit\u00e0 sui motori di Daniel, deducono dov'\u00e8 diretta la banda e riescono a fermarli con la collaborazione degli uomini del padre di Lilly. Petra partorisce con Emilien ad assisterla; Daniel, nella sala d'attesa, chiede a Lilly di sposarlo.\nProduzione.\nCast.\nSylvester Stallone ha fatto un cameo all'inizio del film come passeggero del taxi. In questo terzo film della serie, lo stuntman impiegato durante le sequenze a bordo del taxi \u00e8 Jean Ragnotti, celebre pilota di rally italo-francese, mentre il gendarme che guida la Mitsubishi Lancer Evolution VII argento della polizia \u00e8 il pilota francese Jean-Louis Schlesser, vincitore della Parigi-Dakar per due volte consecutive (1999 e 2000); Schlesser era gi\u00e0 comparso in \"Taxxi 2\" nella scena iniziale, dove Daniel tenta di sorpassarlo durante un rally perch\u00e9 ha preso una delle sue solite \"scorciatoie\".\nAccoglienza.\nIncassi.\nCon un budget di $1.300.000, ha avuto un incasso totale di 65.497.208$.\nAltri media.\nDi \"Taxxi 3\" \u00e8 stato prodotto un videogioco ufficiale per PlayStation 2, localizzato nella sola lingua francese."}
{"id": "761600", "revid": "119849904", "url": "https://it.wikipedia.org/wiki?curid=761600", "title": "Getter Robot - The Last Day", "text": " \u00e8 una serie di 13 OAV pubblicati nel 1998 dalla Bandai Visual, basati sulla serie di manga e anime di \"Getter Robot\" creata da G\u014d Nagai e Ken Ishikawa. La serie \u00e8 stata originariamente pubblicata in Italia in formato VHS dalla Dynamic Italia in 6 volumi usciti tra il 1999 e il 2000, ed \u00e8 stata rieditata da Yamato Video il 28 giugno 2013 col titolo \"Change!! Shin Getter Robot~l'ultimo giorno del mondo\" in formato DVD-Video e Blu-ray Disc. Dal 16 gennaio 2013 \u00e8 trasmessa su Man-ga, canale 149 di Sky Italia.\nTrama.\nIn un futuro alternativo, la scienza ha scoperto ed \u00e8 riuscita ad utilizzare i Raggi Getter, una misteriosa forma di energia che sembra stimolare l'evoluzione. La Terra viene attaccata da una mostruosa razza di alieni mutaforma che rapidamente colonizzano la Luna. Dopo una violenta serie di scontri e complice l'utilizzo del super robot giapponese Getter Robot, alimentato a Raggi Getter, gli invasori vengono finalmente sconfitti. Ma alcuni strani avvenimenti iniziano ad accadere intorno al Professor Saotome, il maggiore esperto di Raggi Getter nonch\u00e9 costruttore del Getter Robot. Per prima cosa, la sua figlia primogenita, pilota di una delle unit\u00e0 che compongono il Getter Robot, muore in un misterioso incidente di volo. Poi lo stesso Saotome viene apparentemente assassinato da Ryoma Nagare, capitano della squadra di pilotaggio del Getter Robot. Passano 8 anni e Saotome improvvisamente ricompare, accompagnato da un nuovo modello di Getter Robot, ma questa volta sembra diventato nemico dell'umanit\u00e0 ed impegnato in un suo personale e contorto progetto. Contemporaneamente ricompaiono anche gli invasori, che avevano tramato nell'ombra sino a quel momento. L'intera squadra Getter viene mobilitata, compreso Ryoma Nagare, che ha passato 3 anni in un carcere di massima sicurezza."}
{"id": "761604", "revid": "104458", "url": "https://it.wikipedia.org/wiki?curid=761604", "title": "Marc Berthod", "text": "Biografia.\nBerthod proviene da una famiglia di grandi tradizioni nello sci alpino: il padre Martin e lo zio Ren\u00e9 furono elementi di spicco della nazionale svizzera negli anni settanta e anche la sorella Pascale fu una sciatrice di alto livello.\nStagioni 1999-2007.\nAttivo in gare FIS dal dicembre del 1998, ha esordito in Coppa Europa il 19 dicembre 2000 nel suo paese natale in discesa libera, classificandosi 128\u00ba. Ai Mondiali juniores di Tarvisio 2002 ha vinto la medaglia d'argento nello slalom speciale e il 4 gennaio 2003 ha esordito in Coppa del Mondo di sci alpino nello slalom gigante di Kranjska Gora, che non ha completato. Nella stessa stagione ha debuttato ai Campionati mondiali nella rassegna iridata di Sankt Mortiz, classificandosi 25\u00ba nella combinata e non completando lo slalom speciale, e ha vinto due medaglie ai Mondiali juniores del Brian\u00e7onnais: l'oro nello slalom speciale e il bronzo nella discesa libera.\nDopo aver partecipato ai Mondiali di Bormio/Santa Caterina Valfurva 2005 senza portare a termine nessuna delle gare cui ha preso parte (lo slalom gigante, lo slalom speciale e la combinata), ha esordito ai Giochi olimpici invernali a , gareggiando nelle medesime specialit\u00e0 e piazzandosi rispettivamente al 17\u00ba, al 14\u00ba e al 7\u00ba posto. Ha conquistato il primo podio in Coppa del Mondo il 30 novembre 2006 nella supercombinata di Beaver Creek, classificandosi al 2\u00ba posto. Il 7 gennaio seguente ha vinto la sua prima gara nel circuito, lo slalom speciale di Adelboden: partito con il pettorale numero 60 nella prima manche e qualificatosi in 27\u00aa posizione, Berthod ha mantenuto il primo posto durante tutta la durata della seconda manche. Tale vittoria fu particolarmente significativa per i colori elvetici perch\u00e9 in campo maschile la nazionale svizzera non vinceva una gara di Coppa del Mondo dal 30 gennaio 2004, quando Didier Cuche si era aggiudicato la discesa libera di Garmisch-Partenkirchen. Ai successivi Mondiali di \u00c5re 2007 Berthod ha vinto la medaglia di bronzo nella supercombinata e nella gara a squadre, si \u00e8 classificato 11\u00ba nello slalom gigante e non ha concluso lo slalom speciale.\nStagioni 2008-2016.\nNella stagione 2007-2008 ha vinto il classico slalom gigante della Chuenisb\u00e4rgli di Adelboden, suo secondo e ultimo successo in Coppa del Mondo (nonch\u00e9 ultimo podio), mentre nel 2009 ha partecipato ai Mondiali di Val-d'Is\u00e8re arrivando 10\u00ba nello slalom gigante e non completando lo slalom speciale. L'11 febbraio 2010 a Oberjoch \u00e8 salito per l'unica volta sul podio in Coppa Europa (3\u00ba in slalom gigante) e poco pi\u00f9 tardi ha disputato ai XXI Giochi olimpici invernali di , sua ultima presenza olimpica, piazzandosi 29\u00ba nello slalom gigante e non completando lo slalom speciale.\nL'anno dopo ai Mondiali di Garmisch-Partenkirchen \u00e8 stato 21\u00ba nello slalom gigante, mentre nella rassegna di Schladming 2013, suo congedo iridato, si \u00e8 classificato 25\u00ba nella supercombinata e non ha finito lo slalom gigante. Si \u00e8 ritirato al termine della stagione 2015-2016: la sua ultima gara in Coppa del Mondo \u00e8 stata la combinata disputata a Wengen il 15 gennaio, mentre l'ultima gara della carriera di Berthod \u00e8 stata la discesa libera di Coppa Europa del 27 gennaio a Davos; in entrambi i casi non ha completato la prova.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante\nSL = slalom speciale"}
{"id": "761605", "revid": "92723", "url": "https://it.wikipedia.org/wiki?curid=761605", "title": "Adolfo Azcuna", "text": "\u00c8 stato ammesso alla Corte Suprema delle Filippine dal Presidente delle Filippine il 24 ottobre 2002.\nBiografia.\nAzcuna ha guadagnato la sua laurea in diritto alla Scuola di Diritto Ateneo e ha completato gli studi post-laurea all'Universit\u00e0 di Salisburgo. Ha studiato diritto internazionale all'Ateneo dal 1967 al 1986, ed ha anche ingaggiato istruttori privati durante questo periodo.\nAzcuna \u00e8 stato eletto come delegato della Convenzione Costituzionale del 1971 rappresentando Zamboanga del Norte. Nel 1986, la presidente Corazon Aquino lo incaric\u00f2 di rappresentare la presente costituzione nella Commissione Costituzionale del 1986. Il presidente Aquino gli affid\u00f2 poi anche molti altri incarichi, come segretario, e come giudice al Consiglio Legale Presidenziale.\nNel 1991, Azcuna \u00e8 stato nominato senatore della Banca Nazionale delle Filippine."}
{"id": "761606", "revid": "122737688", "url": "https://it.wikipedia.org/wiki?curid=761606", "title": "Ermanno Stradelli", "text": "Le origini familiari.\nNasce da un'antica famiglia di notai della citt\u00e0 di Borgo Val di Taro (attualmente in provincia di Parma, all'epoca in provincia di Piacenza). Il padre, Francesco Stradelli, ricevette il titolo nobiliare di Conte da Maria Luigia d'Austria, duchessa di Parma, Piacenza e Guastalla poco prima della nascita del primogenito Ermanno.\nLa madre, Marianna Douglas Scotti di Vigoleno era contessa, di remota ascendenza scozzese. \nLa citt\u00e0 di Borgotaro (come era allora chiamata l'attuale Borgo Val di Taro) era la loro residenza signorile.\nIl 1\u00ba luglio 1862 nasce il secondogenito Angelo e il 23 ottobre 1865 nasce il terzogenito Alfonso Maria, che diverr\u00e0 gesuita. Ermanno Stradelli ebbe poi quattro sorelle: Bianca, sposata con il conte Alessandro Calciati Crotti, Antonietta, che si spos\u00f2 con il conte Giuseppe Cigala Fulgosi, entrambi piacentini, Luisa, sposata con il marchese Luigi Mereghi, di Jesi, e Gliceria, che spos\u00f2 il generale Francesco Santoro, di Firenze.\nLa giovinezza di Ermanno Stradelli viene bene descritta dallo storico brasiliano Lu\u00eds da C\u00e2mara Cascudo: \"Ermanno \u00e8 vivo, impetuoso, impulsivo, alacremente comunicativo. Compie gli studi ginnasiali nel collegio di Santa Caterina, a Pisa. Le letture predilette sono le narrazioni di viaggi, che gli evocavano lotte, misteri, la valentia fisica, lo stupore delle foreste vergini, dei deserti silenziosi, degli indio incomprensibili, degli animali favolosi\".\nInizi\u00f2 a studiare diritto a Siena ne 1873, studi interrotti l'anno successivo poco prima della partenza per l'Amazzonia . In seguito complet\u00f2 il corso solo nel 1886 all'Universit\u00e0 di Pisa, con la tesi di laurea in diritto internazionale dal titolo significativo \"Se le nazioni civili abbiano o no il diritto di appropriarsi dei territori occupati da popoli Barbari\", con relatore Carlo Francesco Gabba.\nLa partenza per l'Amazzonia.\nIl 25 aprile del 1878 Ermanno Stradelli chiede di dividere l'eredit\u00e0 del padre. Ha in animo di partire. Inizialmente pensa all'Africa, ma poi opta per l'America Latina\nDopo un anno, il 9 aprile del 1879, parte dal porto di Bordeaux (Francia) per il Brasile. Aveva 27 anni. Arriva a Bel\u00e9m, da qui prosegue per Manaus, dove sbarca alla fine di luglio.\nLa sua prima attivit\u00e0 \u00e8 sicuramente di fotografo. Aveva portato con s\u00e9 un'importante attrezzatura e si installa nel centro di Manaus, in Rua Marcilio Dias. Nel contempo frequenta i missionari francescani italiani, cercando di capire come potersi relazionare con gli indigeni. Durante il primo viaggio di esplorazione, nell'ottobre del 1879, perde tutta l'attrezzatura (geografica e fotografica) in un naufragio.\nComincia ad interessarsi subito alla lingua generale delle popolazioni indigene del bacino amazzonico, lo nheengatu. Nel luglio del 1880, navigando il Rio delle Amazzoni, conosce il Conte Alessandro Sabatini, che lo inizia allo studio della lingua indigena.\nLe esplorazioni del primo periodo.\nNel 1881 visita la zona del Rio Uaup\u00e9s, che era oggetto di studio del gruppo di studiosi di Manaus legati al botanico Jo\u00e3o Barbosa Rodrigues (Antonio Brandao Amorim, Maximiliano Jos\u00e9 Roberto e Barnardo da Silva Ramos). Maximiliano Jos\u00e9 Roberto, figlio di un indigeno Manao e di una indigena Tariana, negli anni successivi raccoglier\u00e0 per Stradelli la versione originale della leggenda di Yurupary. Il testo verr\u00e0 poi pubblicato nel bollettino della Reale Societ\u00e0 Geografica Italiana.\nNel 1882 fa parte della Commissione brasiliana delle frontiere con il Venezuela, comandata dal tenente colonnello Francisco Xavier Lopes de Araujo. Nello stesso anno Stradelli esplora il fiume Padauari. Nel giugno il gruppo percorre il Rio Branco fino al Rio Negro e da qui raggiungono Manaus.\nSempre nel 1882 viaggia per la seconda volta verso il rio Uaup\u00e9s, risalendo il fiume fino a Jauaret\u00e9-cachoeira. Torna a Manaus malato di malaria.\nNel 1883 percorre il rio Madeira e si ferma poi a Itacoatiara per curarsi della malaria. Qui riorganizza le prime voci raccolte per il suo vocabolario. Nel dicembre venne creato, da Barbosa Rodrigues, il museo botanico di Manaus.\nIl 14 febbraio del 1884 \u00e8 a Manaus, dove posa la prima pietra per la costruzione del teatro Amazonas, in qualit\u00e0 di rappresentante della ditta Rossi e fratelli, che si era aggiudicata la prima gara per la costruzione dell'opera.\nIl 29 marzo del 1884 parte come fotografo, con Barbosa Rodrigues, per una spedizione di pacificazione degli indigeni Crichanas. Stradelli e Barbosa Rodrigues risalgono il rio Jauaperi. Ritornano a Manaus il 16 aprile dello stesso anno. Nell'agosto del 1884 riparte per l'Italia.\nIl ritorno in Italia.\nTra il 1885 e il 1886 conclude il corso universitario di giurisprudenza a Pisa. Nel 1886 \u00e8 a Genova dove fa pratica forense presso lo studio dell'avvocato Orsini.\nNello stesso anno presenta al VI congresso internazionale degli americanisti di Torino i disegni dei petroglifici raccolti nel Uaup\u00e9s.\nNel gennaio del 1887 scrive alla Societ\u00e0 Geografica comunicando la sua imminente partenza per il Brasile.\nNel febbraio del 1887 riparte per l'Amazzonia dal porto vecchio di Marsiglia.\nIl secondo periodo in Amazzonia.\nIl 3 marzo del 1887 \u00e8 a Caracas, dove viene ricevuto dal presidente della repubblica Guzman Blanco. Il 3 aprile parte per Ciudad Bol\u00edvar. Nel luglio segue le orme di Humboldt a Porto Samuro, nella regione dell'Atur\u00e9s. Prosegue sul basso Vichada, affluente dell'Orenoco.\nProsegue la sua spedizione (alto Gua\u00ednia, Yavita, Cucu\u00ed, Vista Alegre) fino al febbraio 1888, quando ritorna a Manaus. \nL'11 maggio del 1888 parte per il Rio Branco accompagnando la commissione per le frontiere, arrivando nella regione \"S\u00e3o Marcos\", dove i fiumi Uraricoera e Tacutu cambiano nome. Nel dicembre dello stesso anno parte per il Rio Purus, raggiungendo il Rio Acre. Nella zona del Purus frequenta diversi villaggio dell'etnia Ipurin\u00e3. \nTra il 1890 e il 1891 compie il suo terzo viaggio nel Rio Uaup\u00e9s, accompagnato da Maximiano Jos\u00e9 Roberto. \nNel 1893 acquisisce la cittadinanza brasiliana. Il 22 agosto chiede l'iscrizione all'ordine degli avvocati.\nIl 29 giugno del 1895 \u00e8 nominato \"promotore pubblico\" (pubblico ministero) per il secondo distretto di Manaus.\nIl 24 settembre del 1895 \u00e8 trasferito a L\u00e1brea, nella zona del Rio Purus.\nNel 1897 torna brevemente in Italia, dove incontra la dirigenza della Pirelli per proporre l'avvio di un'impresa per l'estrazione del caucci\u00f9.\nTra il 1898 e il 1899 torna varie volte in Italia. Nell'agosto del 1899 ritorna a Manaus con la nave \"Re Umberto\" della compagnia di navigazione Ligure-Brasiliana.\nL'ultimo viaggio in Italia.\nNell'agosto del 1901 \u00e8 di nuovo in Italia. Il 10 novembre presiede una conferenza sull'Amazzonia presso la sala del Collegio romano (attuale sede del liceo Visconti di Roma; la sala delle conferenze \u00e8 oggi utilizzata come aula magna). Secondo la breve notizia dell'evento pubblicata sul bollettino della Societ\u00e0 geografica italiana, venne mostrata una mappa dell'Amazzonia di 6,5x4,5 metri. Poco dopo riparte per Manaus. Non torner\u00e0 pi\u00f9 in Italia.\nGli ultimi anni.\nNel 1904 partecipa ad una spedizione del governatore dell'Amazzonia Constantino Nery nella regione del Rio Branco. Nel 1910 pubblica il \"Vocabul\u00e1rios de L\u00ednguas faladas no Rio Branco\" .\nIl 18 novembre 1912 \u00e8 nominato promotore di giustizia a Tef\u00e9.\nNel gennaio del 1920 conclude la sua opera principale, il \"Vocabul\u00e1rio da L\u00edngua Geral, Portugu\u00eas-Nheengatu e Nheengatu-Portugu\u00eas\". I manoscritti arrivano a Max Fleiuss, segretario dell'Istituto storico geografico di Rio de Janeiro il 27 febbraio del 1922.\nIl 4 luglio 1923 \u00e8 esonerato dall'incarico di promotore pubblico, a causa dell'avanzare del morbo di Hansen, che lo aveva colpito gi\u00e0 da tempo. Poco dopo entra nel lebbrosario di Umirisal, alle porte di Manaus dove muore il 24 marzo 1926."}
{"id": "761617", "revid": "74173", "url": "https://it.wikipedia.org/wiki?curid=761617", "title": "Libert\u00e0 Dorata", "text": ""}
{"id": "761619", "revid": "73843", "url": "https://it.wikipedia.org/wiki?curid=761619", "title": "Ivan Ljubi\u010di\u0107", "text": "Figlio di padre croato e madre bosniaca (la citt\u00e0 dove \u00e8 nato si trova attualmente all'interno dei confini bosniaci), ha per\u00f2 acquisito la cittadinanza croata.\nAlto oltre 190\u00a0cm per 86\u00a0kg, destro, in carriera ha raggiunto il terzo posto della classifica mondiale dell'ATP. Nella sua carriera ha ottenuto premi per oltre dieci milioni di dollari.\nDal 2016 \u00e8 allenatore di Roger Federer.\nCarriera tennistica.\nEsperienze giovanili.\nGiovanissimo talento tennistico fin dalla fine degli anni ottanta, 'Ljubo' fu costretto nel 1993, a causa della guerra civile iugoslava, a fuggire in Italia iscrivendosi in un club di tennis a Moncalieri, vicino a Torino. Gareggi\u00f2 comunque con la maglia della nazionale croata di tennis alla Winter Cup (il torneo indoor a nazioni, ovvero l'omologo della Coppa Davis per gli under 16) del 1995.\nNel 1997 avvenne poi l'incontro decisivo della sua carriera con il maestro di tennis italiano di fama mondiale Riccardo Piatti, oltre ad esserlo stato anche dell'emergente Novak \u0110okovi\u0107 ed oltre a far parte del 'board' di maestri di tennis creato dalla F.I.T. - Federazione Italiana Tennis - per rilanciare lo sport in Italia).\nPrimi anni da professionista.\n'Liubo' diventa professionista nel 1998. Dopo alcune esperienze di rilievo, tra cui un lodevole terzo turno al torneo masters di Montecarlo del 1999, nel 2000 colleziona due semifinali e tre quarti di finale in alcuni tornei di terzo livello (ovvero dietro a quelli del Grande Slam ed a quelli Master Series). Nel 2001 vince finalmente il suo primo torneo a Lione, dopo aver sconfitto tennisti di grande rilievo come Gustavo Kuerten e Marat Safin. Nel 2002 chiude con la 49\u00aa posizione nella classifica mondiale ATP e con la 2\u00aa posizione nella classifica degli aces.\nLa consacrazione.\n\u00c8 con il 2004, e soprattutto col 2005 ed il 2006 per\u00f2 che 'Liubo' viene finalmente conosciuto ed apprezzato per le sue doti e per la sua tecnica. Nel 2004 conquista la semifinale nei tornei masters di Amburgo e di Madrid oltre ad altri ottimi piazzamenti. Nello stesso anno alle Olimpiadi di Atene conquista in coppia col connazionale Mario An\u010di\u0107 la medaglia di bronzo nel doppio.\nAncora meglio far\u00e0 nel 2005, quando oltre a vincere due finali di tornei di terzo livello, raggiunge la finale in altri sei, perdendo tre volte da Roger Federer, una da Rafael Nadal (finale del master series di Madrid) ed un'altra da Tom\u00e1\u0161 Berdych (finale del master series di Parigi indoor), chiudendo con la nona posizione nella classifica ATP. Da non dimenticare in questo stesso anno la sua straordinaria prestazione in Coppa Davis, dove erede di Goran Ivani\u0161evi\u0107 e sempre in coppia con Mario An\u010di\u0107, permetter\u00e0 alla Croazia la sua prima vittoria battendo, tra gli altri, gli Stati Uniti (memorabile vittoria di 'Liubo' contro il grande Andre Agassi in tre set), Russia e Slovacchia in finale.\nNel 2006 i pi\u00f9 importanti successi, con i quarti di finale agli Open d'Australia, semifinali al Roland Garros, terzo turno a Wimbledon e tante altre prestazioni nei tornei master series.\n'Liubo' ha raggiunto risultati di rilievo in diversi tornei e su diverse superfici. Considerando che negli ultimi due anni, in cui Ljubicic si \u00e8 definitivamente affermato, Roger Federer ha vinto 5 tornei dello slam su 8 e 8 tornei master series su 18, mentre Rafael Nadal 2/8 slam e 6/18 master series, si comprende che le mancate vittorie di 'Liubo' non sono determinate da suoi deficit tecnici ma dalla differenza che divideva e che divide attualmente Novak \u0110okovi\u010d, Roger Federer e Nadal da tutti gli altri.\nIl 21 marzo 2010 Ljubicic ha conquistato il titolo pi\u00f9 importante della sua carriera, vincendo l'ATP World Tour Masters 1000 di Indian Wells. Il tennista croato, dopo aver battuto negli ottavi Novak \u0110okovi\u0107, nei quarti Juan M\u00f3naco ed in semifinale Rafael Nadal, si \u00e8 aggiudicato il titolo battendo in finale Andy Roddick per 7-6(3), 7-6(5).\nRitiro e nuovi impegni.\nIl 15 aprile 2012, con la sconfitta contro il connazionale Ivan Dodig al primo turno del Monte-Carlo Rolex Masters, pone fine alla propria carriera agonistica. Subito dopo il ritiro ha iniziato a lavorare negli studi italiani di Sky Sport come opinionista tennistico, occupandosi dell'edizione 2012 del Torneo di Wimbledon.\nNel 2013, Ljubi\u010di\u0107 diventa dapprima il manager del quotato tennista ceco Tom\u00e1\u0161 Berdych e poi in giugno il nuovo allenatore del potente canadese Milos Raonic, che sotto la sua guida guadagna diverse posizioni nel ranking ATP. L'8 dicembre 2015 viene ingaggiato come coach da Roger Federer in sostituzione di Stefan Edberg. Con l'attivit\u00e0 di management ha seguito la carriera di altri tennisti di vertice, tra i quali Matteo Berrettini.\nNel 2021 fonda sull'isola croata di Lussino la Ljubicic Tennis Academy, con l'obiettivo di offrire a giovani talenti e a tennisti affermati la possibilit\u00e0 di allenarsi in un ambiente tranquillo. Nella sua accademia \u00e8 stato tra gli organizzatori del torneo Challenger Lo\u0161inj Open, inaugurato nell'ottobre 2021."}
{"id": "761622", "revid": "74173", "url": "https://it.wikipedia.org/wiki?curid=761622", "title": "Democrazia nobiliare", "text": ""}
{"id": "761623", "revid": "580", "url": "https://it.wikipedia.org/wiki?curid=761623", "title": "Lottologia", "text": "La lottologia \u00e8 un insieme di tecniche pseudoscientifiche usate per cercare di prevedere i numeri che verranno estratti nel gioco del lotto (o pi\u00f9 in generale dei vari giochi ad estrazione organizzati dallo Stato) nel tentativo di incrementare le proprie probabilit\u00e0 di vittoria. Tali pratiche sono molto varie e comprendono lo studio statistico delle passate estrazioni, l'interpretazione dei sogni o anche l'elaborazione di sistemi che fanno riferimento alla numerologia. Si tratta comunque di pratiche dal tutto prive di fondamenti matematici o scientifici in quanto ogni estrazione \u00e8 indipendente dalle precedenti e nessuna delle tecniche messe in pratica d\u00e0 al giocatore una probabilit\u00e0 di vincita maggiore rispetto all'utilizzare un pari numero di combinazioni numeriche casuali.\nMatematica e statistica.\nI metodi proposti dalla lottologia fanno impropriamente uso della statistica e della matematica per giustificare le proprie previsioni, basandosi su fraintendimenti o cattive interpretazioni del calcolo delle probabilit\u00e0, che semplicemente stabilirebbe che il primo numero ha 1 possibilit\u00e0 su 90 (numeri totali) di essere estratto, il secondo 1 su 89 e via dicendo, senza che precedenti estrazioni o altri fattori possano influenzare l'estrazione.\nIl lotto non \u00e8 un gioco equo, ma \u00e8 sbilanciato in favore del banco (in genere rappresentato dallo Stato), il quale usufruisce di un margine di vantaggio assicurato dal considerevole numero di giocate e dall'iniquit\u00e0 delle quote pagate come premio rispetto alla probabilit\u00e0 dell'estrazione predetta dal giocatore (ad esempio, l'estrazione di un numero ha probabilit\u00e0 1/18, ma la vincita non \u00e8 di 18 volte la posta, bens\u00ec solo 11,6).\nPertanto, anche se occasionalmente pu\u00f2 ottenere qualche guadagno (e in casi rari guadagni cospicui), a lungo termine il giocatore \u00e8 sempre perdente; in particolare, contrariamente a quanto usualmente affermato, la perdita media \u00e8 costante, indipendentemente dal metodo o sistema utilizzato per giocare.\nTuttavia, gli appassionati, per quanto attiene al gioco sui numeri \"ritardatari\", si basano sui precedenti della storia del lotto, pur travisando il senso di \"teoria dei grandi numeri\" (che implica il concetto di infinito e di calcoli aprioristici) e attribuendo evidentemente alle estrazioni una sorta di \"effetto memoria\", in realt\u00e0 assente.\nDi fatto, bench\u00e9 il ciclo medio matematico di un estratto sia di una uscita ogni 18 estrazioni (90 numeri: 5 numeri per ruota = 18), la serie storica registra che un ritardo medio-massimo per un estratto arriva alle 90 estrazioni, raramente oltre le 140 estrazioni, dieci volte soltanto ha superato le 180 e di queste solo due volte ha superato le 200 nei 135 anni di storia del lotto moderno: dal 1871 ad oggi un numero \u00e8 uscito con un ritardo di 201 estrazioni (l'8 a Roma, il 23 agosto 1941) e un altro con un ritardo di 203 (il 34 a Cagliari, il 1\u00ba aprile 2006).\nMetodi.\nDi seguito vengono descritti alcuni dei metodi pi\u00f9 utilizzati dai lottologi e una loro disamina statistica. Molte considerazioni si possono estendere anche ad altri giochi d'azzardo.\nRitardi.\nIl metodo pi\u00f9 popolare in lottologia consiste nello studio statistico dei numeri estratti, per determinare i \"ritardatari\", ovvero i numeri che non escono da pi\u00f9 estrazioni. Secondo i sostenitori di questo metodo, la legge dei grandi numeri assicura che a lungo termine tutti i numeri sono estratti con frequenza pressappoco uguale, pertanto eventuali numeri ritardatari devono necessariamente uscire in futuro con frequenza maggiore, per \"recuperare\" il ritardo accumulato e la minor frequenza di uscita. Puntando su tali numeri si avrebbe cos\u00ec una maggiore probabilit\u00e0 di vittoria.\nTale affermazione in realt\u00e0 confonde la frequenza \"assoluta\" di un dato numero (cio\u00e8 il numero di volte che \u00e8 stato estratto il numero stesso), con la frequenza \"relativa\" (ovvero il rapporto tra le estrazioni del numero e le estrazioni totali). Soltanto quest'ultima \u00e8 soggetta alla legge dei grandi numeri e tende a divenire uguale per tutti i numeri, mentre le frequenze assolute, che sono quelle effettivamente pagate dal banco, possono anche divergere.\nAd esempio, se dopo 100 lanci di una moneta sono uscite 40 teste e 60 croci, la teoria dei ritardi indica di puntare sulle teste per incrementare le proprie vincite; tuttavia, se dopo altri 900 lanci la situazione \u00e8 di 450 teste e 550 croci, le frequenze relative si sono avvicinate, come richiesto dalla legge di grandi numeri, ma nei 900 lanci supplementari il numero di croci uscite \u00e8 ancora superiore, come si vede meglio dallo schema disegnato sotto.\nLa teoria dei ritardi non tiene inoltre conto del fatto che ogni estrazione non ha memoria, ovvero il suo esito \u00e8 indipendente da quello delle precedenti estrazioni. Infatti il banco, come in ogni gioco di azzardo, pone la massima cura nel garantire le stesse probabilit\u00e0 di uscita a tutti i numeri, in quanto ogni vantaggio in favore di una qualsiasi sequenza ripetuta pu\u00f2 ridurre il suo margine di guadagno. L'equiprobabilit\u00e0 viene ottenuta attraverso numerosi accorgimenti, quali appropriate procedure di mescolamento e di estrazione dei numeri, frequente sostituzione e manutenzione del materiale usurato.\nSta di fatto che - nella lunga storia del lotto - esistono circostanze tali da indurre gli appassionati giocatori a \"scommettere\" sull'entit\u00e0 dei possibili \"ritardi\".\nDa questo elenco si nota come nella storia del Lotto, dal 1871 ad oggi, nessun numero abbia mai superato la soglia delle 203 estrazioni di ritardo, primato che appartiene al numero 34 sulla ruota di Cagliari, il quale ad aprile 2006 ha battuto il longevo record che apparteneva dal 1941 al numero 8 sulla ruota di Roma. Si tratta di un vero e proprio risultato straordinario, tenendo conto del fatto che il ciclo medio di un estratto \u00e8 di una uscita ogni 18 estrazioni (90 numeri: 5 numeri per ruota = 18).\nMartingala.\nUna variante della teoria dei ritardi consiste nella \"giocata progressiva\" (o \"martingala\"), che viene realizzata incrementando ad ogni giocata la posta puntata, di modo che in caso di vittoria la somma guadagnata superi tutte le perdite precedentemente subite; a questo punto la sequenza termina e il giocatore incassa il premio.\nNormalmente l'incremento della puntata \u00e8 calcolato in modo da garantire sempre lo stesso guadagno al termine di una sequenza vincente. Ad esempio, in un gioco che paga due volte la posta, la giocata progressiva consiste nel seguente metodo: giocare 1 \u20ac alla prima giocata; in caso di sconfitta, rigiocare nuovamente raddoppiando la propria puntata. Come si pu\u00f2 notare dalla tabella sottostante, la vittoria in qualunque momento comporta sempre la vincita di 1 \u20ac.\nIn generale l'incremento della posta \u00e8 dato dalla seguente formula:\ndove formula_2 rappresenta il coefficiente di cui vittoria stabilito nel gioco (ovvero il rapporto tra la somma incassata in caso di vittoria e la posta pagata).\nQuesto tipo di giocata tende a ottenere alte probabilit\u00e0 di ottenere piccole vincite contro basse probabilit\u00e0 di grandi perdite, anche se la \"speranza matematica\" (che esprime il guadagno o la perdita media ad ogni giocata) resta invariata. In matematica, il termine \"martingala\" (da cui ha preso il nome questo tipo di giocata) indica proprio processi caratterizzati dalla invariabilit\u00e0 nel tempo del rendimento atteso.\nLa filosofia alla base di questo metodo \u00e8 l'attesa di una estrazione favorevole, che prima o poi dovrebbe verificarsi, garantendo un guadagno sia pure limitato; in realt\u00e0, non ci sono limiti al possibile ritardo di un numero, e dato che il giocatore dispone di un capitale finito, una serie di sconfitte sufficientemente lunga lo porter\u00e0 a perdere tutto il proprio capitale, senza possibilit\u00e0 di alzare ancora la posta alla puntata successiva.\nSchemi come questi non tengono conto del concetto matematico di \"utilit\u00e0\": le somme guadagnate non hanno tutte lo stesso valore. Le piccole vincite, anche se frequenti, non sono in grado di modificare significativamente la condizione economica del giocatore, mentre una serie di sconfitte consecutive, anche se rara, pu\u00f2 portarlo alla rovina. La somma da giocare in caso di sconfitta aumenta infatti in progressione geometrica, divenendo presto molto grande e costringendo a rischiare poste altissime per ottenere vincite molto basse.\nSistemi.\nI \"sistemi\" sono costituiti da un insieme di giocate da effettuare in uno o pi\u00f9 estrazioni, su una o pi\u00f9 ruote. Spesso un sistema richiede molte giocate e un alto investimento, ed \u00e8 giocato raccogliendo le puntate di molti giocatori, che poi dividono l'eventuale premio. Esiste la convinzione diffusa che sistemi ricavati con metodi matematici consentano di migliorare le probabilit\u00e0 di vittoria, suffragata dalla statistica che le maggiori vincite storiche siano state realizzate da sistemisti. Questa statistica non tiene per\u00f2 conto del fatto che la gran parte delle giocate del lotto proviene da sistemi, per cui l'aumento di vittorie \u00e8 ottenuto al prezzo di investimenti pi\u00f9 grandi, mantenendo cos\u00ec il vantaggio del banco.\nMetodi cabalistici.\nI metodi cabalistici sono costituiti da una combinazione di metodi che mescolano considerazioni statistiche e tecniche tipiche della numerologia per ricavare i numeri da giocare. I metodi possono essere diversi, ma prevedono in generale la selezione di alcuni numeri a partire dalle estrazioni precedenti, e la generazione di altri numeri attraverso algoritmi pi\u00f9 o meno complicati, che possono prevedere ad esempio la somma delle singole cifre dei numero, o la ripetizione di una o pi\u00f9 cifre. Il termine \"cabalistico\" deriva dal fatto che gli algoritmi applicati traggono ispirazione da quelli adottati all'interno della cabala ebraica.\nPur basandosi su procedimenti matematici, gli algoritmi usati non hanno alcuna base statistica, e sono sovente considerati non validi dagli stessi lottologi.\nLa Smorfia.\nUn discorso a parte merita la Smorfia, che si basa sull'interpretazione dei sogni per stabilire quali numeri giocare; nei confronti di questa pratica non \u00e8 ovviamente possibile fare alcuna considerazione di tipo statistico, se non quella che ad oggi nessun metodo di questo tipo \u00e8 mai stato in grado di realizzare per lunghi periodi risultati superiori a quelle previsti teoricamente per estrazioni puramente casuali."}
{"id": "761627", "revid": "729019", "url": "https://it.wikipedia.org/wiki?curid=761627", "title": "Battaglia di San Quintino", "text": "La battaglia di San Quintino, combattuta il 10 agosto 1557 tra l'esercito francese e quello spagnolo insieme a contingenti savoiardi, fu un episodio determinante delle cosiddette guerre d'Italia combattute tra la Spagna e la Francia per il possesso dei territori italiani.\nStoria.\nLa battaglia fu combattuta in Piccardia il 10 agosto del 1557, presso la roccaforte di San Quintino che sbarrava all'esercito spagnolo la via di penetrazione pi\u00f9 rapida verso Parigi.\nL'esercito francese, comandato dal maresciallo Montmorency, fu schiacciato da quello spagnolo, comandato da Emanuele Filiberto. L'armata imperiale aveva ampi settori formati da reparti Piemontesi e Sabaudi. Aiutante di Campo del duca di Savoia fu il conte Carlo Manfredi Luserna d'Angrogna che due mesi prima aveva sconfitto i francesi a Cuneo. Tutti i cannoni francesi caddero in mano dell'esercito spagnolo, e lo stesso Montmorency fu fatto prigioniero.\nAlla battaglia parteciparono anche Ferrante I Gonzaga (che mor\u00ec il 15 novembre a seguito delle ferite riportate) e Alfonso Gonzaga, marchese di Castel Goffredo, che milit\u00f2 sotto le insegne spagnole.\nFilippo II di Spagna tuttavia non approfitt\u00f2 in pieno della vittoria, e due anni dopo firm\u00f2 la pace di Cateau-Cambr\u00e9sis senza essere riuscito a piegare definitivamente la Francia, ma comunque chiudendo definitivamente il periodo delle guerre d'Italia, dopo oltre sei decenni di battaglie.\nPer l'Italia le conseguenze pi\u00f9 importanti di questa battaglia e del successivo trattato di pace furono il riconoscimento e il consolidamento del predominio spagnolo sul territorio italiano, che dur\u00f2 fino agli inizi del XVIII secolo, nonch\u00e9 la restituzione ai Savoia dei loro territori, come premio per la vittoria ottenuta da Emanuele Filiberto."}
{"id": "761635", "revid": "729019", "url": "https://it.wikipedia.org/wiki?curid=761635", "title": "Glicogenosi", "text": "Le glicogenosi sono un gruppo di malattie metaboliche rare che colpiscono un bambino su 100.000 nati. Sono dovute alla carenza o al deficit funzionale di uno degli enzimi coinvolti nel metabolismo del glicogeno, il polisaccaride che funge da deposito e da riserva per le molecole di glucosio, che l'organismo utilizza prontamente in caso di bisogno di energia. Un accumulo di glicogeno nei tessuti (fegato, muscoli, rene, cervello) provoca gravi alterazioni organiche. Le persone affette da glicogenosi, non potendo utilizzare i propri depositi di zuccheri, sono costrette a mangiare continuamente sia di giorno sia di notte per evitare di cadere in ipoglicemia, con possibile insorgenza di convulsioni e coma, pertanto richiedono una continua e attenta sorveglianza.\nI difetti enzimatici alla base delle glicogenosi sono causati da errori del genoma, che si trasmettono per via ereditaria come fenotipo autosomico recessivo, tranne il tipo VIII, che si eredita come fenotipo recessivo legato al cromosoma X.\nAttualmente si conoscono otto forme di glicogenosi:\nX-linked: con un deficit dell'attivit\u00e0 fosforil-chinasica del fegato;\nautosomica: o con deficit dell'attivit\u00e0 fosforil-chinasica a carico di fegato e muscolo o con deficit dell'attivit\u00e0 fosforilasica del fegato.\nI tipi I, II, III sono le forme pi\u00f9 frequenti, coprendo pi\u00f9 del 90% dei casi. I soggetti affetti da glicogenosi devono alimentarsi almeno due volte durante la notte. Ci\u00f2 comporta un sonno non sereno n\u00e9 per loro n\u00e9 per i loro genitori o chi sta loro accanto. Per ovviare a ci\u00f2 pu\u00f2 essere utilizzata la nutrizione enterale notturna, che consente al piccolo di riposare serenamente. Ci\u00f2 richiede l'applicazione di un sondino naso-gastrico, cio\u00e8 un tubicino che attraverso la narice raggiunge lo stomaco del paziente. Il sondino va poi collegato con un raccordo a una pompa che spinge per tutta la notte una miscela di latti speciali, evitando in questo modo l'ipoglicemia.\nTerapia.\nPer curare la glicogenosi bisognerebbe correggere il difetto enzimatico della persona affetta da questa malattia. Ci\u00f2 \u00e8 attualmente impossibile perch\u00e9 la terapia genica \u00e8 ancora in fase sperimentale.\nCollegamenti esterni.\nL'Associazione Italiana Glicogenosi (A.I.G.), con sede ad Assago (Milano), sta cercando di reperire dei fondi per la ricerca anche grazie all'aiuto di alcuni benefattori."}
{"id": "761636", "revid": "767487", "url": "https://it.wikipedia.org/wiki?curid=761636", "title": "Evridiki", "text": "Cresciuta a Nicosia, pubblica il suo album di debutto nel 1991.\nHa rappresentato Cipro tre volte all'Eurovision Song Contest: nel 1992 con \"Tairiazoume\", nel 1994 con \"Eimai Anthropos kai Ego\", scritta come la precedente da suo marito Giorgos Theophanous e classificatasi anch'essa all'undicesimo posto nella manifestazione, e nel 2007 con \"Comme ci comme \u00e7a\", fermatasi in semifinale."}
{"id": "761638", "revid": "729019", "url": "https://it.wikipedia.org/wiki?curid=761638", "title": "Mura di Asti", "text": "Le mura di Asti sono state la pi\u00f9 grande opera edilizia della citt\u00e0 nel periodo comunale medievale.Partendo da alcuni punti fortificati gi\u00e0 presenti nel periodo romano e longobardo, il Comune tra il XII ed il XIV secolo, complet\u00f2 la costruzione di pi\u00f9 di 7 chilometri di mura suddivise in due recinti che cingevano completamente l'abitato cittadino.\nDi queste solamente la parte nord occidentale si \u00e8 conservata in modo continuativo fino ai giorni nostri. In altre zone della citt\u00e0 le mura sono state inglobate negli edifici od emergono solamente per piccoli tratti nel tessuto urbano della citt\u00e0.\nL'oppidum celtico-ligure e l'espansione romana.\nSecondo i testi antichi di Plinio \"il vecchio\" (\"Naturalis historia\") e Tolomeo (\"Geographia, III, 1\"), il primo insediamento fortificato fu costruito dalla trib\u00f9 celtico-ligure degli \"Statielli\", nella zona pi\u00f9 elevata della citt\u00e0, compresa tra il Castel Vecchio e il Castello dei Varroni (o Valloni).\nDopo la conquista romana, l'oppidum ligure fu emarginato, per l'espansione della colonia pi\u00f9 a valle su un territorio pianificato, pur tenendo conto del preesistente insediamento.\nLa perimetrazione e l'impianto romano condizion\u00f2 la forma della citt\u00e0 anche nelle fasi storiche successive. Ancora oggi l'arteria principale della citt\u00e0, la via maestra, (l'attuale Corso Alfieri), corrisponde all'asse portante del decumano massimo romano.\nDal tardo impero all'alto medioevo.\nIn seguito al deteriorarsi dell'impero, anche la citt\u00e0 di Asti sub\u00ec un progressivo degrado con una notevole contrazione demografica ed una riduzione del perimetro urbano. \u00c8 probabilmente di questo periodo (IV secolo) la costruzione della prima cinta muraria, in rapporto alle sempre pi\u00f9 frequenti invasioni barbariche.\nIl perimetro delle cosiddette mura di Onorio (\"moenia vindicis Hastae\"), citate da Claudiano nel suo \"Sextu consulatu Honorii Augusti\", era sicuramente inferiore all'antica estensione cittadina, limitato a salvaguardare la zona di maggior prestigio edilizio sorta ai lati del decumano massimo.\nLa Asti di Onorio era probabilmente una citt\u00e0 di circa 30 ettari di superficie, dalla forma allungata e poligonale che si estendeva da \"Via Cattedrale\" a nord, a \"Via Q. Sella\" a sud, da \"Via Varrone \" ad ovest, a \"Piazza Statuto\" ad est.\nIl periodo longobardo vede lo spostamento della zona di comando, nuovamente al Castel Vecchio.\nQuesto processo si consolida intorno al X secolo, quando la Chiesa assume anche il potere temporale della citt\u00e0. In questo periodo il Castel Vecchio diventa \"Castrum episcopi\".\nIl comune.\nIl XII secolo.\n La citt\u00e0, che era rimasta sostanzialmente priva di mura fino al XII secolo, con lo sviluppo ed il consolidamento dell'autorit\u00e0 comunale, aument\u00f2 anche le proprie risorse economiche e le capacit\u00e0 organizzative. Si dot\u00f2 di una recinzione con palizzate, terrapieni e fossati definita \u201csepes\u201d che delimitavano la citt\u00e0 e la isolavano dai pericoli esterni.\nNella Cronica di Ogerio Alfieri, egli racconta che nel 1280 la citt\u00e0 risultava cinta di belle mura nuove (il \"recinto dei nobili\"), con sobborghi esterni popolosi.\nQuesto primo recinto venne munito di porte fortificate da permettere le comunicazioni con l'esterno e di quattro castelli.\nLe porte.\nOggi, l'unica porta ancora presente in Asti \u00e8 quella di \"San Giuliano\", inglobata all'interno del Santuario della Madonna del Portone, ma un tempo tutto il perimetro murario era costellato da porte fortificate costantemente presidiate e sorvegliate.\nDue sono le porte pi\u00f9 antiche, costruite inglobando le porte del decumano romano e si trovavano infatti in corrispondenza dello sbocco orientale e occidentale della citt\u00e0.\nSi tratta della \"Porta Torre\", in corrispondenza della Torre Rossa nel Rione Santa Caterina, e della \"Porta Arco\" (o dell'Arco) allo sbocco della contrada Maestra in piazza Alfieri nel Rione San Secondo.\nTutte le altre porte furono edificate nel periodo medioevale.\nOgni porta aveva sopra l'architrave l'immagine di Maria, con a lato San Secondo e il Santo protettore del Rione o del Borgo a cui faceva capo quella porta.Da Porta Torre, procedendo verso sud in senso antiorario si incontravano:\nProcedendo da Porta Arco a nord in senso antiorario si incontravano:\nI castelli.\nI tre castelli pi\u00f9 antichi, insieme al quarto edificato nel periodo Visconteo dall'accorpamento di due precedenti fortificazioni, sono sorti come centro di potere e di controllo istituzionale nei vari periodi della storia di Asti.\nXIII e XIV secolo.\nNel XIII secolo, il periodo di maggior splendore del comune di Asti, avvenne il rifacimento delle fortificazioni cittadine.\nI lavori, che durarono quasi un secolo, consistettero nella costruzione di una cinta muraria che sostitu\u00ec il recinto delle \"Sepes\", e nella costruzione di una seconda cerchia pi\u00f9 esterna, nella zona meridionale ed a levante della citt\u00e0, per inglobare e proteggere i popolosi sobborghi, ricchi di botteghe artigiane e laboratori manifatturieri sviluppatisi a ridosso della citt\u00e0.\nA nord il Castel Vecchio fu collegato al circuito murario, ed a est il fronte fortificato fu avanzato fino a comprendere la chiesa e la zona di Piazza S. Secondo, costruendo una porta in corrispondenza dell'attuale Via Garibaldi denominata \"Porta Cantarana\".\nIl recinto dei nobili.\nLa prima cerchia di mura pi\u00f9 interna, definita il \"recinto dei nobili\", racchiudeva gli spazi del potere della citt\u00e0 (Il Palazzo del Comune, Il complesso del Duomo, la Collegiata di San Secondo, il tribunale, il palazzo notarile) e le torri e case-forti delle famiglie nobili astigiane.\nLa cinta muraria comprendeva cortine in muratura intervallate da torri di raccordo.\nLe mura erano costruite in laterizio con un articolato sistema architettonico, ancora visibile in alcuni tratti superstiti.\nI segmenti delle mura, visibili ancora in alcune parti della citt\u00e0, erano costruiti con mattoni pieni e coronati da merlatura a coda di rondine.Sul lato interno della cortina sono ancora visibili alcuni camminamenti di ronda che collegavano i tratti delle mura alle torri di raccordo. Un tempo le cortine si elevavano per circa 10 metri fuori del terreno. Oggi sono ancora visibili tratti di cortine con sviluppo di 3 metri.\nLe cortine appoggiano su archi di altezza di circa 6 metri, un tempo completamente interrati e rinforzati da terrapieni e materiali inerti. Questi terrapieni, in alcuni tratti della cinta muraria, furono parzialmente asportati negli anni '30 del XX secolo, per dar vita alla \"passeggiata archeologica\".\nGli archi poggiano su pilastri in cotto a sezione quadrata, a loro volta sostenuti dai plinti delle fondazioni.\nSul finire del Trecento, con l'avvento delle armi da fuoco, le torri di raccordo, che si elevavano per quasi 20 metri dal terreno, furono abbassate all'altezza delle cortine e dotate di un tetto di copertura.\nIl recinto dei borghigiani.\nLa costruzione della seconda cerchia di mura pu\u00f2 essere considerata l'ultima grande opera edilizia del periodo comunale astigiano.\nTra l'XI secolo e il XIII secolo la citt\u00e0 di Asti quadruplic\u00f2 la superficie cittadina, espandendosi verso sud lungo la via che conduceva al fiume Tanaro.Anche la zona a levante della citt\u00e0 sub\u00ec un incremento urbanistico e topografico, con la costruzione del palazzo del Comune, la Collegiata di San Secondo e lo sviluppo della piazza prospiciente quale centro politico e commerciale della citt\u00e0.\nLa situazione politica di Asti all'inizio del XIV secolo, contrassegnata da continui scontri bellici, favor\u00ec la completa revisione e sviluppo di una seconda cortina muraria a difesa dei sobborghi nati fuori le mura della citt\u00e0.\nNel memoriale di Guglielmo Ventura si legge che nel 1319 le milizie di Marco Visconti riuscirono a penetrare in citt\u00e0 mediante la distruzione degli spalti presso Monterainero e, in un documento del 1332, si citano alcuni terreni \"extra murum burgorum\", \u00e8 quindi probabile collocare la nascita della seconda cerchia (detta recinto dei borghigiani) tra il 1320 ed il 1330.\nDi questa seconda cerchia, non rimangono tracce, distrutta durante l'espansione urbanistica della citt\u00e0 tra XIX secolo e XX secolo.\nSecondo i documenti e le raffigurazioni della citt\u00e0 di Asti che ci sono pervenute, il recinto dei borghigiani era costituito da cortine pi\u00f9 basse raccordate da torri quadrangolari anch'esse pi\u00f9 basse ed in numero minore.\nLa comunicazione con l'esterno era permessa tramite la costruzione di quattro porte:\nVerso il primo quarto del Cinquecento, durante l'occupazione spagnola, il presidio militare decise, nell'ambito del rifacimento delle fortificazioni cittadine, di aprire una nuova porta (denominata \"Porta di San Rocco\"), che mise in comunicazione il Borgo di San Rocco con l'esterno.\nI Visconti ed i Savoia.\nNel XIV secolo, la signoria viscontea aument\u00f2 e complet\u00f2 le fortificazioni della citt\u00e0 con la costruzione a sud in corrispondenza del \"curriculum\", una vasta area demaniale utilizzata fino ad allora per la corsa del Palio,della cittadella, che inglob\u00f2 due fortificazioni preesistenti, raccordandole tramite uno spazio murato, con all'interno alcuni edifici.\nScopo di questa opera non fu solo quello di controllare il potere economico e commerciale della citt\u00e0, essendo molto vicino all'area di Piazza San Secondo, ma anche quello di aumentare l'assetto difensivo di un importante avamposto militare nel territorio visconteo.\nDei due castelli formanti la Cittadella, il primo pi\u00f9 interno, verso via Garibaldi (nel Rione San Secondo), era detto \"Castello nuovo verso la Piazza San Secondo\". L'altro, all'altezza dell'attuale via San Quirico (nel Rione San Paolo) era detto \"Castello nuovo verso Tanaro\".\nIn uno degli edifici interni abitava il Vice-governatore della citt\u00e0 e ogni castello era retto da un castellano.\nVerso il primo quarto del Cinquecento, durante l'occupazione spagnola, il presidio militare apr\u00ec una nuova porta, che permise alla zona sud-ovest della citt\u00e0 di comunicare con l'esterno attraverso la strada che portava ad Alba.\nLa porta, che in un primo tempo fu denominata \"Porta Nuova\", nella prima met\u00e0 del Seicento prese il nome di \"Porta San Rocco\", di competenza delle \"Ventine\" di \"S. Anna\" e di \"San Rocco\". Il nuovo accesso era direttamente in comunicazione con il ponte sul torrente \"Borbore\" e tramite questo, comunicava con il borgo dei \"SS.Apostoli\". \n\"Antonio di Leyva\", per conto dell'imperatore Carlo V, distrusse molti sobborghi della cintura cittadina recuperandone il materiale per edificare bastioni e fortificazioni nella zona sud della citt\u00e0. Di particolare importanza era la fortificazione verso il fiume Tanaro detta \"Bastione dei tedeschi\".\nNel 1663, per aumentare la difesa in questa zona, venne anche costruita la \"Nuova Cittadella \", un complesso difensivo votato alla fortificazione della zona del Tanaro.L'intera cittadella fu demolita per\u00f2 nell'ultimo quarto del XVII secolo.\nNel 1616, nei pressi del castello di Monterainero, Carlo Emanuele I di Savoia fece edificare una fortificazione, detta Forte di San Pietro o \"Fortino\", per opporsi alle continue scorribande delle truppe spagnole.Il forte venne definitivamento abbattuto da Napoleone nel 1810.\nTra il XVII e il XVIII secolo, le continue guerre tra i Savoia ed i gallo-ispanici per la conquista della citt\u00e0, portarono alla distruzione di molte costruzioni difensive.\nNei disegni raffiguranti la pianta della citt\u00e0 di Asti tra il 1742 ed il 1747, il Castelvecchio \u00e8 l'unico importante elemento difensivo ancora rimasto dopo l'abbattimento delle due cittadelle.\nEmanuele Tesauro, nel 1650, panegerista di casa Savoia, nel suo \"Memorie istoriche della nobilissima Hasta Pompeia oggi detta citt\u00e0 di Asti\" cos\u00ec descrive le fortificazioni astesi prima del parziale abbattimento:\nLe mura oggi.\nIl vasto ed articolato perimetro murario della citt\u00e0 di Asti non permise ai Savoia di poterlo migliorare durante i secoli. La spesa sarebbe stata troppo onerosa. Questo, se da un certo punto di vista non fece evolvere la citt\u00e0 a piazzaforte militare come avvenne per esempio con Chivasso o Savigliano, dall'altro lato, preserv\u00f2 discretamente le mura medievali fino al XIX secolo.\nAll'inizio dell'Ottocento, il recinto dei Borghigiani venne abbassato ed utilizzato come sostegno di viali alberati di circonvallazione, simili agli attuali baluardi lucchesi o ferraresi.\nTra Ottocento e Novecento, complice un'espansione urbanistica selvaggia, avvenne la distruzione della forma urbis medievale della citt\u00e0 che era passata pressoch\u00e9 indenne attraverso i secoli.\nNel 1932 il Comune acquist\u00f2 la fascia di bastioni adiacenti alle mura compresa tra Piazza Lugano (porta S.Lorenzo) ed il bastione della Maddalena (nelle vicinanze della Torre dei Valloni) \"...cos\u00ec conservate alla ammirazione dei posteri e contribuiscono a dare pittoresco aspetto ad una zona dove la citt\u00e0 si va ogni giorno abbellendo ed \u00e8 meta preferita come pubblica passeggiata\".\nQuesto tratto di mura che prosegue fino in piazza S.Caterina (porta Torre) \u00e8 quello giunto fino ai giorni nostri.\nNel 2002, con il finanziamento della Commissione bilancio della Camera furono iniziati i lavori di restauro delle antiche mura di Asti nel tratto della passeggiata di Viale dei Partigiani e del parco omonimo. In questi anni sono stati apportati lavori di consolidamento, di intervento di restauro conservativo, consolidamento statico e riqualificazione funzionale della zona."}
{"id": "761639", "revid": "224230", "url": "https://it.wikipedia.org/wiki?curid=761639", "title": "Pace di Vienna", "text": ""}
{"id": "761640", "revid": "682087", "url": "https://it.wikipedia.org/wiki?curid=761640", "title": "Odontotecnico", "text": ""}
{"id": "761650", "revid": "74801", "url": "https://it.wikipedia.org/wiki?curid=761650", "title": "Ai Wu", "text": "La sua produzione pi\u00f9 significativa si colloca negli anni della guerra antigiapponese, con i volumi autobiografici \"La mia infanzia\", \"La mia giovinezza\" e numerosi racconti e romanzi che descrivono la dura vita dei contadini. Dopo la guerra si \u00e8 ispirato alla nuova realt\u00e0 dell'industrializzazione narrando nel romanzo \"Acciaio di buona tempra\" (1958) una vicenda esemplare ambientata in una acciaieria."}
{"id": "761654", "revid": "327773", "url": "https://it.wikipedia.org/wiki?curid=761654", "title": "Gratinatura", "text": "La gratinatura \u00e8 un tipo di cottura che consente di ottenere un piatto ben croccante in superficie e non troppo asciutto all'interno, ottenendo un mix piacevole di sensazioni al palato.\nPreparazione.\nPer ottenere ci\u00f2 \u00e8 necessario far raggiungere alla pietanza una temperatura abbastanza elevata, solitamente oltre i 180 \u00b0C, condizione in cui si verificano delle reazioni dette di \"Maillard\", nel minor tempo possibile.\nI risultati migliori si ottengono usando un buon forno a convezione, precedentemente scaldato, meglio ancora un attrezzo pi\u00f9 professionale detto \"salamandra\", e coprendo la superficie dei cibi, specialmente quelli che contengono pi\u00f9 acqua, con preparazioni \"gratinanti\" a base di formaggio, o pane grattugiato aromatizzato, e del grasso di cottura, olio o burro.\nLa gratinatura si ottiene cospargendo degli alimenti, quali pesce, verdure con un composto chiamato \"gratin\" fatto con pane grattato, olio, prezzemolo. Viene cosparso sugli alimenti poi infornato fino ad ottenere una colorazione dorata.\nInvece per paste, lasagne ecc. gli alimenti vengono cosparsi di grana grattugiato e fiocchetti di burro poi posti in forno."}
{"id": "761655", "revid": "1498232", "url": "https://it.wikipedia.org/wiki?curid=761655", "title": "Pentax K10D", "text": "La Pentax K10D \u00e8 una fotocamera digitale reflex semi-professionale distribuita sul mercato italiano a partire dall'autunno 2006.\n\u00c8 stata sostituita nel 2008 come modello di punta della serie K dalla sorella maggiore K20D.\nFra le particolarit\u00e0 che caratterizzano la K10D sono da citare il sistema di riduzione del mosso (SR: Shake Reduction), che si basa su un sensore mobile, cosa che permette di stabilizzare qualsiasi ottica venga montata, e la tropicalizzazione. Il meccanismo di SR viene utilizzato anche per scuotere via la polvere dal sensore.\nInteressanti anche la possibilit\u00e0 di combinare pi\u00f9 esposizioni e la notevole compatibilit\u00e0 con ottiche manuali.\nI modi di esposizione sono:"}
{"id": "761660", "revid": "767487", "url": "https://it.wikipedia.org/wiki?curid=761660", "title": "K\u014dnstantinos Christoforou", "text": "Ha rappresentato il suo paese tre volte all'Eurofestival. La prima volta nel 1996 con \"Mono Yia Mas\" che si classifica al nono posto.\nLa seconda volta nel 2002 come parte del gruppo musicale One con \"Gimme\", scritta dal compositore cipriota George Theofanous, e raggiunge il sesto posto. Nel 2005 si \u00e8 classificato diciottesimo con la canzone scritta da lui, \"Ela Ela\" e cantata assieme ad Elena Patroklou."}
{"id": "761662", "revid": "116493109", "url": "https://it.wikipedia.org/wiki?curid=761662", "title": "Venturimetro", "text": "Il venturimetro o tubo di Venturi \u00e8 uno strumento che serve a misurare la portata di una condotta. Questo strumento sfrutta l'effetto Venturi e prende il nome proprio dal fisico Giovanni Battista Venturi. Calcola la velocit\u00e0 media del fluido partendo dalla relazione esistente tra questa grandezza e la pressione (illustrata dall'effetto Venturi). Dalla velocit\u00e0 \u00e8 poi facile calcolare la portata volumetrica, essendo legate dalla relazione:\nformula_1\ndove:\nComposizione e utilizzo del venturimetro.\nIl venturimetro si compone di due rami: il primo convergente (effusore) e l'altro divergente (diffusore). Questo strumento, attraverso una diminuzione della sezione della condotta, provoca l'accelerazione del fluido. Infatti, a causa della proporzionalit\u00e0 inversa che lega la velocit\u00e0 alla sezione della condotta, a portata costante una diminuzione della sezione provoca un aumento della velocit\u00e0.\n\u00c8 importante, nella progettazione e costruzione di un venturimetro, fare molta attenzione ad evitare il fenomeno della cavitazione. La diminuzione di pressione all'interno della sezione contratta, infatti, non deve mai portare la pressione interna del liquido al di sotto della tensione di vapore del liquido stesso, perch\u00e9 la cavitazione pu\u00f2 provocare notevoli danni alla condotta.\nPer evitare questi problemi, i venturimetri sono costruiti per funzionare all'interno di una ben definita gamma di portate: se la portata \u00e8 troppo piccola non si hanno valori accettabili in termini di approssimazione, se la portata \u00e8 troppo grande si genera il fenomeno della cavitazione con le relative conseguenze negative.\nIl venturimetro si compone anche di un manometro differenziale, che misura la differenza di pressione prima del tratto convergente e subito dopo, cio\u00e8 nella sezione contratta della condotta.\nSupponendo che il fluido sia incomprimibile, il tratto di condotta orizzontale, il flusso stazionario, l'integrazione dell'equazione di Bernoulli sulla medesima linea di flusso risulta:\nformula_2\ndove: \"v\"1 e \"v\"2 sono le velocit\u00e0 nella sezione 1 (prima del tratto convergente) e 2 (nella sezione contratta), \"p\"1 e \"p\"2 le pressioni nelle due sezioni, \"g\" rappresenta l'accelerazione di gravit\u00e0 e \"\u03c1\" la densit\u00e0 del liquido.\nDa questa formula, naturalmente, si ha:\nformula_3\nDa qui, conoscendo la relazione che lega la portata alla velocit\u00e0, possiamo scrivere:\nformula_4\nDove \"A\"1 e \"A\"2 sono le aree delle due sezioni considerate. \u00c8 importante notare che alla portata \"Q\" non sono stati inseriti i pedici relativi alle due sezioni perch\u00e9 le due portate sono uguali per l'equazione di continuit\u00e0. Se le due portate fossero diverse, infatti, significherebbe che una parte della massa sia stata immessa o espulsa (vedi teorema della divergenza) nel tratto compreso tra le due sezioni.\nDa qui, tramite semplici passaggi matematici, definendo un parametro costante \"K\", si arriva alla determinazione della portata \"Q\":\nformula_5\nformula_6\nChe per esteso, si pu\u00f2 scrivere:\nPerdita energetica.\nIl tubo di venturi \u00e8 una strozzatura nel condotto in pressione, per la quale si hanno delle perdite di carico. Queste perdite di carico sono paragonabili a quelle presenti in un brusco allargamento di un circuito industriale. Le perdite di carico tra una sezione e l'altra sono:\nDimostrazione.\nSi considera il principio della quantit\u00e0 di moto:\nDove:\nChe diventa:\nSapendo che:\nformula_15\nformula_16\nformula_17\nScrivendo la differenza dell'energia come differenza dell'equazione di Bernoulli:\nformula_18\nMa consideriamo il dislivello nullo, quindi possiamo scrivere:\nformula_19\nSapendo che dall'equazione globale dell\u2019equilibrio idrodinamico in condizioni di moto permanente si ha formula_20 e che formula_21 ne segue:\nformula_22\nformula_23\nQuest'ultima \u00e8 conosciuta anche come \"formula di Borda\"."}
{"id": "761664", "revid": "1048993", "url": "https://it.wikipedia.org/wiki?curid=761664", "title": "Antonello Grimaldi", "text": "Biografia.\nAppartenente alla nobile famiglia italiana dei Grimaldi. Laureato in Giurisprudenza nell'ateneo della sua citt\u00e0 natale, nel 1981 si trasferisce a Roma dove frequenta la Scuola di cinema Gaumont. Successivamente ha insegnato Storia dello Spettacolo all'Accademia delle Belle Arti di Sassari. Nel 1983 ha preso parte al film a episodi \"Juke-Box\". Ha esordito con un lungometraggio dal titolo \"Nulla ci pu\u00f2 fermare\" del 1990. Nel 1995 dirige un nutrito cast in \"Il cielo \u00e8 sempre pi\u00f9 blu\". \nNel 1998 \u00e8 \u201cCollaboratore alla regia\u201d nel film di Luciano Ligabue \"Radiofreccia\", dove compare anche (non accreditato) nei panni di un carabiniere quando viene ritrovato il corpo di Freccia.\nNello stesso periodo lavora come attore in \"Ecco fatto\" e \"Come te nessuno mai\" di Gabriele Muccino e nel discusso \"Guardami\", di Davide Ferrario, presentato a Venezia nel 1999. Nello stesso anno dirige Claudio Bisio in \"Asini\", seguito nel 2000 da \"Un delitto impossibile\" e nel 2008 da \"Caos calmo\", tratto dall'omonimo romanzo di Sandro Veronesi ed interpretato da Nanni Moretti. Nel 2019 ritorna al cinema dopo undici anni con la commedia \"Restiamo amici\", tratta dal romanzo \"Si pu\u00f2 essere amici per sempre\" di Bruno Burbi e interpretata principalmente da Michele Riondino, Alessandro Roja e Violante Placido."}
{"id": "761665", "revid": "287204", "url": "https://it.wikipedia.org/wiki?curid=761665", "title": "Intercomunalit\u00e0 della Francia", "text": "In Francia, il termine intercomunalit\u00e0 designa la possibilit\u00e0 per i comuni di esercitare in comune determinate competenze.\nForme d'intercomunalit\u00e0 in Francia.\nLe istituzioni pubbliche di cooperazione intercomunale.\nLe istituzioni pubbliche di cooperazione intercomunale (EPCI) costituiscono la forma \"istituzionale\" dell'intercomunalit\u00e0. Si distinguono:\nLe forme contrattuali che legano i paesi alle collettivit\u00e0 e allo Stato.\nLe forme contrattuali che legano i paesi costituiti da un progetto di sviluppo comune con le intercomunalit\u00e0, i dipartimenti, le regioni o anche lo Stato sono:\nSviluppo storico dell'intercomunalit\u00e0.\nDalla legge del 12 luglio 1999 detta \"legge Chev\u00e8nement\", i \"distretti\" (creati nel 1959 per le citt\u00e0 e il 1970 in campo rurale) e le \"comunit\u00e0 cittadine\"(create nel 1992 dalla legge ATR ma che hanno dato luogo a soltanto 5 istituzioni) sono state trasformate in comunit\u00e0 di comuni, comunit\u00e0 di agglomerazione o comunit\u00e0 urbane. L'atto II della decentralizzazione (legge dell'agosto 2004) aggiunge la possibilit\u00e0 di fondere i gruppi comunali per razionalizzare la carte intercomunale.\nLa prima Comunit\u00e0 Francese di Comuni viene creata nel 1992 nella Val d'Oust, nel Morbihan. Michel Gu\u00e9guan, primo presidente della struttura, \u00e8 anche il portatore dell'intercomunalit\u00e0 in Francia e in Europa (in particolare dell'est).\nL'Assemblea Francese delle comunit\u00e0 \u00e8 la federazione nazionale delle comunit\u00e0. Dalla sua creazione nel 1989 da parte di Marx CENSI, sindaco di Rodez e Presidente della Comunit\u00e0 di Agglomerazione del Grand Rodez, l'AdCF si \u00e8 dedicata a promuovere il movimento intercomunale e a difendere gli interessi delle intercomunalit\u00e0. Negli ultimi anni, essa ha apportato un contributo ai grandi dibattiti riguardanti l'organizzazione territoriale francese.\nNel 1\u00ba gennaio 2007, esistono 2.588 istituzioni pubbliche di cooperazione intercomunale (EPCI) a fiscalit\u00e0 propria, raggruppanti il 91,5% dei comuni (33.400), ovvero quasi 400 in pi\u00f9 rispetto al 2006, e il 90,8% della popolazione, ovvero 54,5 milioni di abitanti:\nDa qualche anno, in Francia, per mezzo dell'intercomunalit\u00e0 il raggruppamento di comuni \u00e8 all'origine di un tassamento della popolazione delle societ\u00e0 di economia mista attive nel paese.\nLa recente rimessa in discussione del fenomeno intercomunale.\nNel luglio 2005, il rapporto del deputato Herv\u00e9 Mariton steso a nome della commissione di inchiesta sull'evoluzione della fiscalit\u00e0 locale dell'Assemblea nazionale, dimostra che \u00ab la cooperazione intercomunale sarebbe un significativo fattore di aumento dei tassi di imposte locali in Francia \u00bb. Oltre ad un innegabile impatto sui tassi di pressione fiscale accumulati, il rapporto denuncia la spirale inflazionista dei trasferimenti di personale, il mantenimento di posti in doppio tra comune e intercomunalit\u00e0, cos\u00ec come le spese \u00ab voluttuarie \u00bb di alcune strutture intercomunali.\nIn linea con tale rapporto, un'altra iniziativa parlamentare \u00e8 venuta a confermare tale accertamento. Nel loro \"Libro nero dell'intercomunalit\u00e0\", pubblicato nel settembre 2005, i deputati Patrick Beaudouin e Philippe Pemezec affermano che l'intercomunalit\u00e0 ed essenzialmente il quadro apportato dalla legge Chev\u00e8nement \u00e8 una grave fonte di insicurezza giuridica. Infatti, la frontiera tra la competenza comunale e la competenza intercomunale non \u00e8 mai chiaramente definita. Pi\u00f9 precisamente, gli autori constatano:\nPer gli autori, \u00ab la legge Chev\u00e8nement ha favorito la moltiplicazione delle strutture intercomunali ma le sue incoerenze hanno generato numerosi eccessi \u00bb.\nIl Ministro delle collettivit\u00e0 locali in esercizio nel 2005 conclude pertanto che \u00ab tutti questi rapporti, che provengano da istituzioni o da eletti della nazione, condividono la stessa diagnosi, quella di una \"crisi di crescita\" dell'intercomunalit\u00e0 \u00bb.\nIl particolare rapporto pubblico della Corte dei conti sull'intercomunalit\u00e0 in Francia del 23 novembre 2005, sottolinea inoltre alcune carenze del sistema intercomunale ed esige in particolare una migliore definizione dei perimetri intercomunali ed una semplificazione della carta intercomunale. Durante la presentazione di tale rapporto, Philippe Seguin, primo Presidente della Corte dei conti constata cos\u00ec che se l'intercomunalit\u00e0 \u00e8 \u00ab un innegabile successo quantitativo, la situazione non \u00e8 pienamente soddisfacente sul piano qualitativo \u00bb."}
{"id": "761674", "revid": "1044758", "url": "https://it.wikipedia.org/wiki?curid=761674", "title": "Eliseo (profeta)", "text": "\u00c8 considerato uomo saggio e profeta anche dalla religione islamica presso la quale \u00e8 chiamato Al-Yasa.\nRacconto biblico.\nEliseo era figlio di Saf\u00e0t, da Abel-Mecol\u00e0, divenne discepolo di Elia, dopo che questi aveva ricevuto una profezia sul Monte Oreb (Sinai) nella quale Dio gli diceva appunto di aver scelto Eliseo come suo erede spirituale. Lungo la via dal Sinai alla citt\u00e0 di Damasco, Elia incontr\u00f2 Eliseo che stava arando con dodici paia di buoi e conduceva la dodicesima coppia. Elia lo raggiunse e gli pose il suo mantello sulle spalle, in segno di presa in carico della sua persona. Poi Eliseo prese un paio di buoi, li uccise e li macell\u00f2; ne fece cucinare la carne con il fuoco acceso dalla legna del giogo; quindi ne offr\u00ec da mangiare al suo popolo. Cos\u00ec Elia adott\u00f2 Eliseo come un figlio e lo invest\u00ec del suo ruolo profetico (l'evento viene datato come circa quattro anni prima della morte del re d'Israele \u00c0cab). Eliseo fu il principale discepolo di Elia, finch\u00e9 quest'ultimo non fu rapito in cielo, sopra un cocchio fiammeggiante, mentre percorreva la strada per G\u00e8rico.\nGrazie al prodigioso mantello di Elia, che egli aveva fatto in tempo a far cadere, Eliseo attravers\u00f2 il fiume Giordano e giunse a G\u00e8rico dove fu riconosciuto come il vero erede di Elia. In questa citt\u00e0 comp\u00ec il miracolo di guarire con del sale e dell'acqua la sua terra arida.\nDopo il transito a Bethel, dove la popolazione adorava un vitello d'oro, Eliseo fu schernito da un gruppo di ragazzi che lo sfidarono a seguire in cielo Elia dicendo \"sali calvo\" . Egli li maledisse per tale offesa e Dio fece apparire due orse, sbucate dalla foresta, che massacrarono 42 fanciulli tra coloro che avevano osato prendersi gioco del profeta. \nOltre ai due miracoli sopracitati Eliseo ne comp\u00ec altrettanti durante la sua vita. I racconti biblici narrano che il profeta oper\u00f2 come uomo compassionevole, pronto a venire in aiuto dei poveri. Si narra della vedova di uno dei figli dei profeti che rimasta povera e in balia dei creditori, richiedenti come schiavi i suoi due bambini, vedr\u00e0 moltiplicare il poco olio in suo possesso; potr\u00e0, quindi, miracolosamente saldare i suoi debiti. Ancora un altro prodigio di Eliseo vede protagonisti una donna Sunamita e il suo unico figlio avuto in tarda et\u00e0 che ammalatosi improvvisamente mor\u00ec lasciando la madre nella disperazione, ma il Profeta chiamato ad intervenire, provvede ponendo la bocca, gli occhi e le mani su di lui: il corpo del bambino riprese calore, starnut\u00ec sette volte e apr\u00ec gli occhi. Di nuovo, a causa di una carestia, i figli dei profeti furono costretti a condividere la pentola di Eliseo, nella quale per errore vennero inserite delle zucche velenose e mortali; il Profeta intervenne miracolosamente anche questa volta ordinando loro di andare a prendere della farina; questa fu versata nella pentola dove ora non c\u2019era pi\u00f9 nulla di cattivo. Altra occasione, quando gli vennero offerti, da un uomo, 20 pani d\u2019orzo come primizie del suo raccolto e con questi il profeta riusc\u00ec a sfamare pi\u00f9 di un centinaio di persone e ci furono anche avanzi. Ulteriore prodigio venne operato da Eliseo nella guarigione di Naam\u00e0n, comandante dell\u2019esercito del re di Aram che per fede fu guarito dalla lebbra. Simili miracoli verranno attribuiti a Ges\u00f9, circa 1000 anni pi\u00f9 tardi.\nPrima di stabilirsi in Samaria, rimase per un po' sul Monte Carmelo. Una sua visione preannunci\u00f2 la vittoria dell'esercito dei Moabiti nella guerra. Guid\u00f2 la nazione d'Israele contro i suoi nemici, in particolare contro i Siriani.\nEsegesi ebraica.\nSecondo il Talmud (\"Ketubot 105\") Eliseo \u00e8 probabilmente della trib\u00f9 di Gad o un Kohen.\nNel Corano.\nEliseo viene citato nel Corano come un grande amico di Elia. Egli sarebbe stato scelto da Dio per essere il secondo profeta degli ebrei, che adoravano Baal, antica divinit\u00e0 fenicia. Il Corano quando descrive Eliseo, narra circa la sua onest\u00e0 e la sua giustizia.\nCulto.\nDurante l'impero di Giuliano l'Apostata furono distrutte le reliquie di molti santi, tra cui Eliseo e Giovanni Battista. Tuttavia, secondo Rufino d'Aquileia, i cristiani riuscirono a portarle in salvo; i monaci copti del monastero di San Macario il Grande a Scete in Egitto hanno documentato il loro ritrovamento durante i lavori di restauro, intorno al 1970.\nLa Chiesa cattolica lo venera come santo e ne celebra la memoria il 14 giugno. Eliseo \u00e8 venerato dalla generalit\u00e0 delle chiese cristiane, nonch\u00e9 (come profeta) dagli ebrei e dai musulmani.\nIl culto di Elia e di Eliseo si diffusero in Occidente per opera dei Carmelitani, divenuti una festa per l\u2019Ordine a partire dal 1399. \nLe reliquie del profeta Eliseo furono portate a Ravenna nel 718 e poste nella cappella della chiesa di San Lorenzo dedicata ai santi Gervasio e Protasio (425 d. C.). \nNel 1603 questa chiesa fu distrutta, e si perse traccia delle reliquie, tranne il capo di Eliseo che \u00e8 esposto nella basilica di Sant'Apollinare Nuovo.\nAltro.\nDante Alighieri cit\u00f2 la sua vicenda per una similitudine nell'Inferno (Inf. XXVI, 34-37)."}
{"id": "761675", "revid": "122938705", "url": "https://it.wikipedia.org/wiki?curid=761675", "title": "Ira di Dio", "text": "L'ira di Dio \u00e8, nella teologia biblica, un attributo di Dio, che consiste nel punire i peccati.\nSebbene l'amore sia inerente alla natura del Dio biblico, la sua ira \u00e8 qualcosa che viene suscitato dalla malvagit\u00e0 delle creature umane. Il peccato offende gravemente il suo amore e la sua benignit\u00e0, \u00e8 un affronto alla sua misericordia. Esso, quindi, suscita la sua ira. L'ira di Dio \u00e8 considerata dalla Bibbia come un'opera \"singolare\" ed \"inaudita\". La misericordia di Dio \u00e8 inerente al suo stesso carattere, ma l'ira di Dio \u00e8 effetto del peccato.\nDescrizione.\nL'ira di Dio non \u00e8 una retribuzione impersonale e automatica del peccato, una legge astratta, come da un semplice processo di causa ed effetto. L'ira di Dio, nell'Antico Testamento \u00e8 espressione della libera, soggettiva e personale volont\u00e0 di Dio che attivamente punisce il peccato. Nel Nuovo Testamento, allo stesso modo, l'ira di Dio \u00e8 una reazione personale di Dio, non un'ipostasi indipendente.\nDi fronte al male, Dio non sfugge alla responsabilit\u00e0 di eseguire il suo giudizio. A volte egli dimostra la sua ira nel modo pi\u00f9 personale: \nMa il Signore non vuole la morte del malvagio, ma che si converta e viva; il suo desiderio \u00e8 sempre quello di perdonare, salvare, dare vita, trasformando il peccatore in uomo nuovo di virt\u00f9. \nLa Genesi nel cap. 18, narra la malvagit\u00e0 degli abitanti di Sodoma e Gomorra distrutte dall'ira divina perch\u00e9 Dio non vi trov\u00f2 nemmeno un solo uomo giusto, per risparmiare la vita alla citt\u00e0, rendendo vana la preghiera del patriarca Abramo, padre di tutti i credenti.\nDio, infatti, \u00e8 onnisciente e onnipotente, e Sommo Bene, in parole ed opere: non pu\u00f2 fare il male, non mente, non sbaglia, non cambia volere, vince gi\u00e0 in partenza. Pertanto, l'assenza dell'uomo giusto che non pot\u00e9 impedire la distruzione di Sodoma e Gomorra, deve potersi ritrovare in tutti gli altri casi di castigo divino: \nDio in quanto eterno e immutabile, e a sua volta la Sua volont\u00e0 non \u00e8 nota n\u00e9 scrutabile da alcuno, se non quando \u00e8 il Verbo stesso che la rende manifesta, come nel passo citato:\nNel Nuovo Testamento, brani come Giovanni Romani , Efesini , Colossesi , Apocalisse , , , , Romani , essa \u00e8 specificatamente descritta come ira di Dio, la Sua ira, la Tua ira, o l'ira dell'Agnello.\nLa lettera ai Romani \u00e8 molto esplicita sull'ira di Dio: \nNella seconda lettera ai Tessalonicesi, l'apostolo Paolo non lascia alcun dubbio pure sull'espressione ultima dell'ira del Cristo: \nQuando la Bibbia rappresenta l'ira di Dio, essa non \u00e8 tanto un'emozione o uno stato psicologico alterato, quanto la netta opposizione fra santit\u00e0 e peccato. Di conseguenza, l'ira di Dio si vede dagli effetti che produce, nel fatto che Dio punisca il peccato sia in questa vita che nella prossima. Questi giudizi includono pestilenza, morte, esilio, distruzione di citt\u00e0 malvagie, indurimento del cuore e l'esclusione di persone dal popolo di Dio a causa della loro idolatria o incredulit\u00e0.\nL'ira di Dio raggiunge l'aldil\u00e0. Questo lo si vede chiaramente quando Ges\u00f9 descrive il castigo eterno, l'inferno di fuoco, Il giorno della finale ira di Dio sul peccato, il giorno del giudizio contro il peccato \u00e8 la sua condanna irrevocabile del peccatore impenitente.\nL'ira di Dio nell'Antico Testamento \u00e8 controbilanciata dalla descrizione che fa del Signore come oppure nel seguente Salmo \nDi conseguenza, il modo per sfuggire alla legittima ira di Dio \u00e8 abbondantemente presente sia nella tradizione ebraica sia in quella cristiana. \u00c8 l'amore di Dio che provvede alla creatura umana una via di fuga. Egli chiama le creature umane a ravvedersi dai loro peccati per ricevere perdono e riabilitazione. Egli riceve l'intercessione di Abramo, Mos\u00e8, Eleazar, Geremia in favore del popolo peccatore e stabilisce (nell'Antico Testamento il sistema sacrificale mediante il quale la sua ira pu\u00f2 essere fatta cessare. Nel Nuovo Testamento sono gli appelli alla fede, al ravvedimento, e al battesimo nel nome del Signore (che ci salva dall'ira a venire).\nL'apostolo Paolo scrive a proposito della fede in Cristo: \nLa parola pi\u00f9 impressionante che la Bibbia usa al riguardo del castigo che Dio intende infliggere al peccatore \u00e8 quella che riguarda \"l'ira dell'Agnello\" (Ges\u00f9 Cristo) che pure prende su di s\u00e9 i peccati del mondo. Ges\u00f9 Cristo \u00e8 l'Agnello di Dio, senza peccato sacrificatosi nella morte di croce per espiare i peccati degli altri uomini; ed \u00e8 il Verbo Incarnato nel grembo di Maria Vergine dallo Spirito Santo, una prima volta \u00abvenuto fra gli uomini non per giudicare, ma per salvare\u00bb (Gv 12,47).\nDopo la Pentecoste e Ascensione alla destra del Padre, l'ira di Ges\u00f9 Cristo \u00e8 quella presente nell'Apocalisse di Giovanni, da interpretare ora nella storia umana dell'et\u00e0 contemporanea, coi fatti che precedono la sedonda venuta di Cristo e il Giudizio finale. Per quel tempo, torner\u00e0 una seconda volta nella veste di Giudice, ma sempre mantenendo quella misericordia divina, che far\u00e0 precedere il giudizio da fatti sovrannaturali clamorosi e di portata tale da indurre ovunque nel mondo la conversione, il pentimento e perdono, e la salvezza del maggior numero possibile di persone."}
{"id": "761679", "revid": "44210", "url": "https://it.wikipedia.org/wiki?curid=761679", "title": "Konrad I di Z\u00e4hringen", "text": ""}
{"id": "761680", "revid": "106560493", "url": "https://it.wikipedia.org/wiki?curid=761680", "title": "Carl Jonas Love Almquist", "text": "La vita.\nStudi\u00f2 a Uppsala (1808-15) e ottenne vari impieghi in Finlandia e nell'amministrazione civile della capitale svedese; nel 1824 si stabil\u00ec nel V\u00e4rmland, dove spos\u00f2 una contadina e visse da contadino; fu poi rettore di una scuola elementare a Stoccolma (1829) e si dedic\u00f2 al giornalismo d'opposizione radicale. Nel giugno del 1851 fugg\u00ec in America accusato di falso e tentato veneficio. Condannato in contumacia, rientr\u00f2 quindici anni dopo in Europa e visse i suoi ultimi mesi sotto il falso nome di \"C. Westermann\".\nProduzione letteraria.\nLa vastissima e assai diseguale produzione letteraria di A.(novelle e drammi, romanzi e confessioni, satire, libere fantasie e versi), da lui stesso in gran parte raccolta entro una cornice narrativa e sotto il titolo di \"T\u00f6rnrosens bok\" (Il libro della rosa selvatica, 1832-51), \u00e8 tutta ispirata al suo quietismo estetico religioso d'impronta zinzendorfiana, alla mistica erotica e al suo anarchismo rousseauiano. A preferenza delle prosa, di cui oggi sempre pi\u00f9 si avverte il vuoto sotto gli orpelli romantici, le tarde e brevi poesie (\"Songes\", Sogni, 1849-50) sono efficace testimonianza di un disciplinato ma intenso talento lirico musicale."}
{"id": "761684", "revid": "889014", "url": "https://it.wikipedia.org/wiki?curid=761684", "title": "Dynamic window manager", "text": "Dynamic window manager (dwm) \u00e8 un tiling window manager per X11 che mostra i principi del minimalismo. \u00c8 un WM dinamico, leggero ed efficiente scritto in C e viene generalmente considerato il fratello pi\u00f9 piccolo di wmii sebbene non implementi gran parte delle sue funzionalit\u00e0. Esteticamente \u00e8 simile a wmii, sebbene internamente funzioni in modo molto pi\u00f9 semplice, infatti, una delle linee guida del progetto consiste nel non eccedere mai le 2000 SLOC e le opzioni considerate configurabili dall'utente sono contenute in un singolo file header. La distribuzione Linux Debian fornisce un pacchetto eseguibile che mostra le funzionalit\u00e0 di dwm senza consentire alcuna personalizzazione, dato che per applicare le patch occorre ricompilare.\nDwm utilizza un modello focus-follows-mouse e manca di qualsiasi decorazione delle finestre con l'eccezione dei bordi, utilizzati per mostrare il focus, e a differenza di wmii non \u00e8 basato su nulla che abbia a che fare con Plan 9. Una volta compilato, dwm \u00e8 composto da un singolo file binario di dimensione generalmente inferiore ai 30K.\nA partire da marzo 2009 \u00e8 stato avviato un progetto parallelo che si pone l'obiettivo di portare dwm su piattaforma win32.\nCaratteristiche.\nLe caratteristiche principali sono:\nTag.\nDwm utilizza, al posto dei classici desktop, un concetto molto pi\u00f9 flessibile ed efficiente chiamato tag. Nelle prime implementazioni questi erano gestiti tramite una lista di stringhe ognuna avente il nome di ogni tag (ad esempio www, work, dev). Successivamente \u00e8 stato scelto di utilizzare un'apposita \"tagmask\", un intero di 32 bit, in cui ogni bit rappresenta appunto un tag semplificando e rendendo molto pi\u00f9 efficiente il sistema. A tutt'oggi resta questo il meccanismo di gestione dei tag in uso.\nBarra di stato.\nQualora questa non sia stata disabilitata in fase di configurazione, dwm fornisce\nuna barra (posta in alto di default) in cui vengono mostrate alcune informazioni\ntra cui:\nL'area di notifica rappresenta l'unica parte modificabile in fase di esecuzione\nin quanto queste le informazioni vengono lette a runtime. Nelle prime versioni\nqueste erano lette direttamente dallo standard input; oggi sono ottenute\nattraverso il nome della finestra \"root\" di X il quale pu\u00f2 essere modificato\nda un processo esterno. Cambiando tali dati la barra viene immediatamente\naggiornata con le nuove informazioni, le quali possono essere generate come si\npreferisce (generalmente attraverso uno script o direttamente in uno dei file\ndi inizializzazione di X11, come \"~/.xinitrc\"). Spesso si utilizzano dati come\nl'ora, la data, il livello di carico medio e altre informazioni utili. La barra\nha l'abilit\u00e0 di essere nascosta in fase di esecuzione attraverso una\ncombinazione di tasti (di default \"meta-b\", dove meta spesso corrisponde al\ntasto \"Alt\") e allo stesso modo pu\u00f2 essere ripristinata.\nIn genere la barra di stato \u00e8 completata con dmenu, un'applicazione per\nl'esecuzione di comandi testuali sviluppata dallo stesso ideatore di dwm.\nConfigurazione.\nLa configurazione si effettua esclusivamente attraverso la modifica diretta del\ncodice sorgente, cosa che lo rende molto pi\u00f9 efficiente e sicuro. Un apposito\nfile \"di configurazione\" chiamato config.h consente di personalizzare alcune\ncaratteristiche come combinazioni di tasti, font, colori, tag e cos\u00ec via.\nPer questo motivo una qualsiasi personalizzazione richiede necessariamente la\nricompilazione di dwm. Questo ed altri fattori fanno in modo che il WM, non\navendo codice di supporto per file di configurazione a runtime, non ecceda i 30K di codice.\nFork e patch.\nI concetti e le caratteristiche di dwm lo hanno reso un progetto molto\ninfluente, molti altri window manager sono basati sul codice di dwm o sono\ncomunque da esso ispirati. Una lista estesa di fork e patch \u00e8 reperibile sul\nsito ufficiale del progetto. Di seguito\nsono riportati alcuni esempi noti:"}
{"id": "761685", "revid": "767487", "url": "https://it.wikipedia.org/wiki?curid=761685", "title": "Uwe Timm", "text": " I suoi lavori hanno ricevuto numerosi premi e riconoscimenti, i pi\u00f9 recenti dei quali sono il premio Napoli e il premio Mondello. Oltre che di romanzi, \u00e8 autore di sceneggiature anche radiofoniche e libri per bambini."}
{"id": "761688", "revid": "124267978", "url": "https://it.wikipedia.org/wiki?curid=761688", "title": "Schermo braille", "text": "Uno schermo Braille (in inglese \"refreshable Braille display\" o \"Braille terminal\") \u00e8 un dispositivo elettro-meccanico per visualizzare i caratteri Braille, solitamente per mezzo di una raccolta di punti attraverso dei buchi su una superficie piana. Gli utenti ciechi, che non possono usare un normale monitor, lo usano per leggere l'output. La sintesi vocale \u00e8 comunemente usata per lo stesso compito, e un utente cieco pu\u00f2 scegliere se usare uno dei due sistemi o entrambi allo stesso momento a seconda delle circostanze.\nDescrizione.\nA causa della complessit\u00e0 di produzione di un monitor affidabile, questi dispositivi sono costosi. Di solito vengono visualizzate solo 40 o 80 celle Braille:\nogni cella si compone di 8 punti, permettendo di rappresentare tutti i 256 caratteri della codifica Ascii estesa.\nSu alcuni modelli la posizione del cursore \u00e8 rappresentata attraverso i punti vibranti, e alcuni modelli hanno un pulsante associato con ogni cella per spostare il cursore direttamente in essa.\nIl meccanismo che solleva i punti utilizza il piezoelettrico di alcuni cristalli, che si espandono quando gli viene applicata una tensione. Tale cristallo \u00e8 collegato ad una leva, che solleva a sua volta il punto. Ci deve essere un cristallo per ogni punto del display, vale a dire otto per carattere.\nIl software che controlla il display \u00e8 chiamato screen reader. Esso raccoglie il contenuto dello schermo del sistema operativo, lo converte in caratteri braille e lo invia al display. Lettori di schermo per la grafica dei sistemi operativi sono particolarmente complessi, perch\u00e9 gli elementi grafici come finestre o slidebars devono essere interpretati e descritti in forma di testo. I sistemi operativi moderni in genere hanno un Application Programming Interface per aiutare i lettori di schermo ad ottenere queste informazioni, come ad esempio MSAA per Microsoft Windows.\nUn nuovo sviluppo, chiamato \"rotating-wheel Braille display\", \u00e8 stato sviluppato nel 2000 da parte della National Institute of Standards and Technology (NIST) e un secondo \"display rotante\" \u00e8 stato progettato a Leuven University in Belgio, entrambi ancora in fase di commercializzazione. I punti Braille vengono disposti sul bordo di una ruota, che permette all'utente di leggere continuamente con un dito mentre la ruota gira ad una velocit\u00e0 selezionata. I punti Braille sono impostati in modo semplice e un attuatore fissa i caratteri. Come risultato, la complessit\u00e0 di fabbricazione \u00e8 stata notevolmente ridotta e i \"rotating-wheel Braille displays\", quando saranno in produzione, dovrebbero essere meno costosi dei tradizionali display Braille.\nEsistono due tipologie di apparati:\nDispositivi solo terminale.\nSi compongono della sola riga braille e di un certo numero di tasti funzione, alcuni necessari per muoversi all'interno delle informazioni riportate sullo schermo, altri usati per modificare le impostazioni del display braille stesso.\nDispositivi con memoria integrata.\nIn questi strumenti, la riga braille \u00e8 affiancata da funzionalit\u00e0 tipiche delle agende elettroniche e dei computer palmari. Essi possono essere utilizzati sia autonomamente per prendere appunti, navigare in Internet, inviare email, che collegati ad un computer, fornendo quindi la funzionalit\u00e0 di terminale braille.\nBraille computer monitor.\nIl Braille computer monitor \u00e8 composto da righe e colonne di celle di forma rettangolare. Le celle includono quattro righe e due colonne di punti che servono per l'interpretazione da parte dell'utente. I perni sono guidati da driver elettromeccanici a impatto e sono tenuti in posizione da cavi elatici elastomerica. I driver impatto sono trasportati su un bi-direzionale di stampa che viaggia sotto i pin mobili. Un meccanismo di cancellazione abbasser\u00e0 i perni per cancellare i caratteri stampati.\"\nIl Braille computer monitor \u00e8 sotto brevetto 6700553 degli Stati Uniti.\nStoria.\nLa base di un display Braille \u00e8 un puro terminale Braille. L\u00ec, l'input \u00e8 eseguito da due gruppi di tre tasti e una barra spaziatrice, (come nel Dattilobraille), mentre l'output avviene tramite un display braille costituito da una fila di caratteri Braille elettromeccanici. Altre varianti esistenti utilizzano una tastiera QWERTY per input e i perni Braille per output. Nel 1951, David Abraham, un insegnante lavoratore del legno, cre\u00f2 un terminale braille portatile."}
{"id": "761689", "revid": "212348", "url": "https://it.wikipedia.org/wiki?curid=761689", "title": "Fiume Giordano", "text": ""}
{"id": "761692", "revid": "120742072", "url": "https://it.wikipedia.org/wiki?curid=761692", "title": "Congresso della Somalia Unita", "text": "Il Congresso della Somalia Unita (in inglese: United Somali Congress - USC) \u00e8 stata una delle maggiori organizzazioni politico-paramilitari somale. Creato nel 1987, gioc\u00f2 un ruolo fondamentale nella deposizione del governo di Siad Barre, e divenne il principale obiettivo della missione Restore Hope del 1993. In seguito il partito si \u00e8 assai frammentato, ma alcuni suoi esponenti sono entrati a far parte, in ruoli chiave, del Governo federale di transizione.\nStoria.\nConcentrata quasi esclusivamente nel clan degli Hauia, l'ala politica del USC fu fondata a Roma nel gennaio del 1987. L'ala militare fu fondata invece alla fine del 1987 in Etiopia, e guidata dal generale Mohammed Farah Aidid fino allo scioglimento della formazione.\nIl USC fu fondato per rispondere alle brutali aggressioni perpetrate a danno del clan Hauia dalla dittatura militare del generale Siad Barre, che in questo clan vedeva, ed effettivamente aveva, il principale focolaio d'opposizione. Dal 1987 al 1991, le forze governative mossero durissimi attacchi e condussero veri e propri massacri contro gli Hauia nel loro territorio d'origine, nella Somalia centrale e meridionale; l'esercito somalo comp\u00ec le pi\u00f9 gravi carneficine nel novembre 1989 nella Somalia centrale, nei pressi della citt\u00e0 di Galcaio, facendo strage di moltissimi civili innocenti. Furono proprio questi massacri a spingere Mohamed Farah Aidid ad abbandonare Barre, di cui era stato collaboratore e capo dei servizi segreti, per aderire al USC recandosi nei suoi campi di addestramento a Mustahiil, in Etiopia.\nI successi militari del USC furono indispensabili per la destituzione di Barre: furono proprio le sue truppe, guidate da Aidid, a sconfiggere l'esercito regolare ed entrare a Mogadiscio, costringendo Barre alla fuga, il 26 gennaio 1991.\nPurtroppo l'USC non riusc\u00ec, dopo la caduta del dittatore, a fare fronte comune con gli altri movimenti di opposizione. Anzi, l'organizzazione si divise al suo interno dopo aver scelto uno dei suoi pi\u00f9 autorevoli membri, Ali Mahdi Mohamed, come presidente ad interim.\nAidid infatti non grad\u00ec la decisione e si oppose al nuovo governo di Mahdi chiamando alle armi il suo sottoclan, gli Habr Ghedir, e dando inizio a feroci battaglie che insanguinarono il paese e soprattutto la capitale Mogadiscio. Conseguentemente, il USC si spacc\u00f2 nel 1992 in due fazioni: quella di Aidid, che fond\u00f2 l'Alleanza Nazionale Somala (Somali National Alliance, SNA), e quella di Mahdi, promotore dell'Alleanza per la salvezza della Somalia (Somali Salvation Alliance, SSA). Formalmente entrambi i gruppi si consideravano parte del USC, infatti sono indicati come SNA/USC e SSA/USC. In realt\u00e0 gli scontri armati tra le due fazioni furono la fine del USC, e determinarono l'inizio della Guerra civile somala. Aidid mor\u00ec nel 1996, ed il controllo del SNA pass\u00f2 al figlio Hussein; nel SSA Mahdi, intenzionato a disimpegnarsi progressivamente dalle lotte tra fazioni, lasci\u00f2 il comando a Musa Sudi Yalahow.\nLe due fazioni raggiunsero la pace nell'agosto del 1998, su iniziativa di Hussein e Mahdi; Yalahow tuttavia vi si oppose, e questo fece proseguire degli scontri a Mogadiscio. Hussein e Yalahow si sarebbero rappacificati solo nel 2002, quando entrambi sarebbero entrati nel Consiglio di riconciliazione e restaurazione della Somalia per opporsi al Governo nazionale di transizione.\nQuesto per\u00f2 caus\u00f2 lo scontro interno al SSA tra i seguaci di Yalahow e quelli di Omar Mohamed Finish, signore della guerra del SSa che sosteneva il governo; ne risultarono violenti scontri con numerose vittime a Mogadiscio\nHussein, Yalahow e Finisch sarebbero tutti entrati nel Governo federale di transizione al momento della sua costituzione, nel novembre 2004."}
{"id": "761699", "revid": "729019", "url": "https://it.wikipedia.org/wiki?curid=761699", "title": "Santorre di Santa Rosa", "text": "Biografia.\nInfanzia e prime esperienze militari.\nSantorre nacque a Savigliano nel 1783 da una nobile famiglia piemontese. Suo padre, Michele Derossi di Santa Rosa conte di Pomerolo, all'epoca della rivoluzione francese, era un colonnello della Regia Armata Sarda, mentre la madre, Paolina Edvige Regard de Ballon, mor\u00ec nel 1790. Santorre di Santarosa entr\u00f2 nell'esercito regio a tredici anni, come alfiere dei Granatieri reali comandati dal padre e prese parte alla battaglia di Mondov\u00ec del 21-22 aprile 1796 contro l\"'Arm\u00e9e d'Italie\" comandata da Bonaparte. \nDurante l'occupazione austro-russa il padre fu colonnello del Reggimento provinciale di Asti e combatt\u00e9 a Marengo (14 giugno 1800) sempre contro Napoleone, dove mor\u00ec. Annibale prosegu\u00ec intanto gli studi a Savigliano e poi all'Universit\u00e0 di Torino. Nel frattempo, la Savoia e il Piemonte, che solo da relativamente pochi anni si erano svincolati dall'influsso politico transalpino, passarono ai francesi.\nGi\u00e0 da ragazzo, Santorre di Santarosa mostr\u00f2 uno spiccato interesse per l'attivit\u00e0 politica e nel 1801 cominci\u00f2 a impegnarsi su questo fronte, divenendo cos\u00ec piuttosto conosciuto a Savigliano, dove rimase per tutta l'infanzia e l'adolescenza. Nel 1807, all'et\u00e0 di 24 anni, fu eletto sindaco (\"maire\") a Savigliano: in questo modo ebbe la possibilit\u00e0 di approfondire la sua conoscenza del mondo politico e civile. Successivamente entr\u00f2 nell'amministrazione francese e, abbandonata la carica di sindaco di Savigliano, nel 1812 divenne sottoprefetto alla Spezia, incarico che continu\u00f2 a esercitare fino al 1814.\nDopo la restaurazione della monarchia sabauda, Santorre ottenne il grado di capitano dei granatieri del Reggimento Guardie e col 1\u00ba Battaglione prese parte alla campagna austro-sarda in Savoia e nel Delfinato, essendo presente al combattimento del 6 luglio 1815 sotto le mura di Grenoble. Entr\u00f2 poi nel ministero della guerra e marina come ispettore delle leve provinciali 1816. Il 15 agosto 1820 fu insignito della gran croce dell'Ordine dei Santi Maurizio e Lazzaro.\nAvvicinatosi alla Carboneria, Santarosa cominci\u00f2 a coltivare l'idea di una campagna militare, che avrebbe dovuto essere guidata da Vittorio Emanuele I di Savoia, allo scopo di liberare i territori italiani dalla dominazione straniera. Inoltre, riteneva che il re si dovesse impegnare a concedere ufficialmente una costituzione ai sudditi del Regno, un fatto che avrebbe testimoniato l'impegno dei Savoia ad allearsi con i patrioti e ad assumere la guida del movimento liberale italiano. Tuttavia, fin dall'inizio del suo mandato, Vittorio Emanuele I s'impegn\u00f2 a restaurare in Piemonte e negli altri territori un soffocante regime assolutistico, che andava in direzione opposta alle idee liberali della Carboneria e della borghesia in generale.\nInsurrezione meridionale e accordi con Carlo Alberto.\nAllora, Santorre di Santarosa cerc\u00f2 di trovare un altro aiuto, quello del giovane erede al trono sabaudo Carlo Alberto di Savoia, principe di Carignano, per indurlo ad assumere la guida dei rivoluzionari. Carlo Alberto era stato infatti l'unico esponente della famiglia sabauda ad esprimere la propria solidariet\u00e0 agli universitari torinesi che, nel gennaio 1821, avevano organizzato contro l'Austria una manifestazione pacifica e liberale, manifestazione repressa subito nel sangue; per questo motivo, Santorre pens\u00f2 che Carlo Alberto avesse davvero a cuore la questione italiana. I primi contatti si rivelarono pi\u00f9 che positivi e sembrava che il giovane esponente dei Savoia avesse davvero intenzione di aderire all'impresa, convincendo Santorre e altri generali piemontesi a organizzare un'insurrezione militare.\nNel 1820 le insurrezioni scoppiate in Spagna, Portogallo e Italia meridionale contribuirono a rafforzare il patriottismo italiano, in particolare quello piemontese, i cui sostenitori pensarono che la loro rivolta sarebbe stata appoggiata e seguita, con ogni probabilit\u00e0, da parte dei patrioti siciliani e napoletani. Inoltre, i patrioti piemontesi cercarono in ogni modo di sostenere militarmente gli omologhi napoletani, ma non vi riuscirono per motivi legati alla scarsa organizzazione e alla tardiva notizia della partenza dell'esercito asburgico per il Regno di Napoli. Nella seconda met\u00e0 del 1820, Santorre si incontr\u00f2 spesso segretamente con alcuni generali, politici (tra cui Amedeo Ravina) e con il giovane principe di casa Savoia per definire la data e le modalit\u00e0 della ribellione; dopo molte riunioni, si stabil\u00ec che la rivolta dovesse scatenarsi non prima dell'inizio del nuovo anno, in modo che l'esercito austriaco, ancora impegnato nella repressione dei moti di Nola e di Napoli dello stesso anno, non fosse subito pronto a intervenire in quanto bisognoso di qualche tempo per riorganizzarsi.\n1821: l'anno dell'insurrezione e del suo fallimento.\nAccordi con Carlo Alberto e inizio della rivolta.\nIl 6 marzo 1821, durante la notte, Santorre e gli altri generali si riunirono nella biblioteca del principe, insieme allo stesso Carlo Alberto, per organizzare nei dettagli l'impresa che, secondo un accordo precedente, si sarebbe dovuta iniziare nel mese di febbraio: nel corso dell'incontro, Carlo Alberto mostr\u00f2 alcuni tentennamenti, soprattutto sulla loro intenzione di dichiarare guerra all'Austria, che portarono Santorre ad avere qualche dubbio sul principe e sulle sue vere intenzioni. Tuttavia Carlo Alberto lasci\u00f2 intendere il suo appoggio, e per questo motivo Santorre e i suoi associati fecero pervenire il messaggio di prossimo inizio della rivolta ai reparti militari di Alessandria, che, il 10 marzo, diedero inizio all'insurrezione, seguiti subito dopo dai presidi di Vercelli e Torino. In quell'occasione fu emesso da parte dei generali insorti il famoso \"Pronunciamento\", un proclama con il quale si decise l'adozione di una costituzione, improntata su quella spagnola di Cadice del 1812, che prevedeva maggiori diritti per il popolo piemontese e una riduzione del potere del sovrano. Ma il re, piuttosto che concedere il documento, prefer\u00ec abdicare in favore del fratello Carlo Felice, che era assente dal Piemonte, trovandosi in quei giorni a Modena. La reggenza temporanea fu quindi affidata al principe Carlo Alberto di Savoia-Carignano che, assunto l'incarico, concesse la Costituzione e nomin\u00f2 Santorre di Santarosa ministro della guerra del governo provvisorio.\nCrisi del governo costituzionale e fine della rivolta.\nNel frattempo, il movimento di ribellione aveva portato alla ribalta Michele Gastone e Carlo Bianco di Saint Jorioz, pi\u00f9 legati alla dottrina radicale di Filippo Buonarroti che a quella moderata che aveva ispirato la rivolta. Questo fatto contribu\u00ec a creare le prime crepe al debole governo costituzionale creato dal reggente e da Santorre: quest'ultimo, pur resosi conto della crisi, non abbandon\u00f2 la situazione, rimanendo fedele ai compagni e sperando che tali difficolt\u00e0 potessero essere risolte. Ma quando sembrava che si fosse giunti a un accordo, venne meno l'appoggio del reggente che, sfiduciato il 16 marzo dal rientrante Carlo Felice, si distacc\u00f2 da Santa Rosa e dagli altri insorti.\nIl nuovo sovrano revoc\u00f2 la costituzione e impose a Carlo Alberto di rimettersi al suo volere, abbandonando Torino e recandosi a Novara, rinunciando definitivamente alla sua carica e alla guida del movimento di rivolta. Nella notte del 22 marzo, mentre alcuni, tra cui lo stesso Santa Rosa, annunciavano una prossima guerra contro l'Austria, Carlo Alberto fugg\u00ec segretamente a Novara, abbandonando gli insorti al loro destino. Poche ore dopo Santorre, alla guida di un piccolo reparto, si rec\u00f2 nella citt\u00e0 piemontese per tentare di convincere il principe e le sue truppe a tornare dalla sua parte, ma la missione si rivel\u00f2 del tutto infruttuosa. Le sue parole, piene di sentimento e di autentica sofferenza, non furono in grado di riportare l'esercito e soprattutto il renitente Carlo Alberto dalla sua parte:\nA questo punto, sapendo che ci sarebbe stata presto una pesante repressione, Santorre si risolse alla fuga. Il 9 aprile il conte riun\u00ec per l'ultima volta la Giunta, proponendo di spostare i lavori a Genova per provare un'ultima resistenza, ma l'immediato rifiuto e il successivo scioglimento della stessa resero vano il tentativo. Qualche giorno dopo, all'inizio di aprile, alcuni reparti dell'armata imperiale austriaca, giunti in Piemonte in funzione di appoggio all'esercito regio, sconfissero pesantemente le forze costituzionali prive della guida del loro carismatico capo. In questo modo, l'avventura del Santa Rosa e degli altri carbonari termin\u00f2 tragicamente: il neonato governo costituzionale cadde dopo neppure due mesi e il sogno dei rivoluzionari si infranse.\nFuga e clandestinit\u00e0.\nSoggiorno forzato in Svizzera e trasferimento a Parigi.\nTemendo di essere presto catturato e giustiziato dagli austriaci, Santorre fugg\u00ec verso i territori imperiali, dove fu improvvisamente arrestato; tuttavia, fu presto liberato da trenta studenti guidati dal colonnello polacco Schultz, che gli assicur\u00f2 il suo appoggio incondizionato. Successivamente, passando segretamente da Genova, Marsiglia e Lione, trov\u00f2 rifugio a Ginevra, dove visse alcuni mesi in compagnia di alcuni suoi fedelissimi, tra cui Luigi Ornato e Ferdinando Dal Pozzo. In questo breve periodo di tranquillit\u00e0, uno dei pochi della sua vita, scrisse molti \"ricordi\", successivamente raccolti in un'opera postuma. Nel novembre 1821 il governo svizzero gli impose di partire, in seguito alle pressioni sabaude e asburgiche. Il 19 novembre si rec\u00f2 a Losanna, da dove part\u00ec per Parigi insieme al fedele Ornato, che rinunci\u00f2 a stare in Piemonte con la sua famiglia, pur avendone la possibilit\u00e0 in quanto non scoperto, per rimanere con il suo \"maestro\". Arrivato nella citt\u00e0 francese, affitt\u00f2 un piccolo appartamento nel Quartiere latino con il nome di Conti: in questo modo, pur vivendo nascosto e in povert\u00e0, riusc\u00ec a concentrarsi nei suoi studi e nei suoi scritti, che culminarono nella redazione della sua unica opera organica, \"La r\u00e9volution pi\u00e9montaise\", del 1822, uscita in tre edizioni.\nAmicizia con Cousin.\nNel febbraio 1822 Vill\u00e8le fu nominato Presidente del consiglio francese; subito dopo la sua elezione, la polizia transalpina strinse un accordo con quella sabauda, con l'obiettivo di arrestare il maggior numero possibile di rivoluzionari piemontesi che si erano rifugiati in Francia. Tra di essi vi era naturalmente anche Santarosa, che fu immediatamente avvertito di quello che stava succedendo dal suo grande amico Victor Cousin, un filosofo che lo ospit\u00f2 per qualche tempo nella sua casa di Auteuil.\nSoggiorno inglese e crisi spirituale.\nSbarcato in Inghilterra nell'ottobre 1822, si rec\u00f2 molto presto a Londra, dove visse un periodo molto amaro per il sempre pi\u00f9 lungo distacco dalla famiglia e per la distanza dagli eventi della sua patria. Dopo qualche tempo incontr\u00f2 il letterato italiano Giovanni Berchet, con il quale discusse a lungo della situazione italiana e instaur\u00f2 una buona amicizia; nello stesso periodo conobbe Ugo Foscolo, ritornato in Inghilterra dopo essere stato esiliato dagli austriaci: entrambi espressero il loro rammarico per l'incapacit\u00e0 di contribuire a formare un'Italia indipendente e unita. Il 1823 fu un anno molto difficile per il conte di Santa Rosa, che riusc\u00ec a malapena a sopravvivere con le scarse risorse economiche di cui disponeva, essendo incapace di trovare un'occupazione che lo impegnasse e interessasse. Neppure il forte rapporto di amicizia formato con Giacinto Collegno, piemontese e in esilio come lui, gli imped\u00ec di soffrire molto: pens\u00f2 di cercare un impiego come insegnante di italiano presso qualche scuola, ma desistette presto per il mancato appoggio offertogli dalla riservata societ\u00e0 britannica. Stette in contatto con l'amico Cousin, al quale rifer\u00ec costantemente le sue sofferenze e la sua tristezza; in una di quelle lettere, scrisse:\nTrasferimento a Nottingham e partenza per la Grecia.\nNel frattempo, cominci\u00f2 a coltivare l'idea di andare a combattere in Grecia per il movimento indipendentista locale, che mirava all'indipendenza dall'Impero ottomano e alla creazione di un governo libero e moderno. Dopo lo scoppio della guerra d'indipendenza greca, Santorre decise di lasciare l'Inghilterra per combattere per la libert\u00e0; indipendentemente dalla patria per la quale avrebbe combattuto, voleva morire per quello in cui credeva. Nel 1824 si trasfer\u00ec con Collegno a Nottingham, dove, grazie al prezioso aiuto di Sarah Austin, riusc\u00ec a trovare un'occupazione come professore di lingua italiana; dopo che i deputati britannici gli promisero che gli sarebbe stato affidato in Grecia un importante incarico, prese la decisione definitiva di partire. Lasciato il non rimpianto suolo inglese il 10 novembre, sbarc\u00f2 due settimane dopo sulle coste del Peloponneso: le cronache del Collegno riportano che l'entusiasmo iniziale fu gradatamente sostituito da un certo rimpianto e da un'evidente paura per le preannunciate difficolt\u00e0 dell'impresa, a tal punto che il conte disse:\nArruolamento nell'esercito greco.\nSubito dopo l'arrivo nel Peloponneso, Santorre si diresse con il fidato Collegno verso il centro di Nauplia (l'antica Napoli di Romania), dove fu ricevuto con freddezza dal governo greco, recentemente informato dagli alleati inglesi del suo imminente arrivo. Il conte richiese un qualsiasi incarico per s\u00e9 e per il compagno, ma la sua richiesta fu subito ignorata, tanto che Santorre non pot\u00e9 fare altro che attendere per qualche tempo. Nel frattempo si rec\u00f2 prima in Argolide, dove ammir\u00f2 le bellezze di Epidauro e dell'isola di Egina, poi nell'Attica, dove fu estasiato dai monumenti di Atene e dalla riservatezza di Maratona, sito della celebre battaglia. Poche settimane dopo, poich\u00e9 nessuna risposta giungeva dal governo ellenico, decise di chiedere nuovamente un incontro, che si rivel\u00f2 altrettanto infruttuoso. Gli fu fatto sapere infatti che l'unico modo per poter partecipare alla guerra sarebbe stato quello di cambiare il proprio nome: in caso contrario, gli inglesi lo avrebbero esiliato anche dalla Grecia. Presentatosi cos\u00ec come Annibale De' Rossi, ricevette un'uniforme militare e si prepar\u00f2 a combattere come soldato semplice, vista l'impossibilit\u00e0 di ricevere un incarico di maggior pregio. Tra il febbraio e il marzo del 1825 partecip\u00f2 agli scontri di Patrasso, dove l'esercito greco ebbe la meglio su quello ottomano; il 19 aprile contribu\u00ec a sconfiggere le truppe del pasci\u00e0 Ibrahim e il 21 aprile giunse a Navarino, dove si predisponeva un assedio da parte delle forze locali.\nTra la fine del mese di aprile e i primi giorni di maggio Santorre di Santa Rosa visse un periodo piuttosto tormentato; la causa di ci\u00f2 era dovuta al fatto che l'immagine del prediletto figlio Teodoro, che portava sempre con s\u00e9, si era in parte cancellata per l'umidit\u00e0, e riteneva che questo fatto costituisse un triste presagio per il futuro: come in molti altri casi, Santorre non si sbagli\u00f2.\nAssedio di Navarino e morte in battaglia.\nLa difesa di Sfacteria, isola di fronte a Navarino, a chiuderne l'omonima baia, ebbe inizio il 5 maggio, quando le truppe egiziane di Mehmet Ali (allora l'Egitto, bench\u00e9 sostanzialmente autonomo, era ancora vassallo dell'Impero ottomano) attaccarono l'isola, ma le fasi principali della battaglia si tennero nei giorni immediatamente successivi, quando i mille soldati greci cominciarono a dare i primi segni di resa. Il 7 maggio furono mandati come rinforzo solo cento uomini, tra cui lo stesso Santa Rosa, che non riuscirono a offrire un grande apporto per l'efficacia dell'artiglieria nemica: inoltre l'esercito avversario era pi\u00f9 riposato, meglio equipaggiato e molto pi\u00f9 numeroso. La mattina del giorno successivo, Santorre fu invitato da Grasset, un segretario con il quale aveva stretto un buon rapporto, a lasciare l'isola: Santorre decise, invece, di rimanere fino alla fine per vedere pi\u00f9 da vicino i turchi. Quello stesso giorno l'isola cadde in mano nemica; alcuni greci riuscirono a fuggire servendosi di piccole imbarcazioni, ma tra di essi non vi era Santa Rosa, che mor\u00ec ucciso da un non identificato soldato maltese o egiziano: il conte fu probabilmente riconosciuto dai nemici, ma non fu risparmiato, poich\u00e9 sapevano che dalla sua prigionia non avrebbero potuto ottenere niente di vantaggioso.\nIl 16 maggio il Collegno ritorn\u00f2 nell'isola, nel frattempo riconquistata, per rintracciare il suo amico, ma non riusc\u00ec neppure a trovare il suo cadavere. La sua morte fu vendicata solo nel 1827 quando, nei pressi dell'isola, una flottiglia inglese, francese e russa sbaragli\u00f2 i nemici.\nCommemorazioni e riconoscimenti.\nPochi giorni dopo la sua scomparsa, il quotidiano greco \"L'amico della legge\" fu il primo a dare la notizia della morte di Santa Rosa, del quale si tesserono le lodi per il grande impegno sostenuto in favore della guerra d'indipendenza locale. Non appena il Cousin seppe dell'accaduto, si promise di far erigere nell'isola di Navarino un monumento in suo ricordo, offrendosi di pagare tutte le spese; siccome non ricevette risposte da parte del governo, si rivolse al colonnello Fabvier, che lo aveva conosciuto personalmente e aveva saputo apprezzare il suo grande coraggio. Non appena l'isola fu liberata la richiesta del filosofo francese fu finalmente sostenuta, anche pubblicamente, dopo che il nome del conte aveva acquistato una certa fama: il monumento, molto modesto, presentava una breve iscrizione:\nInoltre Cousin gli dedic\u00f2 il quarto libro delle sue traduzioni di Platone, nel quale tra l'altro scrisse una veloce biografia del conte. Il 22 agosto 1869 fu inaugurato, nel centro di Piazza Vecchia a Savigliano, un monumento a lui dedicato alto pi\u00f9 di sei metri. Eretto grazie a un comitato costituitosi nel 1863 e scolpito dall'artista romano Giuseppe Lucchetti Rossi, fu prima lavorato a Ferrara e portato a Savigliano solo in un secondo momento. Nell'opera Santa Rosa \u00e8 rappresentato in abito di ministro della guerra; nella mano sinistra tiene una copia della Costituzione del 13 marzo 1821, posa la destra sull'elsa della spada dalla quale pende una corona d'alloro e ha ai suoi piedi il berretto greco e la scimitarra. Curioso il fatto che la statua riporti su tutti e quattro i lati iscrizioni attribuite al patriota Niccol\u00f2 Tommaseo.\nIl poeta romantico Giovita Scalvini compose in suo onore alcuni versi, nei quali celebrava soprattutto la sua grande caparbiet\u00e0 e i suoi ideali."}
{"id": "761706", "revid": "869733", "url": "https://it.wikipedia.org/wiki?curid=761706", "title": "Angus Maddison", "text": "Membro della \"Organisation for Economic Co-operation and Development\", \u00e8 stato a capo della Divisione Economia dal 1953 al 1962.\nAutore di numerosi lavori di analisi economica."}
{"id": "761707", "revid": "767487", "url": "https://it.wikipedia.org/wiki?curid=761707", "title": "Teatro San Bartolomeo", "text": "Il San Bartolomeo era un teatro d'opera napoletano, attivo principalmente tra il XVII e il XVIII secolo; prima della costruzione del San Carlo, avvenuta nel 1737, era il principale teatro della citt\u00e0 partenopea.\nStoria.\nFu edificato nel 1620 nelle vicinanze della chiesa di San Bartolomeo dall\"'Ospedale degli Incurabili\", allo scopo di accrescere i propri introiti grazie ai proventi derivanti dagli spettacoli: tra l'altro nel 1644 Filippo IV di Spagna concesse alla congregazione dei privilegi speciali sulle commedie. A causa delle forti speculazioni messe in atto, fin\u00ec che fu la congregazione a mantenere il palcoscenico, anzich\u00e9 viceversa.\nFu il palcoscenico in cui vennero messe in scena a Napoli le prime vere opere, inizialmente lavori di Claudio Monteverdi e di altri compositori dell'Italia settentrionale. Solo nel 1655 fu messa in scena la prima opera di un compositore locale, \"La fedelt\u00e0 trionfante\" di Giuseppe Alfiero. Bisogner\u00e0 invece aspettare il 1684 per avere la prima opera prodotta da un librettista e compositore napoletano.\nAlla struttura \u00e8 legato anche il nome di Andrea Perrucci (1651-1704), autore di teatro e librettista, che fu poeta del teatro\nNel 1681 fu distrutto da un incendio, per\u00f2 venne ricostruito appena due anni dopo. Nel 1733 venne rappresentato il primo intermezzo, \"La serva padrona\" di Giovan Battista Pergolesi su libretto di Gennaro Antonio Federico e nel 1737 con l'apertura del San Carlo perse la sua \"egemonia\" nella citt\u00e0: il teatro smise di funzionare e lo stabile fu convertito in chiesa nello stesso anno da Angelo Carasale che apr\u00ec la chiesa della Graziella al posto della platea.\nA causa del terribile sisma dell'80 la chiesa fu chiusa al pubblico; riaperta solo nel dicembre 2014, \u00e8 sede del centro di musica da camera CERSIM .\nPrime assolute (lista incompleta).\nSi evidenziano i titoli pi\u00f9 rilevanti nella storia dal genere."}
{"id": "761709", "revid": "117042727", "url": "https://it.wikipedia.org/wiki?curid=761709", "title": "PaTreVe", "text": "Con il nome di PaTreVe si intende l'area metropolitana che aggrega le aree urbane di Padova, Treviso e Venezia, le quali crescendo di anno in anno sono ormai giunte a formare un unico soggetto urbano. In totale essa presenta una popolazione di circa 2,7 milioni di abitanti."}
{"id": "761711", "revid": "2064695", "url": "https://it.wikipedia.org/wiki?curid=761711", "title": "Silenzio-rigetto", "text": "Il silenzio-rigetto \u00e8 un a tipologia di silenzio amministrativo che si configura nel caso in cui una pubblica amministrazione italiana non si pronunci entro il termine perentorio di 90 giorni a seguito di un ricorso gerarchico.\nDescrizione.\nIl silenzio-rigetto conferisce al ricorrente la possibilit\u00e0 di adire la sede giurisdizionale entro 60 giorni dalla formazione del silenzio, in relazione agli stessi motivi dedotti in sede gerarchica. Questo comporta che nel caso in cui fossero stati proposti anche motivi di merito questi non possono essere riproposti in sede giurisdizionale, a meno che ovviamente tale giudice non sia competente anche nel merito.\nL'effetto del silenzio rigetto \u00e8 essenzialmente processuale e consiste nell'attribuzione al ricorrente della possibilit\u00e0 di scelta tra diverse opzioni: il ricorrente pu\u00f2 infatti optare per la proposizione del ricorso giurisdizionale oppure per il ricorso straordinario verso l'originale provvedimento che con il silenzio acquista i caratteri della definitivit\u00e0, che \u00e8 presupposto per tale tipo di gravame.\nIl ricorrente pu\u00f2 poi decidere di attendere un eventuale provvedimento tardivo (il che appare la strada migliore laddove fossero state dedotte censure di merito): il ricorrente potr\u00e0 infatti in tal caso, trascorsi i 90 giorni, mettere in mora l'amministrazione mediante una diffida giudizialmente notificata e di tutelarsi attivando il rito speciale di cui all'art 21-bis della legge T.A.R. n. 1034 del 1971, cos\u00ec come modificata dall'art. 2 della legge 205/2000.\nIl procedimento speciale previsto dall'art. 21-bis prevede la camera di consiglio e una decisione in forma semplificata succintamente motivata. In caso di accoglimento del ricorso, il giudice ordina all'amministrazione di provvedere entro un termine non superiore ai 30 giorni.\nLa giurisprudenza del Consiglio di Stato.\nIl Consiglio di Stato, nel suo orientamento pi\u00f9 recente, ritiene che il decorso dei 90 giorni non abbia effetti sostanziali ma solo processuali, il che significa che il silenzio rigetto non equivale alla formazione di un provvedimento fittizio di rigetto. Ci\u00f2 \u00e8 molto importante, perch\u00e9 esclude che si possa parlare di illegittimit\u00e0 di un eventuale provvedimento di accoglimento tardivo, anzi la decisione tardiva risulta non solo legittima ma anche doverosa e se di accoglimento questa produce l'importante effetto di far cessare la materia del contendere."}
{"id": "761714", "revid": "30610", "url": "https://it.wikipedia.org/wiki?curid=761714", "title": "Matti Aikio", "text": ""}
{"id": "761715", "revid": "6923", "url": "https://it.wikipedia.org/wiki?curid=761715", "title": "Louis Camille Maillard", "text": "Il suo principale contributo \u00e8 stato la scoperta della reazione che da lui prende il nome, una reazione chimica tra un amminoacido e una riduzione di zuccheri, nei cibi, a seguito della cottura. La reazione di Maillard \u00e8 di vitale importanza nella preparazione o la presentazione di molti tipi di cibo, Louis-Camille Maillard la descrisse per primo nel 1912 durante il tentativo di riprodurre la sintesi proteica.\nBiografia.\nNato nel 1878 a Pont-\u00e0-Mousson, nella parte francese della Lorena, figlio del medico Arthur Maillard (1841-1920), Maillard mostr\u00f2 fin da giovane interesse per le scienze naturali, per la botanica e la geologia. All'et\u00e0 di soli 16 anni fu ammesso alla Facolt\u00e0 di Scienze dell'Universit\u00e0 di Nancy. Nel 1902 si trasfer\u00ec all'Universit\u00e0 di Parigi come ricercatore, sotto la guida di Armand Gautier, impegnato principalmente nella fisiologia. \u00c8 qui che intraprende i suoi studi sulle reazioni tra amminoacidi e zuccheri alle alte temperature che lo renderanno celebre.\nGli anni successivi Maillard, che apparteneva alla buona borghesia francese, ebbe numerosi riconoscimenti accademici e scientifici. Nonostante i difetti alla vista serv\u00ec, durante la prima guerra mondiale, come capo dei servizi medici e tossicologici dell'esercito francese. Maillard pass\u00f2 gli ultimi anni della sua vita in Algeria e qui ricopr\u00ec il ruolo di professore di chimica biologica presso l'universit\u00e0 di Algeri a partire dal 1919. Mor\u00ec a Parigi nel 1936.\nPubblicazioni.\nTra le sue pubblicazioni:"}
{"id": "761719", "revid": "1745361", "url": "https://it.wikipedia.org/wiki?curid=761719", "title": "Perillo", "text": "Biografia.\nEgli, quale fonditore di ottone, present\u00f2 al tiranno di Agrigento, Falaride, un sistema per giustiziare i criminali. La sua invenzione consisteva nella riproduzione in ottone della sagoma di un toro, cavo all'interno, entro il quale venivano chiusi i condannati a morte: esso aveva la bocca congegnata in maniera tale che, una volta arroventato sopra una pira, i lamenti del malcapitato venissero trasformati in muggiti del tutto simili a quelli di una bestia vera. \nFalaride fu ammaliato dallo strumento di tortura ma volle punire l'inventore per la cinicit\u00e0 della sua idea; cos\u00ec, dopo averlo lodato, dispose che il toro venisse provato su Perillo stesso: l'inventore venne rinchiuso nella sua stessa invenzione. Estratto da essa poco prima di esserne ucciso, il perfido tiranno lo condann\u00f2 a morte facendolo gettare da una rupe. \nLa leggenda vuole che lo stesso Falaride abbia provato la micidiale esperienza di venire rinchiuso nel toro di bronzo, quando il suo spodestatore Telemaco lo fece giustiziare proprio con questo sistema."}
{"id": "761720", "revid": "124127174", "url": "https://it.wikipedia.org/wiki?curid=761720", "title": "Arcinazzo Romano", "text": "Arcinazzo Romano \u00e8 un comune italiano di abitanti della citt\u00e0 metropolitana di Roma Capitale nel Lazio.\nIl nome originario dell'abitato fino al 1891 era Ponza, dalla \"Gens Pontia\", famiglia romana originaria di questi luoghi.\nGeografia fisica.\nTerritorio.\nSituati a circa , noti per l'unica frazione di Altipiani di Arcinazzo, localit\u00e0 turistica di montagna, caratterizzata da un aspetto alpino, divisa col comune frusinate di Trevi nel Lazio, Piglio e Arcinazzo Romano.\nNel territorio comunale si elevano i Monti Affilani con le cime del monte delle Pianezze, che arriva ai metri sul livello del mare, e il monte Altuino, la cui cima arriva ai metri sul livello del mare.\nArcinazzo romano ha un clima caratterizzato da inverni freddi con forte escursione termica e estati calde ma con temperature che non superano mai i 30 gradi (se non in casi eccezionali).\nLe temperature minime possono raggiungere i -10 gradi con molta facilit\u00e0,grazie all'altitudine, alla morfologia del territorio e alle discese di aria fredda che provengono dall'appennino(abbinata molto spesso a neve nei periodi gennaio-marzo).\nOrigini del nome.\nArcinazzo Romano \u00e8 un toponimo conferito al paese con il Regio Decreto N\u00b0 287 del 29 maggio 1891. Arcinazzo deriverebbe dal nome di una concubina dell'imperatore Claudio, tale \"Arcinia\", che possedeva una villa nella zona; oppure dal nome di un patrizio di Subiaco, tale \"Narcio\", che don\u00f2 una \"arx\" alle falde del Monte Altuino a papa Damaso I, nel IV secolo.\nNel 1872 Vittorio Emanuele II con Regio Decreto N\u00b0 1053 del 15 ottobre 1872 cambi\u00f2 la denominazione del paese da Ponza a Ponza d'Arcinazzo, prima che il sostantivo Ponza venisse definitivamente abbandonato. Tuttavia gli abitanti spesso utilizzano ancora la vecchia denominazione, ma il nome corretto dell'abitante di Arcinazzo Romano \u00e8 \"Narzino\".\nStoria.\nLa prima citazione di Ponza risale al 720 d.C., quando la \"Massa Pontiana\" viene venduta al \"titulus\" di Sant'Eustachio in Roma.\nNel 1087 un tale Ildemondo usurp\u00f2 il castello di Ponza all'Abbazia di Subiaco, che ne rientr\u00f2 in possesso poco dopo grazie all'intervento del papa Pasquale II.\nNel 1176 papa Alessandro III concesse Ponza ed Affile all'Abbazia di Subiaco, che la mantenne in possesso feudale fino al 1735, anno in cui il possesso di Ponza pass\u00f2 alla Camera Apostolica, che lo mantenne fino al 1870.\nSociet\u00e0.\nEtnie e minoranze straniere.\nSecondo i dati ISTAT al 1\u00ba gennaio 2016 la popolazione straniera residente era di 31 persone.\nCultura.\nDialetto.\nIl dialetto parlato ad Arcinazzo Romano appartiene \u00e8 il dialetto laziale centro-settentrionale.\nAmministrazione.\nNel 1872 \"Ponza\" cambi\u00f2 denominazione in \"Ponza d'Arcinazzo\", e nel 1891 in \"Arcinazzo Romano\".\nAltre informazioni amministrative.\nFa parte della Comunit\u00e0 montana dell'Aniene.\nSport.\nCalcio.\nNella stagione sportiva in corso 2016/17, la principale squadra di calcio che insiste sul Comune di Arcinazzo Romano \u00e8 la S.S.D. Piglio Affile che milita nel girone H laziale di Prima Categoria. L'altra societ\u00e0 di calcio che porta proprio il nome comunale, S.S.D. Arcinazzo Romano, milita nel girone D provinciale di Terza Categoria. I colori sociali del Piglio Affile sono bianco e blu. Quelli dell'Arcinazzo Romano sono bianco e azzurro."}
{"id": "761721", "revid": "287204", "url": "https://it.wikipedia.org/wiki?curid=761721", "title": "Cratere M\u00e4dler (Luna)", "text": "M\u00e4dler \u00e8 un cratere lunare intitolato all'astronomo tedesco Johann Heinrich von M\u00e4dler. Si trova sulla parte di mare che congiunge il Sinus Asperitatis a nord ed il Mare Nectaris a sudest. Ad ovest si trova il grande cratere Teofilo, e M\u00e4dler si trova proprio sui suoi bastioni pi\u00f9 esterni.\nIl bordo di M\u00e4dler \u00e8 irregolare e di forma leggermente oblunga. Si osserva un basso picco centrale unito ad una rima che attraversa tutto il fondo.\nCrateri correlati.\nAlcuni crateri minori situati in prossimit\u00e0 di M\u00e4dler sono convenzionalmente identificati, sulle mappe lunari, attraverso una lettera associata al nome."}
{"id": "761731", "revid": "125349171", "url": "https://it.wikipedia.org/wiki?curid=761731", "title": "Igino (astronomo)", "text": "A lui sono attribuite due opere, un trattato astronomico, dal titolo \"De Astronomia\", che riprende i \"Fenomeni\" () di Arato, e un manuale mitologico ad uso scolastico, le \"Fabulae\", composto di 277 episodi.\nGrazie all'opera di Igino, particolarmente attento alle originali fonti greche, abbiamo la ricostruzione di alcune tragedie greche ora perdute.\nOpere.\nLe opere attribuite ad Igino sono il \"De Astronomia\" e le \"Fabulae\".\nIl \"De Astronomia\", intitolato anche \"Astronomica \"o \"Poeticon astronomicon\", \u00e8 un'opera incompleta divisa in quattro libri.\nNel libro I sono contenute nozioni generali riguardanti la Terra e lo zodiaco, cui seguono, nel II, i miti riguardanti il cielo e le costellazioni (in parte basato sui \"Catasterismi\" di Eratostene).\nUn dittico \u00e8 costituito dai libri III-IV: nel III si parla di posizione e composizione delle costellazioni, mentre il IV riguarda la cosiddetta \"astrotes\u00eca\", ossia il moto e il percorso degli astri.\nLe \"Fabulae\", invece sono divise in tre parti: nella prima, le \"Genealogie\", si riportano estratti di una terza opera di Igino riguardanti genealogie di dei ed eroi; le \"Fabulae\" sono i miti veri e propri, mentre a chiusura stanno compilazioni di materie varie di tipo mitografico ed erudito su saghe e curiosit\u00e0."}
{"id": "761735", "revid": "1543377", "url": "https://it.wikipedia.org/wiki?curid=761735", "title": "Legge di conservazione del numero barionico", "text": "In fisica delle particelle la legge di conservazione del numero barionico stabilisce che quando nelle reazioni subnucleari viene prodotto un certo numero di barioni, simultaneamente si crea un eguale numero di antibarioni.\nOrigine.\nPer descrivere matematicamente questo fenomeno, \u00e8 stato introdotto un nuovo numero quantico: il numero barionico, una variabile, indicata convenzionalmente con la lettera B. Si assegna a B il valore +1 se la particella considerata \u00e8 un barione e il valore -1 se la particella considerata \u00e8 un antibarione. Tenuto conto della struttura dei nucleoni, ai quark si assegna, di conseguenza, al numero barionico il valore +1/3 mentre agli antiquark viene assegnato -1/3. Tutte le altre particelle hanno numero barionico nullo.\nGli esperimenti dimostrano che il numero barionico si conserva in tutti i decadimenti e le reazioni fra particelle finora osservate. Una conseguenza immediata della conservazione del numero barionico \u00e8 che anche il numero totale di quark meno quello degli antiquark coinvolti in una reazione si conserva.\nViolazioni.\nNel Modello Standard \u00e8 possibile violare la legge di conservazione del numero barionico per via dell'anomalia chirale.\nIn alcune estensioni del modello standard la conservazione del numero barionico non \u00e8 richiesta. Eliminando questa legge di conservazione uno dei possibili effetti sarebbe il decadimento del protone in particelle pi\u00f9 leggere in un processo che, quindi, \u00e8 favorito dal punto di vista energetico:\nformula_1\nL'osservazione di questo decadimento, anche se permesso, presenta comunque altre difficolt\u00e0: le stime del tempo di vita media del protone forniscono come risultato un limite minimo di 1033 anni che \u00e8 superiore all'et\u00e0 dell'universo. Un tale fenomeno si potrebbe, quindi, osservare, in un anno se si osservasse un campione composto da circa 1033 protoni."}
{"id": "761739", "revid": "79227", "url": "https://it.wikipedia.org/wiki?curid=761739", "title": "The Who Sell Out", "text": "The Who Sell Out \u00e8 il terzo album discografico del gruppo rock inglese The Who, pubblicato nel 1967 nel Regno Unito dalla Track Records, nel 1968 negli Stati Uniti dalla Decca Records e nel resto d'Europa dalla Polydor Records.\nIl disco.\n\"The Who Sell Out\" \u00e8 un concept album formato da una serie di canzoni prive di relazioni fra loro ma intervallate da falsi annunci pubblicitari o di servizio pubblico. \"I Can See for Miles\" venne pubblicata anche come singolo raggiungendo la decima posizione nel Regno Unito e la nona negli Stati Uniti.\nIl disco \u00e8 stato registrato tra maggio e novembre del 1967 negli studi: Talentmasters Studios (New York), IBC Studios, Pye Studios, De Lane Lea Studios, CBS Studios, Kingsway Studios (Londra), Gold Star Studios (Los Angeles).\nSecondo il critico musicale Richie Unterberger, l'album presenta una esultante musica pop/psichedelica a met\u00e0 fra pop melodico dei mod e una strumentazione potente, mentre Edna Gundersen scrisse su \"USA Today\" che l'album aveva uno stile power pop.\nGenesi.\nNel volume \"Maximum R &amp; B\", la band raccont\u00f2 all'autore Richard Barnes di essere pervenuta all'idea della registrazione dei jingle promozionali dopo aver realizzato la cover della sigla della serie tv di Batman pubblicata sull'EP \"Ready Steady Who.\" Inizialmente, il seguito del precedente album A Quick One, avrebbe dovuto intitolarsi \"Who's Lily\" in riferimento al recente singolo \"Pictures of Lily\". Le prime registrazioni (una cover di \"Summertime Blues\", i jingle dello spot della Coca Cola e il pezzo strumentale \"Sodding About\" mostrarono l'influenza di Jimi Hendrix sul modo di suonare la chitarra di Townshend; anche prima della formazione del gruppo, i singoli membri erano stati profondamente influenzati dal rock n roll trasmesso dalle radio: la BBC non trasmetteva molta musica in quel periodo, la quale invece veniva trasmessa da stazioni come Radio Luxembourg e alcune radio pirata come Radio Caroline.\nAlla fine del 1966 il gruppo aveva raggiunto il successo commerciale grazie al movimento mod che in quel periodo rappresentava una significativa porzione del suo pubblico; tuttavia il movimento stava andando disperdendosi e lo spettacolo televisivo \"Ready, Steady, Go!\" che li aveva lanciati era stato addirittura cancellato. Il gruppo part\u00ec per una serie di concerti negli Stati Uniti l'anno seguente riscuotendo successo con per le esibizioni dal vivo. Nell'estate del 1967, i loro manager Kit Lambert e Chris Stamp suggerirono loro di creare concept album basato sulle radio pirata e di strutturarlo nello stesso modo o in quello delle radio a.m. degli USA. Data l'importanza delle radio pirata per il movimento mod, si pens\u00f2 di rendergli tributo. Cos\u00ec come la musica, gli annunci fra una canzone e l'altra e i jingle erano una componente fondamentale delle trasmissioni radiofoniche, cos\u00ec venne deciso di includere una selezione di divertenti digressioni fra una canzone e l'altra dell'album. L'atto che mise al bando le radio pirata entr\u00f2 poi in vigore alla mezzanotte del 14 agosto 1967 e questo rafforz\u00f2 l'effetto dell'album come estremo omaggio alle radio pirata.\nRegistrazione.\nLa prima canzone a essere scritta appositamente per l'album fu \"Jaguar\", in riferimento alla nota automobile, alla quale segu\u00ec un pezzo strumentale che il gruppo aveva registrato per la Coca Cola. \"Armenia City in the Sky\" scritta da John \"Speedy\" Keen, amico del gruppo. Dopo aver terminato tour negli Stati Uniti, il gruppo torn\u00f2 a casa e il 16 settembre incominci\u00f2 a incidere: in tre settimane venne realizzato inizialmente il primo singolo \"I Can See For Miles\", pubblicato il mese seguente e a ottobre il gruppo aveva completato \"Armenia (City In The Sky)\", \"Early Morning Cold Taxi\" e \"Girl's Eyes\"; \"Heinz Baked Beans\", \"Odorono\" e \"Top Gear\" vennero completate a met\u00e0 mese insieme a una serie di annunci e jingle per lo pi\u00f9 registrati da Entwistle e Moon; \"Tattoo\", \"Odorono\" e \"Rael\" vennero completate il 20 ottobre mentre la maggior parte del resto del disco venne registrato durante spettacoli dal vivo alla fine del mese. \"Sunrise\", scritto da Townshend, fu l'ultimo pezzo a essere registrato il 2 novembre. L'album venne poi mixato da Lambert e Damon Lyon-Shaw e completato il 20 novembre.\nPubblicazione e accoglienza.\nL'album venne pubblicato nel Regno Unito il 15 dicembre 1967 e negli Stati Uniti il 6 gennaio 1968. Raggiunse il 13 posto nella classifica britannica e il 48\u00b0 in quella statunitense.\nSulla rivista \"Rolling Stone\", Jann Wenner defin\u00ec \u00abfantastico\u00bb l'album elogiandone il senso dell'umorismo e la matura musicalit\u00e0 del gruppo. Sulla rivista \"Esquire\", Robert Christgau scrisse che con questo album il gruppo sarebbe \u00abil miglior terzo non solo del Regno Unito ma del mondo\u00bb (\u00abthe third best not just in Britain but the world\u00bb), definendo \"Tattoo\" come la miglior canzone scritta da Townshend fino ad allora e da sola valeva il prezzo dell'album. In una retrospettiva per la rivista AllMusic, Richie Unterberger defin\u00ec l'album come una successione incredibile di canzoni e uno dei pi\u00f9 grandi successi del gruppo. Il socio-musicologo Simon Frith indica l'album come un capolavoro della Pop art.\nNel 1995 l'album venne ristampato dall MCA Records con l'aggiunta di numerose canzoni e intermezzi che erano stati scartati nel 1967; nelle note di copertina Dave Marsh lo ha definito \u00abil pi\u00f9 grande album rock'n'roll della sua epoca\u00bb. La nuova edizione sulla rivista \"The Village Voice\", venne definita come l'unico grande album degli Who, in quanto non avevavo ancora incominciato a prendersi troppo sul serio."}
{"id": "761740", "revid": "6923", "url": "https://it.wikipedia.org/wiki?curid=761740", "title": "Alexandre Gustave Eiffel", "text": ""}
{"id": "761741", "revid": "110157", "url": "https://it.wikipedia.org/wiki?curid=761741", "title": "Atabaque", "text": "L'atabaque (o tabaque) \u00e8 uno strumento musicale a percussione. Il nome deriva dall'arabo \"at-tabaq\" (prato). Consiste in un tamburo di legno cilindrico o leggermente conico con la bocca coperta da cuoio di bue, di cerbiatto o di capra.\nBisogna suonarlo con le mani, con due bacchette oppure con una bacchetta e una mano, dipende sia dal ritmo che dal tamburo che si sta suonando. L'atabaque \u00e8 utilizzato nel corso delle cerimonie religiose afro-brasiliane di Candombl\u00e9 e Umbanda, nelle quali \u00e8 considerato uno strumento sacro, da qui il suo uso si \u00e8 esteso all'accompagnamento ritmico della Capoeira, del Maculel\u00ea e di danze popolari brasiliane come il samba de roda, che hanno dato poi origine al samba e all'Ax\u00e9 music. Nei rituali religiosi vengono generalmente utilizzati tre diversi tamburi: Rum: caratterizzato da dimensioni maggiori e suoni pi\u00f9 gravi, utilizzato per i fraseggi ritmici del solista; Rum-Pi: dalle dimensioni e sonorit\u00e0 medie; L\u00ea: il pi\u00f9 piccolo dei tre, dalle sonorit\u00e0 pi\u00f9 acute."}
{"id": "761743", "revid": "287204", "url": "https://it.wikipedia.org/wiki?curid=761743", "title": "Cratere Maestlin", "text": "Maestlin \u00e8 un cratere lunare intitolato all'astronomo e matematico tedesco Michael Maestlin. \u00c8 una formazione emisferica situata sull confine orientale dell'Oceanus Procellarum. Ad est si trova il cratere Encke mentre a nordest c'\u00e8 il cratere Keplero. Poco a sudest di Maestlin sono situati i resti simili ad una cresta di 'Maestlin R', una pianura quasi completamente sommersa dal mare. A sud di questa formazione si trova il sistema di rimae chiamato Rimae Maestlin. Il mare attorno al cratere \u00e8 caratterizzato da una raggiera proveniente dal cratere Keplero.\nCrateri correlati.\nAlcuni crateri minori situati in prossimit\u00e0 di Maestlin sono convenzionalmente identificati, sulle mappe lunari, attraverso una lettera associata al nome."}
{"id": "761749", "revid": "380654", "url": "https://it.wikipedia.org/wiki?curid=761749", "title": "Gene Okerlund", "text": "Fu intervistatore ed annunciatore di wrestling.\nCarriera.\nUno dei volti pi\u00f9 riconoscibili della WorldWrestling Federation/Entertainment, prima di lavorare nel mondo del wrestling Okerlund lavor\u00f2 per una radio di Omaha, Nebraska come DJ. Negli anni settanta lasci\u00f2 la radio per andare a lavorare nell'American Wrestling Association. Vi rimase fino al 1984, quando insieme ad altri dipendenti dell'AWA pass\u00f2 alla sempre pi\u00f9 popolare WWF e ci rimase per nove anni lavorando come intervistatore principale. Nel 1993 lasci\u00f2 la WWF per assumere lo stesso ruolo nella World Championship Wrestling.\nOkerlund apparve a \"SummerSlam 1993\" e fece la sua ultima apparizione in WWF nel corso della puntata del 18 settembre 1993 di \"Superstars\". In un'intervista a posteriori, egli dichiar\u00f2 che nonostante fosse probabilmente propenso a rinegoziare un nuovo contratto con la WWF, nessuno lo contatt\u00f2 mai per discuterne, e quindi opt\u00f2 per la compagnia rivale WCW, allora in forte ascesa. Debutt\u00f2 il 6 novembre 1993 a \"WCW Saturday Night\". Tre anni dopo, scaduto il suo contratto con la WCW, rest\u00f2 fermo per due mesi circa senza apparire in televisione. L'apparizione finale ebbe luogo a \"WCW Fall Brawl\" il 15 settembre 1996. Dopo un contatto con la WWF, Okerlund firm\u00f2 un nuovo accordo con la WCW e torn\u00f2 in video nella puntata dell'11 novembre 1996 di \"WCW Monday Nitro\". Okerlund lott\u00f2 due volte come wrestler in WCW. La prima volta a met\u00e0 2000 quando insieme a Buff Bagwell sconfisse Chris Kanyon e l'annunciatore Mark Madden. La seconda volta, quando una settimana dopo Madden volle un rematch singolo con Okerlund. Mean Gene prevalse grazie all'assistenza di Pamela Paulshock.\nNel 2001, dopo che la Vince McMahon acquist\u00f2 la WCW, Okerlund torn\u00f2 in WWF, ebbe come primo incarico quello di commentare la Gimmick Battle Royal di \"WrestleMania X-Seven\" nel 2001, insieme a Bobby Heenan. Le sue apparizioni successive sarebbero state piuttosto sporadiche.\nOkerlund divenne famoso soprattutto per le sue interviste a Ric Flair ed Hulk Hogan. e venne introdotto da quest'ultimo nella WWE Hall of Fame il 1\u00ba aprile 2006 a Chicago.\nCondusse insieme a Renee Young il programma \"WWE Vintage\".\nMorte.\nOkerlund \u00e8 deceduto in ospedale la mattina del 2 gennaio 2019, all'et\u00e0 di 76 anni, a Sarasota, Florida. Il figlio, Tor Okerlund, rivel\u00f2 che il padre, forte bevitore, si era sottoposto a tre interventi di trapianto di rene e che aveva avuto un crollo delle condizioni di salute poche settimane prima del decesso."}
{"id": "761753", "revid": "729019", "url": "https://it.wikipedia.org/wiki?curid=761753", "title": "Isola del Nord", "text": "L'Isola del Nord (\"North Island\" in inglese, \"Te Ika-a-M\u0101ui\" in m\u0101ori) \u00e8 una delle due isole principali che costituiscono la Nuova Zelanda.\nCon una superficie di 113\u00a0729 km\u00b2 essa \u00e8 la quattordicesima isola pi\u00f9 grande del mondo.\nDescrizione.\nSull'Isola del Nord si trovano numerose importanti citt\u00e0 tra cui Auckland e Wellington, rispettivamente la pi\u00f9 popolosa citt\u00e0 del Paese e la sua capitale. La prima si trova alla sua estremit\u00e0 nord-occidentale, mentre la seconda all'estremit\u00e0 sud-occidentale sullo stretto di Cook, il braccio di mare che separa l'Isola del Nord da quella del Sud, pi\u00f9 estesa, ma meno popolata.\nNell'Isola del Nord vive circa il 76% della popolazione neozelandese.\nSecondo la mitologia dei M\u0101ori, l'Isola del Nord e quella del Sud nacquero all'epoca di M\u0101ui, che era un semidio. Mentre egli pescava insieme ai suoi fratelli a bordo della loro canoa (l\"'Isola del Sud\"), presero un grosso pesce e cercarono di tirarlo fuori dal mare. Mentre M\u0101ui non stava guardando, i suoi fratelli combatterono con il pesce fino a che non riuscirono a farlo affiorare dall'acqua.\nQuesto grande pesce divenne l'Isola del Nord e infatti il suo nome in lingua m\u0101ori \u00e8 \"Te Ika-a-M\u0101ui\" (cio\u00e8 \"il pesce di M\u0101ui\"). Secondo questa leggenda, le montagne e le valli della grande isola sono il risultato dei numerosi colpi dati al pesce dai fratelli di M\u0101ui.\nSenza un nome ufficiale per molti anni (cos\u00ec come l'Isola del Sud), nel 2013 e dopo una consultazione popolare, all'Isola del Nord \u00e8 stato assegnato il nome che porta, assieme al nome maori di Te Ika-a-Maui nell'ottobre 2013.\nRegioni dell'Isola del Nord.\nNell'Isola del Nord e nelle isole situate nelle sue vicinanze si trovano 9 regioni;\nCitt\u00e0 dell'Isola del Nord.\nLe maggiori citt\u00e0 neozelandesi situate sull'Isola del Nord sono:"}
{"id": "761757", "revid": "709565", "url": "https://it.wikipedia.org/wiki?curid=761757", "title": "Sistema Trompowsky", "text": "Il sistema Trompowsky, detto anche attacco Trompowsky, \u00e8 un'apertura di scacchi che prende il nome dal campione brasiliano Oct\u00e1vio Trompowsky (1897\u20131984), che lo introdusse negli anni '30 e lo gioc\u00f2 spesso nella sua carriera.\n\u00c8 caratterizzato dalle mosse: \nQuesta mossa del Bianco mira a cambiare un alfiere per il cavallo del Nero danneggiando la struttura dei pedoni neri. Viene giocata di rado data la continuazione 2. ...Ce4 che porta il Nero ad un istantaneo contrattacco.\nDopo un lungo periodo di oblio, questa apertura \u00e8 stata riportata in auge dal Grande Maestro britannico Julian Hodgson negli anni '90. \n\u00c8 stata giocata dal Campione del Mondo Magnus Carlsen nella prima partita del Mondiale 2016 contro Sergej Karjakin.\nTra gli altri grandi maestri che la adottano spesso il GM serbo Igor Miladinovi\u0107, che ha ottenuto con essa numerosi successi.\nUn'apertura che sviluppa idee molto simili \u00e8 l'Attacco Hodgson (dal britannico Julian Hodgson), caratterizzato dalle mosse: 1. d4 d5 2. Ag5.\nContinuazioni.\nLa risposta pi\u00f9 forte da parte del Nero dopo il tratto 2. Ag5 \u00e8 2. ...Ce4, a questo punto il Bianco dispone di due continuazioni: \nLe altre mosse lasciano un buon gioco al Nero.\nEcco di seguito alcuni sviluppi:"}
{"id": "761759", "revid": "682087", "url": "https://it.wikipedia.org/wiki?curid=761759", "title": "Lotteria", "text": "Una lotteria \u00e8 una popolare forma di gioco d'azzardo basata sull'estrazione di numeri, con premi in denaro. Alcuni paesi proibiscono le lotterie, mentre altri le adottano e le regolano anche a livello nazionale e sovranazionale.\nIl premio al vincitore (o ai vincitori) pu\u00f2 essere in denaro o in beni di vario tipo. Un premio si definisce teoricamente \"equo\" se \u00e8 pari al rapporto fra il prezzo del biglietto e la probabilit\u00e0 di vincere (ossia 1/totale di biglietti emessi): ovviamente, questa condizione non viene mai raggiunta nella realt\u00e0, dal momento che l'organizzazione stessa della lotteria ha un costo, e chi la organizza intende ricavarne un guadagno.\nIl premio pu\u00f2 essere una percentuale prefissata di quanto si raccoglie. Il caso popolare di ci\u00f2 pu\u00f2 essere il \"50-50\", ove l'organizzatore promette che il premio sar\u00e0 il 50% del ricavato. Il premio deve essere unico qualora sia univoco anche il numero dei biglietti. Alcune recenti lotterie permettono agli scommettitori di scegliere i numeri dei propri biglietti, cos\u00ec da avere la possibilit\u00e0 di pi\u00f9 vincitori (o anche nessun vincitore).\nStoria.\nI primi segni di lotterie risalgono alla Dinastia Han in Cina tra 205 e 187 a.C., dove queste erano usate probabilmente per finanziare grandi opere.\nIl 9 gennaio 1449 si tenne in piazza Sant'Ambrogio a Milano quella che si presume essere la prima lotteria della storia italiana, svoltasi col fine di aiutare le esangui casse della Aurea Repubblica Ambrosiana, allora in guerra contro Venezia. L'inventore del gioco fu Cristoforo Taverna, un banchiere milanese. Tuttavia la prima con vendita di biglietti e premi in denaro si tenne a Bruges il 24 febbraio 1466 e fu organizzata dalla vedova del pittore fiammingo Jan van Eyck, a favore dei poveri.\nVerso il 1520 il re di Francia, Francesco I, legalizz\u00f2 ufficialmente con un editto le lotterie, autorizzando la loro organizzazione in cinque \"ruote\" (nome con il quale venivano denominate le urne contenenti i biglietti da estrarre) nelle citt\u00e0 di Parigi, Lione, Strasburgo, Bordeaux e Lilla.\nNel 1566 le lotterie \"sbarcarono\" in Inghilterra e nel 1567 e vennero autorizzate dalla regina Elisabetta I, che nel 1567 diede il via ad una lotteria allo scopo di raccogliere fondi per la riparazione di cinque porti inglesi. Organizzate inizialmente a scopi benefici o di pubblica utilit\u00e0, divennero presto fonte di lucro e iniziarono i sospetti che si trattasse di operazioni truffaldine. Dalle lotterie nacque quello che poi prese il nome di gioco del Lotto.\nLe estrazioni dei vincenti avvengono per mezzo di macchine da lotteria che possono essere sia meccaniche che elettroniche.\nL'analisi di Adam Smith.\nNella \"Ricchezza delle nazioni\", Smith dedica un paragrafo ad una discussione delle lotterie, nel capitolo \"Dei salari e dei profitti nei diversi impieghi del lavoro e dei fondi\" (libro I, capitolo X).\nUna maggiore equit\u00e0 potrebbe derivare da un prezzo pi\u00f9 basso di alcuni ordini di grandezza, oppure da un frazionamento del premio in tanti premi pi\u00f9 piccoli in modo da aumentare la probabilit\u00e0 di una vincita importante.\nL'acquirente dei biglietti scontati nel primo caso otterrebbe un risparmio relativo (ossia rispetto al precedente prezzo del biglietto) anche consistente, che per\u00f2 sarebbe ancora un'uscita marginale rispetto al suo reddito. L'indifferenza del consumatore a un prezzo pi\u00f9 basso \u00e8 un'applicazione di un principio pi\u00f9 volte usato da Smith, quello della marginalit\u00e0 dei costi e ricavi, per il quale il comportamento d\u00e0 rilievo all'importo assoluto di entrate e uscite, ma all'incremento percentuale di costi e/o ricavi.\nNel secondo caso, si pu\u00f2 pensare che il consumatore avverso al rischio, preferisca rischiare piccole somme per un premio anche medio (che non \u00e8 1000 e pi\u00f9 volte la somma scommessa) con una bassissima probabilit\u00e0 di vincere, piuttosto che rischiare un'alta percentuale del suo reddito con una probabilit\u00e0 di vincere prossima al 50%. Da quanto detto, la domanda di biglietti sembra poco elastica rispetto alla probabilit\u00e0 di vincere, mentre lo \u00e8 molto di pi\u00f9 rispetto al premio della lotteria.\nAumentando le cifre del numero di serie o i possibili valori di ogni cifra non vengono registrate variazioni nella vendita di biglietti, segno di scarsa reattivit\u00e0 del consumatore alla probabilit\u00e0 di vincere.\nIl fatto che un frazionamento dei premi riduca le vendite, difficilmente \u00e8 interpretabile come una reazione negativa del consumatore davanti a una maggiore probabilit\u00e0 di vincere, se il consumatore (com'\u00e8 descritto anche da Smith) massimizza il suo benessere (diremmo la sua utilit\u00e0); tale fatto \u00e8 interpretabile come una forte sensibilit\u00e0 delle persone al premio, piuttosto che alla probabilit\u00e0.\nPremio e probabilit\u00e0 sembrano indipendenti e hanno impatti molto diversi sulla domanda di biglietti. Potendoli studiare separatamente, il giusto prezzo del biglietto pu\u00f2 determinarsi come detto in precedenza, tenendo il premio costante. L'indifferenza alla probabilit\u00e0 di vincere spiega il divario fra giusto prezzo e prezzo reale (dal 20 al 40% secondo Smith).\nNon solo la valutazione \u00e8 soggettiva, ma la probabilit\u00e0 non \u00e8 stimata in modo prudenziale (non viene sovrastimata la perdita e sottostimato il guadagno).\nNon \u00e8 chiaro che il rischio si pu\u00f2 misurare e quantificare e che una probabilit\u00e0 di vincere oggettiva, uguale per tutti, permette di definire un prezzo equo di tutti i biglietti. Essendo la probabilit\u00e0 percepita come un dato soggettivo, o non essendo chiara, non si conoscono nemmeno i comportamenti di acquisto che chiunque pu\u00f2 tenere per massimizzare la probabilit\u00e0 di vincita."}
{"id": "761762", "revid": "287204", "url": "https://it.wikipedia.org/wiki?curid=761762", "title": "Indoor", "text": "Il termine indoor (in italiano: al chiuso; pronuncia italianizzata: \"ind\u00f2r\") indica, nello sport, gli eventi che si svolgono in un impianto chiuso e coperto. Il contrario \u00e8 outdoor (in italiano: all'aperto; pron. it.: \"\u00e0utdor\") che indica invece discipline svolte in spazi aperti.\nOrigine.\nIl termine \"indoor\" () \u00e8 inglese e significa \"dentro un edificio\", \"al chiuso\". L'etimologia, risalente al XVIII secolo, \u00e8 una contrazione dell'espressione \"within-door\", letteralmente \"all'interno della porta\".\nDiscipline.\nEsempi di sport indoor sono pallacanestro, pallavolo, pallamano, calcio a 5 e pattinaggio. Oltre che alle discipline collettive, la denominazione si riferisce anche a quelle individuali: esistono, infatti, competizioni di atletica leggera e tennis che - durante i mesi pi\u00f9 freddi - si disputano al coperto.\nIn Italia, dal 1997, \u00e8 presente anche un campionato di baseball indoor: la \"Winter League\".\nAltri significati.\nLa parola viene usata anche per descrivere la coltivazione interna di sostanze vietate dalla legge, come le sostanze stupefacenti."}
{"id": "761764", "revid": "661526", "url": "https://it.wikipedia.org/wiki?curid=761764", "title": "Hallelujah (Leonard Cohen)", "text": "Hallelujah \u00e8 una canzone scritta e interpretata dal cantautore canadese Leonard Cohen per l'album \"Various Positions\", pubblicato nel 1984.\nIl brano fu pubblicato come singolo, insieme al lato B \"The Law\", ma inizialmente non ebbe alcun successo commerciale.\nNonostante questo, nel corso degli anni si susseguirono molte reinterpretazioni di \"Hallelujah\", ad opera sia dello stesso Cohen, che ne modific\u00f2 ripetutamente il testo, sia di molti altri artisti.\nJohn Cale ne fece per primo una cover nel 1991. Nel 2001 venne inclusa nel film d'animazione \"Shrek\", iniziando ad ottenere una crescente popolarit\u00e0. Da allora sono state incise oltre 180 reinterpretazioni del brano, e molti altri sono gli artisti che hanno eseguito il brano dal vivo nel corso dei loro concerti. La canzone \u00e8 stata inoltre oggetto di un documentario del 2008 andato in onda su BBC Radio 2, fa parte di innumerevoli colonne sonore cinematografiche e di telefilm ed \u00e8 stata spesso usata nell'ambito di competizioni canore televisive come \"The X Factor\" e \"Idol\".\nLa reinterpretazione di maggior successo rimane ancora oggi quella di Jeff Buckley, pubblicata nel 1994 all'interno del suo unico album \"Grace\".\nNel 2008 la canzone fu riportata sotto i riflettori dall'interpretazione della cantante inglese Alexandra Burke, che la pubblic\u00f2 come singolo di debutto subito dopo aver ottenuto la vittoria della quinta edizione del talent show britannico \"The X Factor\".\nNel 2009 il regista Zack Snyder utilizz\u00f2 la canzone inserendola nella colonna sonora del suo adattamento di Watchmen; sempre Snyder scelse di riutilizzare la canzone per il trailer della sua director's cut di Justice League.\nIl testo del brano contiene numerosi riferimenti biblici ed \u00e8 stato oggetto di interpretazioni diverse, anche a seguito dei continui cambiamenti nei versi che lo costituiscono e dei molteplici stili adottati nella sua esecuzione dagli artisti che lo hanno cantato nel corso degli anni.\nComposizione e pubblicazione.\nIl brano \u00e8 l'esito di un processo compositivo lungo e complesso. Bob Dylan afferm\u00f2 in un'intervista che, nel backstage di un concerto, Leonard Cohen gli aveva confidato di aver impiegato circa due anni per completare la scrittura di \"Hallelujah\". Lo stesso Cohen conferm\u00f2 l'episodio, aggiungendo per\u00f2 di aver mentito, perch\u00e9 si vergognava di rivelare che in realt\u00e0 aveva impiegato un tempo ancora pi\u00f9 lungo di quanto dichiarato. Cohen aggiunse di aver scritto oltre 80 strofe per il brano, tra le quali scelse poi le sei che rientrarono nella versione iniziale della canzone, incisa per l'album del 1984 \"Various Positions\". Cohen descrisse le difficolt\u00e0 nella composizione citando un episodio in particolare:\nIl brano fu poi registrato nello studio Metropole di Manhattan, nella citt\u00e0 di New York, insieme al produttore John Lissauer, che collabor\u00f2 all'intero album da cui il singolo \u00e8 tratto, occupandosi anche degli arrangiamenti.\nNel 2009, durante un'intervista rilasciata al \"Guardian\", Cohen afferm\u00f2 che anche la pubblicazione del brano, cos\u00ec come quella dell'intero album \"Various Positions\", fu piuttosto complessa, in quanto la casa discografica Sony Music riteneva che il materiale non fosse abbastanza buono. Cohen aggiunse cos\u00ec di considerare la popolarit\u00e0 ottenuta da \"Hallelujah\" attraverso i suoi molti interpreti come una sorta di piccola rivincita nei confronti dell'iniziale diffidenza dimostrata dalla casa discografica.\nStruttura musicale ed interpretazione del testo.\n\"Hallelujah\", nella sua versione originale, \u00e8 in 6/8, che evoca sia valzer che tempo gospel. \u00c8 stato scritto nella tonalit\u00e0 di do maggiore, e i versi della canzone fanno riferimento alla funzione armonica degli accordi su cui sono stati scritti:\nGli accordi a cui si fa riferimento sono il IV grado (nel caso di Do maggiore, il Fa maggiore), il V grado (Sol maggiore), \"la ricaduta minore\" (ovvero il VI grado, La minore) e la \"salita maggiore\" (indicata dal passaggio dal VI grado al IV grado, armonicamente imparentati).\nLa canzone.\nLa versione iniziale del brano contiene molti riferimenti ai testi biblici dell'Antico Testamento. Una seconda versione della canzone fu incisa dal vivo nel 1988 e in seguito pubblicata nell'album \"Cohen Live\" del 1994. I versi utilizzati in questa occasione furono privati della maggior parte dei rimandi al testo sacro, dando origine cos\u00ec ad una versione con un finale molto pi\u00f9 oscuro rispetto a quello della precedente.\nIl tema religioso non \u00e8 per\u00f2 l'unico argomento attorno al quale ruota il brano, che tratta anche di una storia d'amore finita male e di esperienze di vita non proprio felici. Secondo Alan Connor della BBC, le due diverse versioni di \"Hallelujah\" realizzate da Cohen, \u00abuna biblica e una secolare, ci portano attraverso un immenso spettro di luoghi emozionali, con le diverse alleluia ad esprimere disperazione, estasi sessuale e devozione religiosa\u00bb.\nDorian Lynskey del \"Guardian\" scrisse che i versi del brano \u00ababbracciano in modo criptico i temi dell'amore, del sesso, della violenza, della religione e dell'atto stesso di scrivere canzoni\u00bb. Cercando di spiegare il significato del brano, Cohen dichiar\u00f2 che:\nIl tema del sesso assume un ruolo fondamentale nel brano, ulteriormente accentuato nella versione del 1988. Anche l'interpretazione di Buckley fa leva soprattutto su questo aspetto, omettendo le due strofe della versione originale che si riferiscono invece al tema della redenzione. Lo stesso Buckley dichiar\u00f2 in un'intervista che \u00abchiunque ascolti chiaramente \"Hallelujah\" scoprir\u00e0 che \u00e8 una canzone che parla di sesso, di amore, della vita sulla terra. L'alleluia non \u00e8 un omaggio a una persona adorata, a un idolo o a Dio, ma \u00e8 l'alleluia dell'orgasmo. \u00c8 un'ode alla vita e all'amore\u00bb.\nGli accordi utilizzati all'interno del brano vengono descritti in maniera molto esplicita nei primissimi versi della canzone. In virt\u00f9 della tonalit\u00e0 del brano (originariamente composto in Do maggiore): \n- il verso \u00abit goes like this, the fourth, the fifth\u00bb viene accompagnato dalla sequenza di accordi \u00abDo / Fa / Sol7\u00bb, rispettivamente 1\u00b0, 4\u00b0 e 5\u00b0 della tonalit\u00e0 di riferimento; \n- la sezione si conclude con le parole \u00abthe minor fall and the major lift\u00bb: esse fanno riferimento al passaggio dal la minore al fa.\nI riferimenti biblici.\nLa prima strofa della canzone si apre citando Davide, secondo re d'Israele. La canzone fa riferimento a quanto raccontato nel libro di Samuele, nel quale si narra che David, suonando l'arpa, riuscisse a calmare lo spirito malvagio sceso sul suo predecessore Saul. I versi successivi riprendono anche l'episodio in cui Davide, dopo aver visto, dalla terrazza del palazzo regale, Betsabea, moglie di Uria l'Ittita, farsi il bagno, intraprese una relazione con tale donna. Il rapporto tra i due port\u00f2 alla gravidanza di lei e si concluse con la morte di Uria, spedito in prima fila durante una battaglia per ordine dello stesso Davide.\nLa strofa successiva fa riferimento invece a Sansone e all'innamoramento con Dalila, che lo convinse a rivelarle il segreto della sua forza, che risiedeva nei suoi capelli. La donna rivel\u00f2 cos\u00ec il segreto ai Filistei, i quali tagliarono i capelli a Sansone, portandolo verso la sua fine, che si sarebbe poi compiuta con la distruzione per vendetta di un tempio pagano nella quale lui stesso perse la vita insieme ad altre 3.000 persone.\nCover.\nMoltissimi sono gli artisti che hanno interpretato \"Hallelujah\" nel corso degli anni. Gi\u00e0 nel 2010 si contavano circa 200 cover del brano registrate e pubblicate ufficialmente. Numerosi altri artisti hanno invece eseguito il brano dal vivo, senza mai pubblicarne una versione. L'elevato numero di cover, spesso realizzate per trasmissioni televisive o per le colonne sonore di film, spinse alcuni critici e fan a richiedere una sorta di moratoria per fermarne l'uso, che Cohen comment\u00f2 nel 2009 dichiarando di considerare eccessivo il numero degli interpreti del brano. Nel gennaio 2012 Cohen conferm\u00f2 di aver avuto in alcune occasioni l'istinto di esporsi personalmente per fermare la continua pubblicazione di cover del brano, aggiungendo per\u00f2 di aver poi cambiato idea e di essere felice che il suo brano venisse cantato da altri.\nNel 1988, un anno dopo l'uscita della versione originale del brano, Bob Dylan ne forn\u00ec un'interpretazione dal vivo durante un concerto al Montreal Forum. La prima cover ad essere pubblicata fu invece registrata da John Cale, ex leader dei Velvet Underground, che realizz\u00f2 un nuovo arrangiamento del brano. Quando chiese a Cohen il testo originale, ottenne 15 pagine di diverse strofe scritte originariamente per il brano, tra le quali Cale scelse di utilizzare solo quelle che riteneva fossero pi\u00f9 pertinenti. La sua cover fu inserita nella raccolta-tributo a Cohen intitolata \"I'm Your Fan\" del 1991.\nLa versione interpretata da Cale forn\u00ec la base anche per la cover incisa nel 1994 dal cantautore americano Jeff Buckley, che si ispir\u00f2 molto all'arrangiamento della precedente cover. La sua versione, inclusa nell'album \"Grace\", \u00e8 oggi considerata la pi\u00f9 famosa tra le cover del brano.\nUn'altra versione del brano \u00e8 quella realizzata dal canadese Rufus Wainwright, questa volta come tributo a Buckley, nel frattempo prematuramente scomparso. Nel 2001 fu inclusa nella del film d'animazione \"Shrek\".\nAltre versioni popolari a livello nazionale sono state realizzate dalla seconda met\u00e0 degli anni 2000 in poi. In particolare, il quartetto composto dai cantanti Espen Lind, Kurt Nilsen, Askil Holm e Alejandro Fuentes port\u00f2 il brano in vetta alle classifiche norvegesi tra il 2006 e il 2007, mentre Alexandra Burke ottenne un notevole successo in Regno Unito e Irlanda con la sua versione pubblicata nel 2008. L'anno successivo fu invece una cover dell'olandese Lisa Lois ad ottenere il successo nei Paesi Bassi, dove la sua versione di \"Hallelujah\" divent\u00f2 il singolo pi\u00f9 venduto dell'anno. Nel 2010 fu poi la volta dei cantanti belgi Natalia e Gabriel R\u00edos, che pubblicarono un singolo benefico in supporto delle vittime del terremoto di Haiti, raggiungendo la vetta della Ultratop 50 relativa alle vendite nella regione delle Fiandre. In supporto della stessa causa benefica fu pubblicata anche una versione dal vivo interpretata da Justin Timberlake e Matt Morris, eseguita durante il telethon \"\" e inclusa nell'omonimo album. Il 12 febbraio 2010 viene cantata da k.d. lang alla cerimonia di apertura dei XXI Giochi Olimpici Invernali di Vancouver.\nTra gli artisti pi\u00f9 noti a livello internazionale che abbiano pubblicato una versione di \"Hallelujah\" si ricordano anche Bono, i Bon Jovi, Il Divo, Susan Boyle, Damien Rice e Michael Bolton. Alcuni artisti hanno inoltre realizzato degli adattamenti in diverse lingue, come l'italiano, il danese e lo spagnolo.\nTra coloro che invece hanno eseguito pubblicamente \"Hallelujah\" senza per\u00f2 mai pubblicarla ufficialmente si citano Annie Lennox, che nel 2007 cant\u00f2 il brano durante il programma televisivo \"Taratata\" della televisione pubblica francese, Sheryl Crow, Amy Macdonald e gli Elio e le Storie Tese, che il 12 settembre 2001 aprirono il loro concerto al Palavobis di Milano con una cover di questa canzone come omaggio alle vittime degli attentati dell'11 settembre 2001 avvenuti il giorno precedente. Di grande rilievo la versione interpretata, nella trasmissione \"Tu si que vales\", da Veronica Franco, giovane diciannovenne gravemente malata e poi deceduta a causa della leucemia. Nel 2021 ha pubblicato una cover del brano Lorenzo Testa con la partecipazione di Em Rossi su Smule. \nCover di Espen Lind, Kurt Nilsen, Askil Holm e Alejandro Fuentes.\nNel corso del 2006, i cantanti norvegesi Espen Lind, Kurt Nilsen, Askil Holm e Alejandro Fuentes registrarono una nuova cover del brano, pubblicandola come singolo ed inserendola nell'album \"Hallelujah Live\", frutto della collaborazione tra i quattro artisti.\nRegistrazione e pubblicazione.\nEspen Lind aveva interpretato il brano dal vivo gi\u00e0 nel 1999, eseguendolo in duetto con Morten Harket, ex-leader degli a-ha. Nel 2005 la canzone venne invece eseguita in quartetto dallo stesso Lind insieme a Nielsen, Holm e Fuentes, durante un concerto tenuto ad Oslo dai quattro cantanti, che in quell'occasione collaborarono anche nell'esecuzione di vari pezzi tratti dai loro repertori.\nLa collaborazione tra i quattro, che fino ad allora non aveva avuto precedenti, era stata concepita come un evento isolato, in occasione di una festa organizzata da un'azienda norvegese in occasione del suo cambio di sede. In seguito invece i cantanti continuarono a collaborare, maturando un rapporto di amicizia e realizzando un tour congiunto.\nDurante uno dei concerti del tour, svoltosi nel 2006 all'Oslo Spektrum, fu registrato l'album \"Hallelujah Live\", che fu pubblicato nel corso dello stesso anno e si rivel\u00f2 un successo discografico immediato. Il brano fu inserito anche nell'omonimo DVD dal vivo, pubblicato sempre nel 2006.\nSuccesso commerciale e riconoscimenti.\nCome l'album, anche il singolo raggiunse il successo nelle vendite in Norvegia. Dopo aver debuttato all'ottavo posto della classifica VG-lista durante la ventiseiesima settimana del 2006, il singolo rimase tra le prime venti posizioni per diversi mesi, raggiungendo la prima posizione solamente nel gennaio dell'anno successivo. Il brano rimase al primo posto solo per una settimana, ma complet\u00f2 in seguito un periodo complessivo di 37 settimane non consecutive all'interno della top 20.\nIl 27 gennaio 2007 la canzone ricevette inoltre uno Spellemannprisen, premio norvegese ispirato ai Grammy Awards americani, nella categoria hit dell'anno. A ritirare il premio fu Espen Lind, che durante la cerimonia ringrazi\u00f2 pubblicamente Leonard Cohen, autore e primo interprete del brano.\nCover di Jeff Buckley.\nIl cantautore americano Jeff Buckley incise il brano \"Hallelujah\" per il suo primo e ultimo album, \"Grace\", pubblicato nel 1994 e rimasto senza un successore a seguito della morte del cantante. Questa versione della canzone, ispirata alla precedente interpretazione di John Cale, \u00e8 considerata la pi\u00f9 conosciuta tra le cover del brano e, nonostante non sia stata inizialmente pubblicata come singolo, ha fortemente contribuito alla popolarit\u00e0 di \"Hallelujah\", ispirando i molti interpreti che in seguito hanno ripreso la canzone.\nNel 2007, dieci anni dopo la scomparsa di Buckley, la cover fu pubblicata come singolo, ottenendo nel corso degli anni seguenti un buon successo commerciale, fino a raggiungere il disco di platino in Australia e negli Stati Uniti e il disco d'oro in Svezia e Nuova Zelanda.\nL'interpretazione di Buckley \u00e8 stata inserita dalla rivista statunitense \"Rolling Stone\" al 264\u00ba posto nella lista delle 500 migliori canzoni di tutti i tempi, pubblicata nel 2004. In un sondaggio a cura dello stesso mensile, la versione di \"Hallelujah\" realizzata da Buckley \u00e8 stata indicata dai lettori come la terza miglior cover di tutti i tempi.\nCover di Alexandra Burke.\nIl 13 dicembre 2008, durante la serata finale della quinta stagione del talent show del Regno Unito \"The X Factor\", la concorrente Alexandra Burke ha interpretato il brano dal vivo. Durante la sera stessa, Burke \u00e8 stata proclamata vincitrice del talent show, superando la boyband JLS che, dopo aver interpretato a sua volta una cover di \"Hallelujah\", ha ottenuto il secondo posto finale.\nIl brano, precedentemente registrato insieme alla coppia di produttori Quiz &amp; Larossi, \u00e8 stato pubblicato come singolo digitale per l'etichetta Syco nella notte tra il 13 e il 14 dicembre 2008, a distanza di pochi minuti dalla conclusione della puntata.\nTre giorni pi\u00f9 tardi, il 17 dicembre 2008, il singolo \u00e8 stato pubblicato anche su CD, con l'aggiunta delle cover dei brani \"Candyman\" di Christina Aguilera e \"Without You\" dei Badfinger, interpretato tra gli altri anche da Mariah Carey.\nSuccesso commerciale.\nIl singolo ha riscosso un ottimo successo in Regno Unito e in Irlanda, paesi dove ha raggiunto la prima posizione delle classifiche dei singoli. A distanza di una sola giornata dalla pubblicazione del brano, le copie vendute in Regno Unito erano oltre 105.000, un risultato che non era mai stato raggiunto prima e che ha consentito ad Alexandra Burke di superare il record ottenuto nel 2006 da Leona Lewis, che aveva venduto 82.000 copie in ventiquattro ore con il suo primo singolo, \"A Moment Like This\". Le vendite totali nel corso della prima settimana hanno poi raggiunto le 576.000 copie, rendendolo il singolo pubblicato da una cantante donna con il miglior risultato di vendite ottenuto nel corso della sua prima settimana in Regno Unito.\nNel corso della stessa settimana, a seguito di una campagna promossa attraverso il Web, la cover di Jeff Buckley raggiunse il secondo posto nella classifica del Regno Unito, consentendo ad \"Hallelujah\" di diventare la prima canzone dal 1957 ad occupare contemporaneamente le due posizioni pi\u00f9 alte della Official Singles Chart. L'ultimo brano che era riuscito ad ottenere questo risultato era stato \"Singin' the Blues\", che aveva raggiunto il primo e secondo posto nella stessa settimana grazie ai due singoli pubblicati da Tommy Steele e Guy Mitchell.\nNonostante sia stato pubblicato alla met\u00e0 di dicembre, il singolo \u00e8 diventato il pi\u00f9 venduto del 2008 in Regno Unito, con circa 880.000 copie vendute prima della fine dell'anno. Le vendite complessive hanno in seguito raggiunto il totale di 1.240.000 copie e nel novembre 2012, secondo i dati pubblicati dalla Official Charts Company, il singolo risultava essere il 59\u00ba pi\u00f9 venduto di sempre nel Regno Unito.\nUtilizzo all'interno di colonne sonore.\n\"Hallelujah\" \u00e8 spesso utilizzata in televisione e nei film per accompagnare scene drammatiche. \u00c8 stata utilizzata nelle colonne sonore dei seguenti film: \"Basquiat\", \"The Edukators\", \"Sballati d'amore\", \"Shrek\", \"Saint Ralph\", (nell'interpretazione di Gordon Downie dei Tragically Hip) \"Deliver Us from Evil\", \"Kissed by Winter\", \"Barfuss\", \"Lord of War\", \"Watchmen\" e \"When Night is Falling\".\nTra le serie TV \"Holby City\", \"Falcon Beach\", \"The L Word\", \"Hollyoaks\", \"Cold Case\", \"The Shield\", \"Nip/Tuck\", \"Crossing Jordan\", \"Drama and Nicole\" e \"Sense8\"."}
{"id": "761767", "revid": "78273", "url": "https://it.wikipedia.org/wiki?curid=761767", "title": "Coppie di basi", "text": ""}
{"id": "761768", "revid": "599013", "url": "https://it.wikipedia.org/wiki?curid=761768", "title": "Marco Aur\u00e9lio Cunha dos Santos", "text": "Carriera.\nCresciuto nel Vasco da Gama, debutta in prima squadra nel 1987, e vi rimane per tre stagioni vincendo un campionato brasiliano (1989), un Campionato Carioca (1988), una Ta\u00e7a Guanabara (1990) e un Ta\u00e7a Rio (1988).\nNel 1990 si trasferisce in Portogallo all'Uni\u00e3o Madeira, con cui gioca tre campionati portoghesi e una \"Liga de Honra\" (seconda serie), attirando l'attenzione dei club pi\u00f9 blasonati, tanto da passare, nell'estate del 1994 allo Sporting Lisbona. Con la formazione bianco-verde vince una Coppa del Portogallo (1995) e una Supercoppa del Portogallo (1995).\nNel gennaio del 1999 giunge in Italia, al , impegnato nella lotta per la salvezza. In maglia biancorossa Marco Aur\u00e9lio rimane per due stagioni e mezzo: dopo la retrocessione nel campionato 1998-1999, vince la Serie B l'anno successivo, per poi disputare un campionato di Serie A nell'annata 2000-2001 e retrocedere in seconda serie al termine della stagione.\nPassa al Palermo, in Serie B, nel 2001, con cui rimane una sola stagione. Fu poi al Cosenza con cui retrocesse nel 2003. Alterna poi stagioni in Serie C1 e in Serie C2 con la SPAL e il ."}
{"id": "761776", "revid": "110157", "url": "https://it.wikipedia.org/wiki?curid=761776", "title": "Fisherman's Woman", "text": "Fisherman's Woman \u00e8 il quinto album di Emil\u00edana Torrini, pubblicato nel 2005."}
{"id": "761778", "revid": "1543377", "url": "https://it.wikipedia.org/wiki?curid=761778", "title": "USS Gerald R. Ford", "text": "La USS \"Gerald R. Ford\" (CVN-78) \u00e8 la prima nave della nuova classe di portaerei a propulsione nucleare \"CVN-21\" della U.S. Navy. La costruzione \u00e8 iniziata l'11 agosto 2005 nei cantieri navali di Newport News in Virginia ed \u00e8 stata consegnata alla U\nS. Navy il 22 luglio 2017. La Northrop Grumman ha iniziato i lavori di costruzione con una cerimonia in cui \u00e8 stata posata la prima sezione della nave: una piastra di acciaio di 15 tonnellate che fa parte di un comparto laterale della nave. La chiglia \u00e8 stata impostata il 13 novembre 2009.\nLa USS \"Gerald R. Ford\" sostituir\u00e0 la USS \"Enterprise\", messa fuori servizio in dicembre 2012 dopo 51 anni di attivit\u00e0. L'ex segretario della difesa Donald Rumsfeld conferm\u00f2 il 3 gennaio 2007 che la portaerei avrebbe portato il nome, precedentemente suggerito dal Congresso, del 38\u00ba presidente degli Stati Uniti Gerald R. Ford. Come le gemelle USS \"John F. Kennedy\" (CVN-79) e USS \"Enterprise\" (CVN-80) \u00e8 spinta da due reattori nucleari A1B.\nIl varo della USS \"Gerald R. Ford\" \u00e8 avvenuto il 9 novembre 2013, madrina della cerimonia \u00e8 stata la figlia dell'ex presidente, Susan Ford Bailes. Per completare la costruzione \u00e8 stato necessario un anno di altri lavori a bordo.\nIl 30 aprile 2021 ha completato il suo periodo di test e prove post-consegna (PDT&amp;T) di 18 mesi.\nScelta del nome.\nNel 2006, mentre Gerald Ford era ancora in vita, il senatore della Virginia John Warner propose il suo nome per la portaerei CVN-78 Il documento finale, firmato dal presidente George W. Bush il 17 ottobre 2006 suggeriva il nome di USS \"Gerald R. Ford\", ma non ne forzava la scelta.\nIl 3 gennaio 2007, l'ex segretario della difesa Donald Rumsfeld, conferm\u00f2 che la portaerei CVN-78 avrebbe portato il nome di Ford. Rumsfeld disse di aver comunicato personalmente la decisione a Ford durante una sua visita a Rancho Mirage poche settimane prima che lo stesso Ford morisse. Poco dopo la dichiarazione di Rumsfeld, la United States Navy conferm\u00f2 a sua volta il nome della portaerei Il 16 gennaio 2007, il segretario della marina Donald Winter battezz\u00f2 ufficialmente la CVN-78 USS \"Gerald R. Ford\". L'annuncio venne fatto durante una cerimonia al Pentagono, in presenza del vicepresidente Dick Cheney, dei senatori Warner e Levin, del generale Guy C. Swan e dei figli di Ford.\nL'associazione di veterani della portaerei convenzionale USS \"America\" aveva chiesto di battezzare la nuova portaerei USS \"America\", in ricordo della nave su cui avevano prestato servizio. La USS \"America\" (CV-66) fu dismessa nel 1996 e nel 2005 fu affondata nell'Atlantico nel corso di un test per la valutazione dei danni arrecati alle portaerei da varie armi. USS \"America\" (LHA-6) \u00e8 invece il nome della prima nave di una nuova classe di navi da assalto anfibio.\nProgettazione e sviluppo.\nLe portaerei classe Nimitz hanno mantenuto sempre lo stesso sistema di produzione e utilizzo dell'energia. Una portaerei classe Nimitz pu\u00f2 mantenere velocit\u00e0 superiori ai 30 nodi, nonostante la massa a pieno carico di circa 100,000 tonnellate, senza rifornirsi per 90 giorni, garantendo lo svolgimento di operazioni aeree in un raggio di centinaia di miglia marine. Una dimostrazione dell'autonomia delle portaerei classe Nimitz fu data dalla USS \"Theodore Roosevelt\", che rimase in missione per 159 giorni consecutivi in supporto all'operazione Enduring Freedom senza mai visitare un porto o essere rifornita. Durante il periodo intercorso dalla costruzione della prima nave della classe a oggi, queste portaerei sono state aggiornate con molte nuove tecnologie, ma con gli avanzamenti tecnologici degli ultimi due decenni, le possibilit\u00e0 di miglioramento delle navi di questa classe sono limitate. I maggiori problemi che la classe Nimitz deve affrontare sono: la limitata capacit\u00e0 di produzione di energia elettrica; l'aumento del peso della nave e l'erosione del margine nel posizionamento del centro di gravit\u00e0, necessario a mantenere la stabilit\u00e0 della nave, causati dai miglioramenti tecnologici apportati.\nPartendo dalla considerazione dei problemi della classe \"Nimitz\", i progettisti hanno sviluppato il progetto denominato CVN-21, che ha portato alla progettazione delle navi USS Gerald R. Ford (CVN-78), USS \"John F. Kennedy\" (CVN-79), USS Enterprise (CVN-80). I miglioramenti tecnologici sono stati apportati adattando il disegno della nave alle nuove tecnologie e rendendolo pi\u00f9 efficiente. Le maggiori innovazioni nel disegno vero e proprio consistono in: un ponte di volo pi\u00f9 largo, miglioramenti nell'apparato di trasporto di armi e materiali, un nuovo reattore che richiede meno personale e un'isola pi\u00f9 piccola e pi\u00f9 arretrata rispetto al ponte. Gli avanzamenti tecnologici nel campo dell'elettromagnetismo hanno permesso lo sviluppo di una catapulta elettromagnetica (\"Electromagnetic Aircraft Launch System\", EMALS), e di un sistema d'arresto avanzato (AAG). Un sistema integrato garantir\u00e0 la flessibilit\u00e0 per l'adattamento dell'infrastruttura della nave ai futuri aggiornamenti. I nuovi Dual Band Radar (DBR) combinano i radar a banda S e banda X in'unico sistema. Con il nuovo design e gli aggiornamenti tecnologici la Ford avr\u00e0 un 25% in pi\u00f9 di capacit\u00e0 di lancio di aerei, triplicher\u00e0 la produzione di energia elettrica e aumenter\u00e0 la disponibilit\u00e0 operativa. La richiesta di una capacit\u00e0 di lancio per circa 160 sortite aeree al giorno, con picchi di 220 sortite in momenti di intensa attivit\u00e0 o emergenza, ha portato gli sviluppatori a ridisegnare il ponte di volo.\nPonte di volo.\nLa differenza nella struttura del ponte di volo \u00e8 il cambiamento pi\u00f9 visibile rispetto alla classe \"Nimitz\". Diverse sezioni sono state rimodellate rispetto al ponte di volo delle \"Nimitz\" per rendere pi\u00f9 agevole il movimento dei velivoli, delle armi e dei materiali vari. La catapulta numero quattro delle Nimitz non era in grado di lanciare aerei a pieno carico a causa di una mancanza di spazio per il transito dell'ala lungo il bordo del ponte di volo. La CVN-78 non avr\u00e0 specifiche restrizioni sul lancio di aerei dalle catapulte, ma avr\u00e0 comunque quattro catapulte come le portaerei classe Nimitz, due ad arco e due a cintura, e il numero di ascensori per aerei dal ponte hangar al ponte di volo \u00e8 stato ridotto a tre. I cambiamenti di design del ponte di volo rispetto alla classe Nimitz servono ad aumentare la capacit\u00e0 di lancio.\nIl percorso delle armi dai magazzini alle piazzole degli aerei sul ponte di volo \u00e8 stato pianificato per garantire un riarmo pi\u00f9 veloce.\nL'isola \u00e8 pi\u00f9 piccola rispetto a quella delle vecchie portaerei e si trova molto pi\u00f9 arretrata rispetto al ponte di volo. Nella zona in cui si trovava, approssimativamente, l'isola delle portaerei classe Nimitz, \u00e8 stata progettata una zona per il riarmo e il rifornimento centralizzati degli aerei. Questa nuova soluzione permette di muovere meno gli aerei tra un atterraggio e il decollo successivo. Un minor numero di movimenti degli aerei richiede un minor numero di addetti e garantisce una riduzione del personale a bordo. Il riarmo centralizzato garantisce anche un accorciamento del percorso e delle procedure nel movimento delle armi dai magazzini al ponte di volo, riducendo ulteriormente il tempo impiegato e il personale a bordo. Sulle portaerei, il tempo che intercorre tra il rientro di un aereo e il suo successivo decollo \u00e8 determinato soprattutto dalla durata del riarmo e del rifornimento. Per abbreviare la durata di queste operazioni, le armi sono trasportate da dispositivi automatizzati. Il percorso delle munizioni non incrocia mai quello degli aerei, evitando rallentamenti negli hangar e sul ponte di volo.\nPropulsori.\nI generatori elettrici delle portaerei classe Nimitz furono progettati negli anni sessanta, quando la richiesta di energia elettrica da parte dei dispositivi di bordo era limitata rispetto a quella attuale. Le nuove tecnologie applicate a queste navi nel corso di decenni di aggiornamenti hanno richiesto sempre pi\u00f9 energia, fino al raggiungimento del limite possibile per le loro centrali elettriche. Le tecnologie moderne richiedono quindi una produzione di elettricit\u00e0 pi\u00f9 efficiente per la nuova classe di portaerei, anche in previsione di aggiornamenti futuri.\nIl nuovo reattore A1B \u00e8 pi\u00f9 piccolo ma ha un design pi\u00f9 efficiente del reattore A4W, garantendo una generazione di energia elettrica tre volte superiore rispetto al suo predecessore. Il nuovo reattore ha una densit\u00e0 energetica pi\u00f9 alta, minore richiesta di energia per le pompe, una costruzione pi\u00f9 semplice, ed \u00e8 controllato attraverso moderni sistemi elettronici. Il risultato \u00e8 che questo reattore permette una riduzione del personale addetto di due terzi e una manutenzione minore.\nLa capacit\u00e0 energetica non sar\u00e0 subito sfruttata al massimo: i progettisti hanno lasciato margine per inserire nuovi componenti tecnologici in futuri aggiornamenti. Le portaerei classe \"Gerald R. Ford\" dovrebbero rimanere in servizio per quasi novant'anni. Il progetto di una nave, per avere successo su un periodo cos\u00ec lungo, deve basarsi sulla flessibilit\u00e0 e sulla prospettiva di aggiornamenti a lungo termine, con l'inserimento di nuovi sistemi pi\u00f9 avanzati.\nCatapulte.\nLe prime catapulte per aerei furono introdotte negli anni cinquanta e sono sempre state affidabili: per oltre cinquant'anni, sulle portaerei classe Nimitz, almeno una delle quattro catapulte \u00e8 stata in grado di lanciare aerei durante il 99,5% del tempo trascorso. Le catapulte standard (a vapore), per\u00f2, hanno dei difetti. Il problema pi\u00f9 grave \u00e8 che non danno riscontri sui controlli, causando oscillazioni improvvise dell'intensit\u00e0 della forza esercitata sugli aerei, che danneggiano, a lungo andare, la loro struttura. Inoltre il sistema a vapore \u00e8 molto ingombrante, la sua efficienza energetica \u00e8 molto bassa (4\u20136%), ed \u00e8 difficile da manovrare.\nI problemi di controllo del sistema a vapore impongono dei limiti alla massa dei veicoli lanciati. La massa minima lanciabile in sicurezza \u00e8 superiore alla massa di qualsiasi aeromobile a pilotaggio remoto, usando questo sistema non sarebbe possibile lanciare droni dalla portaerei. La catapulta elettromagnetica (EMALS) \u00e8 pi\u00f9 facile da controllare e permette di lanciare veicoli pi\u00f9 leggeri rispetto a quelli lanciabili da una catapulta tradizionale, droni compresi. Inoltre il sistema elettromagnetico \u00e8 pi\u00f9 leggero, piccolo, efficiente e potente del sistema a vapore, anche il limite massimo della massa degli aeromobili lanciabili \u00e8 pi\u00f9 alto. L'uso di una forza pi\u00f9 costante e regolabile ridurr\u00e0 lo stress sulla struttura degli aeromobili. Questa soluzione non \u00e8 applicabile sulle portaerei classe Nimitz.\nIl sistema d'arresto, denominato AAG (Advanced Arresting Gear), user\u00e0 una guida elettromagnetica per fermare gli aerei in atterraggio. L'AAG \u00e8 un sistema innovativo, che usa un meccanismo completamente diverso rispetto ai sistemi precedenti, basati su macchinari idraulici. I sistemi idraulici non sarebbero in grado di fermare i droni senza danneggiarli, perch\u00e9 gli aeromobili a pilotaggio remoto non sono abbastanza resistenti e pesanti per sopportare senza danni la forza esercitata dai pistoni idraulici del sistema. Nel nuovo sistema elettromagnetico, l'assorbimento dell'energia cinetica del mezzo in atterraggio \u00e8 controllata da un motore elettrico. Questo rende la frenata pi\u00f9 graduale e controllata e riduce lo stress sulla struttura dei veicoli. Anche se il sistema, visto dal ponte di volo, sembra simile al precedente, sar\u00e0 pi\u00f9 affidabile e flessibile e richieder\u00e0 meno manutenzione e operatori.\nComunicazioni.\nLa USS \"Ford\" ha un sistema radar integrato doppia-banda, sviluppato sia per la classe Ford sia per i cacciatorpediniere classe Zumwalt. Il sistema \u00e8 stato reso meno ingombrante aumentando da sei a dieci il numero delle antenne di ogni radar a sei facce. Il radar dual-band combina un radar a banda X AN/SPY-3 multifunzione con un radar a ricerca volumetrica banda S. Le tre facce del sistema a banda X seguono i movimenti degli oggetti volanti a bassa quota ed evidenziano i bersagli; il sistema a banda S serve a trovare e seguire i bersagli in qualsiasi condizione meteorologica. Questo sistema non ha parti mobili e quindi non richiede n\u00e9 un'eccessiva manutenzione n\u00e9 un numero di addetti elevato.\nPossibili miglioramenti futuri.\nAll'inizio solo la met\u00e0 della capacit\u00e0 energetica dei reattori della CVN-78 sar\u00e0 sfruttata. La USS \"Ford\" potr\u00e0 quindi essere aggiornata con nuovi sistemi, come un'armatura dinamica e un sistema difensivo laser. L'installazione delle innovazioni tecnologiche attuali sulla Ford aumenter\u00e0 la sua frequenza di lancio degli aerei del 25% rispetto alle portaerei classe Nimitz e garantir\u00e0 una riduzione del personale anch'essa del 25%.\nSulla Ford saranno installati anche degli apparati innovativi per la gestione dei rifiuti. Nel 2008 la U.S. Navy firm\u00f2 un contratto con l'azienda PyroGenesis Canada Inc per equipaggiare la nave con un gassificatore: un sistema in grado di smaltire qualsiasi rifiuto solido combustibile. Dopo aver completato i test a Montr\u00e9al, il sistema dovrebbe essere trasportato ai cantieri navali di Huntington Ingalls dove sar\u00e0 installato sulla portaerei.\nCostruzione.\nLa chiglia della nave \u00e8 stata ufficialmente posata durante la cerimonia del 14 novembre 2009 nel bacino di carenaggio numero 12 dei cantieri di Newport News dalla figlia di Ford, Susan Ford Bales.\nNell'agosto del 2011, fu dichiarato che la portaerei era gi\u00e0 a met\u00e0 del processo di costruzione.\nA met\u00e0 di aprile 2012 la nave ha raggiunto il 75% del completamento strutturale. Il 26 gennaio 2013 \u00e8 stata unita al resto della nave la sezione denominata 'isola', in cui \u00e8 situato il ponte di controllo delle operazioni. La portaerei \u00e8 attualmente in collaudo.\nCosti.\nIl 10 settembre 2008 la U.S. Navy firm\u00f2 un contratto da 5,1 miliardi di dollari con la Northrop Grumman Shipbuilding di Newport News, Virginia, per la costruzione della CVN-78. La Northrop Grumman aveva gi\u00e0 iniziato la costruzione con un contratto da 2,7 miliardi, nel 2005. Dopo quasi 12 anni di lavoro, la spesa per la portaerei \u00e8 lievitata enormemente rispetto a quanto preventivato, arrivando a costare 12,9 miliardi di dollari."}
{"id": "761789", "revid": "729019", "url": "https://it.wikipedia.org/wiki?curid=761789", "title": "Battaglia del fiume Margus", "text": "La battaglia del fiume Margus fu combattuta nel luglio 285 tra l'imperatore romano Carino e l'usurpatore Diocleziano. La vittoria del secondo e la sua nomina a imperatore, mise fine alla crisi del terzo secolo dell'impero romano.\nContesto storico.\nDiocleziano si era ribellato nell'oriente, dopo la morte dell'imperatore Numeriano. Il fratello e collega di Numeriano, Carino, si mosse dalla Britannia per affrontare l'usurpatore: i due eserciti si incontrarono sul fiume Margus (oggi Morava), nei pressi di Viminacium, in Moesia.\nBattaglia.\nSecondo una tradizione avversa a Carino, l'imperatore vinse la battaglia, ma fu assassinato da uno dei suoi ufficiali al quale aveva sedotto la moglie. Una versione pi\u00f9 verosimile \u00e8 che gli ufficiali di Carino tradirono il proprio imperatore: \u00e8 infatti noto che Diocleziano mantenne nel suo ufficio il prefetto del pretorio di Carino, il console Aurelio Aristobulo."}
{"id": "761792", "revid": "339392", "url": "https://it.wikipedia.org/wiki?curid=761792", "title": "Cannoni Bofors", "text": ""}
{"id": "761795", "revid": "125244844", "url": "https://it.wikipedia.org/wiki?curid=761795", "title": "Carlos Torre Repetto", "text": "\u00c8 l'ideatore della famosa apertura nota con il nome di attacco Torre.\nGiocatore noto per il suo stile combinativo, fu contemporaneo di grandi quali Aleksandr Alechin e Emanuel Lasker. Contro quest'ultimo gioc\u00f2 la partita che lo rese celebre, nel torneo internazionale di Mosca del 1925, utilizzando la combinazione scacchistica conosciuta come \"vortice\".\nCarlos Torre Repetto - Emanuel Lasker - \"Mosca, 1925\" - \"Eco:A46\"\n1. d4 Cf6 2. Cf3 e6 3. Ag5 c5 4. e3 c:d4 5. e:d4 Ae7 6. Cbd2 d6 7. c3 Cbd7 8. Ad3 b6 9. Cc4 Ab7 10. De2 Dc7 11. 0-0 0-0 12. Tfe1 Tfe8 13. Tad1 Cf8 14. Ac1 Cd5 15. Cg5 b5 16. Ca3 b4 17. c:b4 C:b4 18. Dh5 A:g5 19. A:g5 C:d3 20. T:d3 Dc5 21.b4 Df5 22. Tg3 h6 23. Cc4 Dd5 24. Ce3 Db5 25. Af6!! Questa mossa cambier\u00e0 la partita (vedi diagramma in alto).\nInfatti ora Lasker deve mangiare la regina avversaria, ma una letale combinazione di torre e alfiere (vortice), che danno ripetuti scacchi al re nero, porter\u00e0 il bianco a guadagnare materiale e a riprendersi la regina:\n25. ... D:h5 26. T:g7+ Rh8 27. T:f7+ Rg8 28. Tg7+ Rh8 29. T:b7+ Rg8 30. Tg7+ Rh8 31. Tg5+ Rh7 32. T:h5 Rg6\ndopo questa combinazione, la partita prosegu\u00ec cos\u00ec:\n33. Th3 R:f6 34. T:h6+ Rg5 35. Th3 Teb8 36. Tg3+ Rf6 37. Tf3+ Rg6 38. a3 a5 39. bxa5 Txa5 40. Cc4 Td5 41. Tf4 Cd7 42. T:e6+ Rg5 43. g3 (1/0)"}
{"id": "761800", "revid": "3732", "url": "https://it.wikipedia.org/wiki?curid=761800", "title": "Riga tipografica", "text": "La riga tipografica \u00e8 un'unit\u00e0 di misura assoluta per la lunghezza, usata esclusivamente in ambito tipografico. In ambito informatico \u00e8 attualmente considerata equivalente a:\nStoria.\nLa riga tipografica ha origine intorno al 1785 in Francia quando Fran\u00e7oise-Ambrose Didot (1730-1804, figlio dello stampatore francese Fran\u00e7ois Didot), perfezion\u00f2 il sistema delle unit\u00e0 di misura tipografiche creato dal connazionale Pierre Simon Fournier le Jeune (1712-68). Sostitu\u00ec il sistema di misura tradizionale cic\u00e9ro, Petit-Roman, e Gros-Text con le dimensioni come \"dieci-punti\", \"12-punti\", ecc. per la progettazione tipografica.\nAttualmente la riga non ha un valore fisso in tutto il mondo. Ne esistono tre tipi diversi:\nTecnica.\nProgrammi famosi come Adobe InDesign e QuarkXPress indicano le misure in righe tipografiche mettendo le dimensioni intere alla sinistra di una 'p', seguita a destra dal numero di punti, come in: 5p6, che indica 5 pica e 6 punti, o 5\u00bd pica.\nLa riga tipografica \u00e8 usata anche nel processo di adattamento del testo, in tal caso la larghezza del carattere viene misurata in caratteri per riga tipografica (cpp). Siccome i libri sono spesso stampati con tipi di carattere proporzionali, i cpp di un determinato tipo di carattere sono di solito un numero frazionario. Ad esempio, un carattere di 11 punti (come Helvetica) pu\u00f2 avere 2.4 cpp, cos\u00ec che una riga di 5 pollici (30 pica) di una normale pagina del libro formato 6 \u00d7 8 pollici conterrebbe circa 72 caratteri (spazi inclusi).\nDa notare come tutte queste definizioni differiscono dalla definizione di riga tipografica presente nelle macchine per scrivere che corrisponde alla dimensione del tipo di carattere in cui ci sono dieci caratteri per pollice (CPI) orizzontale."}
{"id": "761801", "revid": "339392", "url": "https://it.wikipedia.org/wiki?curid=761801", "title": "CVN-78", "text": ""}
{"id": "761803", "revid": "1869172", "url": "https://it.wikipedia.org/wiki?curid=761803", "title": "Tito Claudio Marco Aurelio Aristobulo", "text": "Biografia.\nAristobulo era prefetto del pretorio di Carino, oltre che console per il 285. In quello stesso anno vi fu la ribellione di Diocleziano, e Aristobulo partecip\u00f2 al fianco di Carino alla battaglia del fiume Margus, che decret\u00f2 la sconfitta e morte di Carino e il dominio incontrastato di Diocleziano. Poich\u00e9 Aristobulo non solo non perse n\u00e9 il consolato n\u00e9 la prefettura, ma anzi guadagn\u00f2 il proconsolato d'Africa e la prefettura dell'Urbe, \u00e8 possibile che la sconfitta di Carino fosse stata opera del tradimento di Aristobulo: alcune fonti, infatti, narrano che l'esercito di Carino abbandon\u00f2 il proprio imperatore.\nFu dunque console per il 285, prima con Carino e poi con Diocleziano. Prima del luglio del 290 divenne proconsole d'Africa, carica che tenne per quattro anni, quando gli succedette Cassio Dione; durante questa carica, ricevette una disposizione contenuta nel Codice teodosiano. Tenne la prefettura dell'Urbe dall'11 gennaio 295 al 18 febbraio 296, anche in questa carica sostituito da Cassio Dione."}
{"id": "761806", "revid": "1005847", "url": "https://it.wikipedia.org/wiki?curid=761806", "title": "Partito Democratico Meridionale", "text": "Il Partito Democratico Meridionale (PDM) era una formazione politica nata il 16 marzo 2006 e ispirata da Agazio Loiero, presidente della Regione Calabria, in polemica con i vertici nazionali della Margherita in seguito alle scelte operate dal partito in occasione delle elezioni politiche del 2006. Il PDM \u00e8 confluito, nel 2007, nel Partito Democratico.\nStoria.\nLoiero, Presidente della Regione.\nAgazio Loiero \u00e8 uno dei dirigenti di primo piano, a livello nazionale, della Margherita, quando il 28 novembre 2004 riceve l'investitura di candidato alla presidenza della Regione Calabria, conquistando il consenso dell'80% dell'assemblea dei grandi elettori del centrosinistra riunita a Lamezia Terme. Con le elezioni regionali del 2005, sotto le insegne dell'Unione, viene eletto presidente con oltre il 60% dei voti, prevalendo sul candidato del centrodestra e gi\u00e0 sindaco di Catanzaro, Sergio Abramo.\nA distanza di un anno, e alla vigilia delle successive elezioni politiche del 2006, decide di autosospendersi dalla Margherita per una serie di incomprensioni interne e accusando una scarsa rappresentativit\u00e0 a livello nazionale nella formazione delle liste: cos\u00ec, annuncia di voler sostenere una formazione politica alternativa, supportato dal sostegno di alcuni consiglieri e assessori regionali e da rappresentanti territoriali della Margherita calabrese. A marzo 2006, proprio in seguito a questa decisione, Loiero e i suoi fedelissimi vengono espulsi dalla Margherita (ovvero la loro militanza nel partito viene considerata \"cessata\").\nIl PDM e il debutto elettorale.\nL'atto di nascita del Partito Democratico Meridionale si celebra il 16 marzo 2006: come primo atto, viene costituito il gruppo del PDM in Consiglio Regionale, del quale entrano a far parte il presidente Loiero e altri due consiglieri ex Margherita.\nIl PDM, a quel punto, sigla un accordo con la Lista Consumatori, schierando propri candidati per le elezioni politiche: i risultati vanno al di l\u00e0 delle aspettative e il nuovo soggetto politico supera il 5% dei consensi in Calabria (58\u00a0000 voti alla Camera, 52\u00a0000 al Senato) riuscendo ad eleggere un suo rappresentante a Palazzo Madama, ossia Pietro Fuda, ex presidente della Provincia di Reggio Calabria, proveniente dal centrodestra.\nLa posizione ufficiale del partito \u00e8 di porsi, sempre all'interno del centrosinistra e nell'ambito della leadership di Romano Prodi, in una condizione di attesa verso la nascita del \"Partito Democratico\", gi\u00e0 designato come prosecuzione dell'esperienza politica dell'Ulivo come sintesi delle culture riformiste, socialdemocratiche e cattoliche italiane.\nIl partito, nel frattempo, continua a raccogliere le adesioni di esponenti politici che guardano alla futura costituzione del Partito Democratico e che non si sentono particolarmente rappresentati dalle formazioni esistenti del centrosinistra: il suo radicamento nel territorio regionale \u00e8 confermato dalle elezioni amministrative di maggio 2006. La roccaforte del PDM \u00e8 a Catanzaro, dove diventa il primo partito con il 13,7% dei consensi; a Crotone conquista il 6,5% e a Cosenza il 4,2%.\nNuovi equilibri politici: \"Loiero bis\" e \"ter\".\nLa decisione del presidente della Regione di fondare un nuovo partito sconvolge, com'era prevedibile, gli equilibri politici del centrosinistra calabrese e, durante la pausa estiva del 2006, in Giunta regionale i partiti chiedono un rimpasto. A spingere \u00e8 innanzi tutto la Margherita che, in pratica, era rimasta senza rappresentanti nell'esecutivo (in quanto anche l'unico assessore DL, Mario Pirillo, aveva aderito al partito di Loiero), ritenendo pertanto indispensabile una rimodulazione della Giunta.\nNell'organo esecutivo, infatti, si era creata una preponderanza di esponenti loierani, anche alla luce del fatto che l'assessore Beniamino Donnici, originariamente esponente dell'Italia dei Valori, aveva lasciato il partito di Di Pietro e, con il suo movimento denominato \"PartecipAzione\", aveva aderito al progetto del PDM schierandosi nell'alveo del futuro Partito Democratico di Romano Prodi.\nIl rimpasto viene portato a compimento a settembre del 2006, quando nasce il governo regionale \"Loiero-bis\": a farne le spese \u00e8 lo stesso Donnici (che pi\u00f9 tardi rientrer\u00e0 nell'Italia dei Valori); al suo posto - anche a seguito di un ricambio di deleghe - viene inserito un esponente della Margherita.\nL'equilibrio \u00e8 destinato a durare pochissimo: i DS e la Margherita, in aperta polemica con Loiero e il suo PDM, aprono una nuova \"crisi\" in merito alla gestione dei fondi strutturali stanziati dall'Unione europea per il periodo 2007-2013. Gli assessori DS e DL si dimettono dai loro incarichi il 28 novembre 2006, criticando la scelta di istituire un dirigente regionale di nomina del presidente alla gestione dei fondi comunitari. La crisi rientra il 22 dicembre, a seguito dell'istituzione di un'apposita delega assessorile (all'Ulivo) sui fondi in questione. Nasce, cos\u00ec, il \"Loiero-ter\", che ricalca praticamente la Giunta precedente ad eccezione di un componente.\nIl \"Partito Democratico\".\nIl PDM si era proposto, sin dall'inizio della propria attivit\u00e0, l'obiettivo di partecipare autonomamente alla nascita del Partito Democratico. A maggio 2007 Agazio Loiero entra tra i 45 componenti del comitato promotore del PD e schiera il suo PDM in sostegno della candidatura a segretario nazionale di Rosy Bindi, creando una rete in Calabria che propone, in un primo momento, la candidatura a segretario regionale di Marilina Intrieri (deputata dei DS), poi ritirata in favore della candidatura unica di Marco Minniti.\nLa candidatura di Rosy Bindi in Calabria, sostenuta dall'intero PDM, ottiene la percentuale pi\u00f9 alta d'Italia con 64.019 voti (30,7%) con 32 seggi nell'assemblea nazionale. Il risultato maggiore viene raggiunto nel collegio di Catanzaro, dov'\u00e8 candidato come capolista lo stesso Loiero, che ottiene il 48,1% contro il 47,2% delle liste collegate a Walter Veltroni. Con la nascita del PD cala il sipario sull'esperienza politica regionale del PDM.\nL'unico senatore facente riferimento al PDM (Pietro Fuda) tuttavia non viene ripresentato nelle liste del PD per le elezioni politiche del 2008.\nAlle elezioni europee del 2009 nella lista del Partito Democratico viene candidato come esponente proveniente dal PDM Mario Pirillo che viene eletto al Parlamento europeo con un numero consistente di preferenze."}
{"id": "761809", "revid": "122981560", "url": "https://it.wikipedia.org/wiki?curid=761809", "title": "Partito Internazionale della Giovent\u00f9", "text": "Il Partito Internazionale della Giovent\u00f9 (in inglese: \"Youth International Party\" - YIP) \u00e8 un partito politico di orientamento pacifista, anarchico e socialista fondato negli Stati Uniti nel 1966. I suoi aderenti furono designati con il nome di yippie (una variante del termine hippie).\nStoria.\nFondazione.\nNato dai movimenti contro la guerra degli anni sessanta, lo Youth International Party offr\u00ec un'alternativa pi\u00f9 radicale, controculturale e orientata verso i giovani rispetto a tali movimenti.\nGli \"yippie\" si configuravano come l'ala politica movimentista degli \"hippy\", dal momento che \"non tutti gli hippy avevano gi\u00e0 sviluppato una posizione politica (Jerry Rubin)\".\nGli yippie inscenarono delle trovate goliardiche, come ad esempio quella di candidare un maiale dal nome \"Pigasus the Immortal\" (\"Pegaso l'Immortale\", facendo leva sul gioco di parole tra \"Pegasus\" e \"pig\", in inglese \"maiale\") alla Presidenza degli Stati Uniti nel 1968, allo scopo di prendersi beffa dell\"'establishment\".\nSebbene lo Youth International Party fosse ben conosciuto per le sue iniziative politiche teatrali, e forse per questo metodo, originale per l'epoca, di polarizzare l'attenzione pubblica, la maggior parte dei tradizionali partiti politici di sinistra americani lo ignorarono o lo avversarono. Un giornale comunista americano defin\u00ec ironicamente i suoi militanti come \"Groucho Marxisti\" (\"Groucho Marxists\", con riferimento all'attore comico Groucho Marx).\nGli inizi.\nAnarchici e antiautoritari, gli yippie ebbero tra i loro membri pi\u00f9 attivi o tra i loro precursori diversi personaggi che non incarnarono mai cariche istituzionali all'interno del movimento: Abbie Hoffman, Anita Hoffman, Jerry Rubin, Nancy Kurshan, e Paul Krassner furono il gruppo fondatore e Krassner ne coni\u00f2 il nome. Altri attivisti e personalit\u00e0 legate all'area e all'ideologia furono Stew Albert, Allen Ginsberg, Ed Sanders, Phil Ochs, William Kunstler, Jonah Raskin, Steve Conliff, Matthew Steen, John Sinclair, Aron Kay, Dana Beal, e David Peel.\nIl loro simbolo era rappresentato dalla bandiera nera anarchica con stella rossa a cinque punte nel centro, sullo sfondo di una foglia di canapa verde.\nLa bandiera era frequentemente visibile nelle manifestazioni antimilitariste dell'epoca, principalmente in opposizione all'intervento americano in Vietnam e viene spesso menzionata nel testo di Hoffman \"Ruba questo libro\".\nAbbie Hoffman e Jerry Rubin furono gli Yippies maggiormente noti, nonch\u00e9 autori letterari di successo, per il clamore generatosi intorno al lungo processo denominato Chicago Seven, (dal numero degli accusati) del 1969, conseguente alla rivolta dell'agosto dell'anno precedente in occasione della \"convention\" democratica del 1968 (1968 Democratic National Convention). Il processo divent\u00f2 in quel caso la scena per sottoporre all'opinione pubblica le loro istanze.\nIl termine \"yippies\" \u00e8 a tutt'oggi utilizzato per designare gli appartenenti ai circoli di attivisti rimasti, sopravvissuti alla fine del movimento di massa.\nBibliografia.\nJerry Rubin, \"Fallo! Il pi\u00f9 sovversivo resoconto della contestazione americana degli anni Sessanta\", Mimesis, 2008"}
{"id": "761810", "revid": "709565", "url": "https://it.wikipedia.org/wiki?curid=761810", "title": "Casera", "text": ""}
{"id": "761811", "revid": "339392", "url": "https://it.wikipedia.org/wiki?curid=761811", "title": "CVN-21", "text": ""}
{"id": "761814", "revid": "15756", "url": "https://it.wikipedia.org/wiki?curid=761814", "title": "Pandeiro", "text": "Il pandeiro (pronuncia portoghese: p\u0250\u0303\u02c8dej\u027eu) \u00e8 un tipo di tamburo a telaio popolare in Brasile e che \u00e8 stato descritto come uno strumento non ufficiale della nazione. La testa della batteria \u00e8 accordabile e il bordo contiene jingle metallici (\"platinelas\"), che sono a coppa creando un tono pi\u00f9 nitido, pi\u00f9 secco e meno sostenuto sul pandeiro che sul tamburello. \u00c8 tenuto in una mano e colpito sulla parte in pelle dall'altra mano per produrre il suono. I tipici modelli di pandeiro vengono riprodotti alternando pollice, punta delle dita, tallone e palmo della mano. Un Pandeiro pu\u00f2 anche essere agitato per emettere suoni, oppure si pu\u00f2 far scorrere un dito lungo la testa per produrre un rotolo.\nIl Pandeiro \u00e8 utilizzato in diverse stili musicali brasiliani, come la samba, il choro, il coco e la capoeira. Il brasiliano Pandeiro deriva dalla pandeireta o pandereta di Spagna e Portogallo.\nStrumento medievale.\nIl termine \"Pandeiro\" era precedentemente usato per descrivere un tamburello a cornice quadrata con due strati di pelle, spesso con una campana all'interno; un tale strumento \u00e8 ora noto con il termine \"adufe\" in Spagna e Portogallo. Deriva da uno strumento arabo o moresco precedente ancora trovato nel Nord Africa. Il termine \"pandeiro\" (\"pandero\" in asturiano) \u00e8 ancora usato in alcune parti della Galizia e del Portogallo per descrivere il tamburello di forma quadrata, mentre il tamburo rotondo con jingle \u00e8 noto come \"Pandeira\" in Galizia.\nSuonatori.\nAlcuni dei pi\u00f9 famosi suonatori di pandeiro di oggi sono Paulinho da Costa, Nanny Assis, Airto Moreira, Marcos Suzano, Cyro Baptista, Z\u00e9 Maur\u00edcio e Carlinhos Pandeiro de Ouro.\nUn altro notevole suonatore di pandeiro \u00e8 stato Milt Holland, un percussionista e batterista di studio di Los Angeles che ha viaggiato in tutto il mondo per raccogliere e studiare varie percussioni etniche.\nUso non tradizionale.\nArtisti come Stanton Moore usano il pandeiro in modo non tradizionale accordandolo in modo da sembrare una grancassa con jingle, montandolo su un supporto e integrandolo nel moderno drum kit. Altri, come Sule Greg Wilson sull'album dei \"Negro Jig\" della Carolina Chocolate Drops, lo usano in tandem con un bodhran accordabile - anch'esso montato - e li suonano in coppia con i pennelli per creare effetti di batteria, cos\u00ec come il loro intento originale come percussioni portatili."}
{"id": "761816", "revid": "287204", "url": "https://it.wikipedia.org/wiki?curid=761816", "title": "Consecutio temporum", "text": "Con consecutio temporum si intende quel sistema logico-sintattico che nella lingua latina disciplina il rapporto dei tempi verbali tra la proposizione subordinata al modo congiuntivo e la sua reggente.\nLe norme.\nUno tra i meccanismi pi\u00f9 peculiari della lingua latina \u00e8 la \"consecutio temporum\" (\"correlazione dei tempi\") ereditata con minor rigidit\u00e0 dall'italiano.\nQuesta struttura sancisce il rapporto tra i tempi dei verbi nelle frasi subordinate di un periodo rispetto alle sovraordinate per esprimere i seguenti rapporti temporali:\nSi pu\u00f2 notare come in italiano vi sia corrispondenza nei tempi del congiuntivo eccetto per il rapporto di posteriorit\u00e0 che l'italiano esprime diversamente.\nProposizioni subordinate congiuntive e \"consecutio temporum\".\n\"Consecutio temporum\" nelle proposizioni subordinate di 1\u00ba grado.\nDipendenza da un indicativo.\nUna proposizione subordinata al congiuntivo direttamente dipendente da una \"principale\" con il verbo all'indicativo regola l'uso dei tempi nel modo seguente:\nNescio\nNescio\nNescio\nquid agas.\nquid egeris.\nquid acturus sis.\n\"Non so che cosa fai (faccia).\"\n\"Non so che cosa hai fatto (abbia fatto).\"\n\"Non so che cosa farai.\"\nNesciebam\nNesciebam\nNesciebam\nquid ageres.\nquid egisses.\nquid acturus esses.\n\"Non sapevo che cosa facevi (facessi).\"\n\"Non sapevo che cosa avevi fatto (avessi fatto).\"\n\"Non sapevo che cosa avresti fatto.\"\nDipendenza da un modo diverso dall'indicativo.\nQuando il verbo della proposizione principale si trova allimperativo, al congiuntivo indipendente o ancora, allinfinito indipendente, l'applicazione delle norme della \"consecutio temporum\" nella subordinata dipende dalla categoria di tempi, principali o storici, a cui si riconduce il verbo della principale.\nI tempi vengono cos\u00ec utilizzati:\n\"Consecutio temporum\" nelle proposizioni subordinate di grado superiore al primo: dipendenza da un infinito.\nUna proposizione dipendente da un infinito regola semplicemente il suo tempo sul verbo della proposizione \"principale\", se l'infinito \u00e8 presente o futuro; segue senz'altro la \"dipendenza dei tempi storici\", se l'infinito \u00e8 perfetto (eccetto una particolarit\u00e0, presentata in seguito).\n\"Consecutio temporum\" nelle proposizioni subordinate di grado superiore al primo: dipendenza da un congiuntivo.\nUna proposizione subordinata di 2\u00ba grado, dipendente da una subordinata di 1\u00ba grado al congiuntivo, regola il verbo sul tempo della subordinata di 1\u00ba grado, nel modo seguente:\nRicapitolando:\n1. \"Canes aluntur in Capidolio,\" \u2192 \n2. \"ut significent\" \u2192 \n3. \"si fures venerint.\" \u2192 \nRicapitolando:\n1. \"Exegisti a me\" \u2192 \n2. \"ut scriberem\" \u2192 \n3. \"quemadmodum posset ira leniri.\" \u2192 \nRicapitolando:\n1. \"Ego vero Lycurgo maximam gratiam habeo,\" \u2192 \n2. \"qui me ea poena multaverit\" \u2192 \n3. \"quam sine mutuatione possem dissolvere.\" \u2192 \nRicapitolando:\n1. \"Quaesivi\" \u2192 \n2. \"quae causa fuisset\" \u2192 \n3. \"cur bona non venissent.\" \u2192 \n\"Consecutio temporum\" nelle proposizioni subordinate di grado superiore al primo: dipendenza da un sostantivo, aggettivo, nome verbale.\nUna proposizione dipendente da una forma nominale del verbo (oltre all'infinito gi\u00e0 visto), cio\u00e8 participio, gerundio, supino, o da un aggettivo o sostantivo con implicita l'idea verbale regola il suo tempo sul \"verbo della principale\".\n\"Consecutio temporum\" e infinitive.\nHanno una loro \"consecutio temporum\" anche le proposizioni infinitive, che possono avere funzione soggettiva, oggettiva o epesegetica (corrispondente ad un'apposizione).I tempi dell'infinito saranno dunque:\nEsempi:\nParticolarit\u00e0 nell'uso della \"consecutio temporum\".\nLegge di Reusch.\nUn caso particolare di \"deviazione\" dalla \"consecutio temporum\" \u00e8 rappresentato dalla legge di Reusch (pron. \"R\u00f2isc\" /r\u0254\u026a\u0283/, con il digramma sc pronunciato come in sciame, cos\u00ec chiamata dal nome dello studioso che per primo la enunci\u00f2). In base ad essa il congiuntivo perfetto e l'infinito perfetto in una subordinata di 1\u00ba grado dipendente da una proposizione principale con un tempo \"principale\" hanno le dipendenze dei tempi principali, anzich\u00e9 dei tempi storici nella subordinata di 2\u00ba grado. Esempi:\nRicapitolando:\n1. \"Non dubito quin\" \u2192 \n2. \"Fabius prudenter fecerit,\" \u2192 \n3. \"quod exercitum in castris continuerit.\" \u2192 \nRicapitolando:\n1. Vides \u2192 \n2. \"omnia evenisse\" \u2192 \n3. \"contra ac dicta sint.\" \u2192 "}
{"id": "761821", "revid": "339392", "url": "https://it.wikipedia.org/wiki?curid=761821", "title": "Yippie", "text": ""}
{"id": "761830", "revid": "671029", "url": "https://it.wikipedia.org/wiki?curid=761830", "title": "Capitano di castello", "text": "Nella Repubblica di San Marino, il capitano di castello \u00e8 un funzionario con le mansioni tipiche del sindaco. Per essere eletto dai residenti deve formare una lista (legge 24 febbraio 1994) e non pu\u00f2 essere membro allo stesso tempo del Consiglio Grande e Generale. Il suo mandato dura cinque anni.\nFunzioni.\nIl capitano di castello ha la funzione di rappresentare, presiedere e convocare la Giunta di castello, d\u00e0 esecuzione alle delibere adottate, celebra matrimoni civili, partecipa con diritto di voto alla commissione urbanistica, cura le pratiche dei cittadini o degli enti del proprio castello presso gli uffici pubblici. Con la legge n.10 del 16 marzo 1925 i 9 capitani di castello venivano nominati dal Consiglio grande e generale, con la legge 30 novembre 1979 n. 75 la nomina divenne a suffragio universale.\nI nuovi capitani di castello giurano al Palazzo Pubblico di Citt\u00e0 di San Marino dai capitani reggenti in carica.\nDal 17 settembre 2020 possono votare i capitani di castello anche gli stranieri residenti a San Marino da almeno dieci anni."}
{"id": "761831", "revid": "1656773", "url": "https://it.wikipedia.org/wiki?curid=761831", "title": "Isola del Sud", "text": "L'Isola del Sud (in inglese \"South Island\") o Te Waipounamu (nome ufficiale in lingua m\u0101ori) \u00e8 la pi\u00f9 grande delle due maggiori isole che compongono la Nuova Zelanda (l'altra \u00e8 l'Isola del Nord).\nOrigini del nome.\nIl nome in m\u0101ori significa \"l'acqua della pietra verde\", dove la pietra verde \u00e8 la giada (forse un'evoluzione di \"Te W\u0101hi Pounamu\", cio\u00e8 \"il palazzo di pietra verde\"). L'isola \u00e8 anche conosciuta con il nome di \"Te Waka a M\u0101ui\", cio\u00e8 \"la canoa di M\u0101ui\" in contrapposizione all'Isola del Nord chiamata \"Te Ika-a-M\u0101ui\" cio\u00e8 \"il pesce di M\u0101ui\".\nNel XIX secolo su alcune mappe l'Isola del Sud era chiamata \"Middle Island\" (Isola di Mezzo) o \"New Ulster\", mentre \"Isola del Sud\" (o \"New Leinster\") era il nome riservato all'odierna Stewart Island.\nNel 2009 il \"New Zealand Geographic Board\" constat\u00f2 che i due nomi \"South Island\" e \"North Island\", bench\u00e9 in uso circa dalla met\u00e0 del XIX secolo, non erano mai stati ufficializzati, in seguito ad una consultazione popolare, nel 2013 vennero ufficialmente riconosciuti i nomi in lingua inglese e m\u0101ori.\nGeografia.\nL'Isola del Sud si estende su una superficie di 151.215 chilometri quadrati, il che la rende la dodicesima isola pi\u00f9 grande del mondo. Lungo la sua costa occidentale si trova la catena montuosa delle Alpi meridionali, dove si trova il Monte Cook, alto 3.754 metri sul livello del mare, nella parte nordorientale dell'isola si trovano le catene montuose Kaikoura Ranges che prendono il nome dalla cittadina di Kaik\u014dura e che raggiungono la massima altitudine con 2885 m s.l.m. del monte Tapuae-o-Uenuku.\nA ovest delle Alpi meridionali la parte costiera delle pendici delle Alpi \u00e8 caratterizzate dalla presenza di foreste pluviali, la costa occidentale \u00e8 frastagliata, nella parte pi\u00f9 meridionale si trova la regione geografia dello Fiordland con numerosi fiordi. Le Alpi ad ovest dello spartiacque hanno numerosi laghi di origine glaciale e diversi ghiacciai tra i quali il ghiacciaio Franz Josef e il ghiacciaio Fox entrambi situati nella parte pi\u00f9 a meridionale. A est delle Alpi, nella parte centrale dell'isola si trova una vasta zona di piane alluvionali, chiamata Canterbury Plains, caratterizzata da numerosi corsi d'acqua provenienti dai rilievi. Anche nel lato orientale delle Alpi si trovano dei ghiacciai, i principali sono i ghiacciai Mueller, Tasman, il Hooker e il Murchinson.\nSull'Isola del Sud si trovano anche 8 dei 10 principali laghi della Nuova Zelanda, tutti di origine glaciale, comprendono il lago Wakatipu, il lago Tekapo e il lago Manapouri. Milioni di anni fa nella parte centrale della regione di Otago si trovava un enorme lago, il lago Manuherikia che progressivamente si riemp\u00ec, nell'area sono stati ritrovati numerosi fossili. \nSull'Isola del Sud si trovano 4 aree vulcaniche estinte, tutti sulla costa orientale:\nSecondo la mitologia dei M\u0101ori, l'Isola del Sud esisteva prima dell'affioramento sopra le onde dell'oceano dell'Isola del Nord. Qui vive circa un quarto della popolazione neozelandese. Storicamente (ma anche pi\u00f9 recentemente) sull'isola \u00e8 stato attivo un Movimento per l'indipendenza dell'Isola del Sud, che reclamava una forma di auto-governo finanziario ed amministrativo per l'isola.\nSuddivisione amministrativa.\nDa un punto di vista amministrativo, delle sedici regioni della Nuova Zelanda sei sono nell'Isola del Sud e sono:\nLe regioni sono suddivise in 23 autorit \u00e0 territoriali; 4 distretti urbani e 19 distretti. Tre di questi (Nelson, Tasman e Marlborough) ricoprono anche la carica di consiglio regionale e sono quindi chiamati autorit\u00e0 unitaria (\"unitary authorities\").\nEconomia.\nTurismo.\nIl turismo \u00e8 un settore economico primario per l'isola del Sud, le principali attrattive dell'isola sono legate all'ambiente naturale. Tra le attivit\u00e0 preferite l'escursionismo, il kayaking e il campeggio. Numerosi sono i percorsi escursionistici che attraversano il territorio dell'isola. Voli internazionali raggiungono le citt\u00e0 di Christchurch, Dunedin e Queenstown.\nTra le mete principali vi sono i dieci parchi nazionali: \nGli ultimi quattro parchi fanno parte dell'area denominata Te Wahipounamu che dal 1990 fa parte del Patrimonio dell'umanit\u00e0 dell'UNESCO\nMete turistiche sono anche le cittadine di Queenstown, Kaikoura e la regione dei Marlborough Sounds.\nCinema.\nLe riprese di molti film sono state effettuate in larga parte nell'Isola del Sud; i pi\u00f9 famosi sono senza dubbio quelli che compongono la trilogia de \"Il Signore degli Anelli\", tratta dai libri di Tolkien, e \"Le cronache di Narnia - Il leone, la strega e l'armadio\", del 2005."}
{"id": "761832", "revid": "10728", "url": "https://it.wikipedia.org/wiki?curid=761832", "title": "Prix Renaudot", "text": ""}
{"id": "761833", "revid": "965226", "url": "https://it.wikipedia.org/wiki?curid=761833", "title": "Mike Gravel", "text": "Biografia.\nEsordio politico.\nNato in una famiglia cattolica, Gravel si convert\u00ec all'unitarianismo da giovane. Fece parte dell'esercito statunitense dal 1951 al 1954 e l'anno seguente si laure\u00f2 in economia alla Columbia University. Nel 1962 entr\u00f2 in politica diventando membro democratico della Camera dei Rappresentanti dell'Alaska, in cui rimase fino al 1966 (negli ultimi due anni ne fu inoltre \"speaker\", presidente).\nNel 1966 si candid\u00f2 alle primarie democratiche per entrare nella Camera dei Rappresentanti nazionale, ma fu sconfitto dall'uscente Ralph Rivers. Nel 1968 tent\u00f2 di entrare nel Senato ma dovette scontrarsi con il popolarissimo Ernest Gruening: a sorpresa, Gravel lo sconfisse ed approd\u00f2 a Washington.\nSenatore.\nDurante il suo primo mandato pubblic\u00f2 un libro intitolato \"Citizen Power\" in cui espresse le sue idee populiste. Gravel voleva infatti introdurre nella legislazione statunitense: il reddito minimo garantito per tutti, il finanziamento pubblico delle elezioni, un sistema di tassazione progressiva (molto oneroso per le classi pi\u00f9 abbienti, molto tenue per i poveri) senza deduzioni n\u00e9 esenzioni, la diminuzione delle spese militari, l'abolizione della pena di morte, del segreto di stato ed altro; il programma politico di Gravel ricalcava esplicitamente quello del Partito Populista del 1892.\nSegnalandosi come uno dei senatori pi\u00f9 a sinistra, nel 1972 si attiv\u00f2 per diventare il candidato vicepresidente del Partito Democratico ma il senatore George McGovern gli prefer\u00ec in questa carica Thomas Eagleton. Nel frattempo, Gravel conservava con facilit\u00e0 il suo seggio al Senato in qualit\u00e0 di rappresentante dell'Alaska.\nNel 1980 tuttavia le cose cambiarono: vinte a fatica le primarie locali (in cui per pochi voti beff\u00f2 Clark Gruening, nipote del suo ex rivale e collega di partito) Gravel fu battuto a sorpresa alle elezioni dal repubblicano Frank Murkowski e, di conseguenza, perse il suo seggio parlamentare.\nNegli anni ottanta e novanta Gravel si ritir\u00f2 temporaneamente dalla politica, trasferendosi a Arlington County in Virginia con la moglie Whitney Stewart ed occupandosi soprattutto di diritto costituzionale. Il tema da lui pi\u00f9 volte affrontato \u00e8 quello della democrazia diretta, su cui scrisse vari articoli e saggi; si \u00e8 inoltre dichiarato contrario alla guerra in Iraq.\nElezioni primarie del 2008.\nIl 17 aprile del 2006, durante una conferenza stampa, annuncia a sorpresa la sua candidatura alle primarie democratiche in vista delle elezioni presidenziali statunitensi del 2008. La sua campagna elettorale, che ha avuto poco spazio tra i mass-media, \u00e8 partita dal New Hampshire, stato in cui ha ricevuto l'appoggio della novantasettenne Granny D, celebre attivista politico.\nNelle primarie dei democratici Gravel ottiene percentuali bassissime e prima del Super Tuesday (ovvero il 5 febbraio) ha sempre ricevuto meno dello 0,5% dei voti in ogni stato. Inizialmente, a differenza dei suoi competitori schiacciati dal binomio Barack Obama-Hillary Clinton, prefer\u00ec continuare la sua campagna elettorale; tuttavia il 25 marzo del 2008 abbandona i democratici per aderire al Partito Libertario con cui tenter\u00e0 nuovamente, ma anche stavolta vanamente, la nomina presidenziale che andr\u00e0 a Bob Barr: a seguito di questa sconfitta, annuncia il suo ritiro dalla vita politica attiva.\nElezioni primarie del 2020.\nL'8 aprile 2019, dopo alcuni giorni di \"tweets\" polemici e poco chiari, ad 88 anni annuncia la sua candidatura alle primarie del Partito Democratico in previsione delle elezioni presidenziali del 2020: la campagna elettorale, nata quasi \"per scherzo\", basata soprattutto sui meme e gestita da tre adolescenti, non punta alla vittoria ma a \"portare una visione critica dell\u2019imperialismo americano nel dibattito democratico\". Il 5 agosto si ritira, dopo non essere riuscito a qualificarsi ad alcun dibattito, dichiarando quindi di supportare Bernie Sanders e Tulsi Gabbard.\nMorte.\nMuore, a 91 anni, il 26 giugno 2021 per un mieloma multiplo nella sua casa di Seaside in California. Il New York Times lo ha definito un senatore dell'Alaska per 2 mandati, ma meglio conosciuto come uno sfacciato che preparava campagne presidenziali a lungo termine."}
{"id": "761841", "revid": "3082", "url": "https://it.wikipedia.org/wiki?curid=761841", "title": "Sabino Giuliano", "text": ""}
{"id": "761849", "revid": "1573940", "url": "https://it.wikipedia.org/wiki?curid=761849", "title": "Paracheirodon axelrodi", "text": "Il neon cardinale (Paracheirodon axelrodi ()) \u00e8 un pesce d'acqua dolce appartenente alla famiglia Characidae.\nDistribuzione e habitat.\nProviene dagli affluenti di Rio negro e Orinoco. \u00c8 comune nei torrenti presso Porto Velho (\"locus typicus\") e si trova soprattutto nei corsi d'acqua che scorrono nelle foreste. \u00c8 stato introdotto in Suriname.\nDescrizione.\nIl corpo \u00e8 sottile e allungato, gli occhi grandi. Il dorso \u00e8 grigio pallido, con una linea orizzontale ampia azzurro elettrico, talvolta con sfumature verdi, che dall'occhio arriva fino alla pinna caudale. Gola e ventre sono rosso rubino, le pinne trasparenti. Il dimorfismo sessuale non \u00e8 molto evidente, ma il pi\u00f9 delle volte le femmine esibiscono un corpo pi\u00f9 grosso rispetto al maschio. Raggiunge una lunghezza massima di 2,5 cm.\nSimile a \"Paracheirodon innesi\", dal quale si distingue per il ventre completamente rosso.\nBiologia.\nComportamento.\n\u00c8 una specie che forma gruppi anche molto ampi.\nAlimentazione.\nLa sua dieta \u00e8 composta da vermi, copepodi e larve di insetti (Chironomidae).\nRiproduzione.\n\u00c8 oviparo e la fecondazione \u00e8 esterna. Non ci sono cure verso le uova.\nAcquariofilia.\n\u00c8 allevato comunemente negli acquari a partire dal 1970, anche se quasi tutti gli esemplari in commercio provengono dalla cattura in natura perch\u00e9 non si riproduce frequentemente in cattivit\u00e0."}
{"id": "761852", "revid": "6229689", "url": "https://it.wikipedia.org/wiki?curid=761852", "title": "Serie B (football americano)", "text": ""}
{"id": "761854", "revid": "124039499", "url": "https://it.wikipedia.org/wiki?curid=761854", "title": "Novelle per un anno", "text": "Le Novelle per un anno sono una raccolta di racconti (246) scritti da Luigi Pirandello tra il 1884 e il 1936.\nLa prima e l'ultima novella.\nLa produzione novellistica accompagna tutta la vita dell'autore, dalla sua adolescenza sino alla fine della sua vita, ed \u00e8 pi\u00f9 intensa nei primi quindici anni del Novecento: \nLe prime raccolte fino al 1922.\nPirandello pubblica le sue novelle su svariate testate giornalistiche o riviste e le raccoglie in 13 libretti fino al 1922: \nUn ciclo unico.\nNel 1922 Pirandello decide di progettare un ciclo unico che raccolga le novelle in 24 libri di 15 novelle ciascuno, con l'editore fiorentino Bemporad disposto a varare un piano editoriale per riorganizzare l'intero corpus della sua produzione novellistica.\nCol titolo unificante di \"Novelle per un anno\", Pirandello si propone una novella al giorno, \u201c... per tutt'un anno, senza che dai giorni, dai mesi o dalle stagioni nessuna abbia tratto la sua qualit\u00e0\u201d, inserendosi nel solco programmatico del \"Decameron\" e de \"Le mille e una notte\", in cui un numero fisso di novelle viene raccontato in un preciso tempo, quasi come un rituale magico ed affabulatorio.\nI primi 15 volumi.\nDa quell'anno, il 1922, sino al 1937, l'anno successivo alla sua morte, escono allora ben quindici volumi di novelle, subentrando anche la casa editrice milanese Mondadori nella pubblicazione degli ultimi due libri, ma il ciclo rimane comunque incompiuto per la morte dell'autore. \nAppendice.\nRestano fuori le 26 novelle incluse poi dai curatori nelle successive raccolte come \"Appendice\". \nStruttura della raccolta.\nI quindici tomi usciti in questo periodo, tuttavia, non sono una semplice ristampa delle raccolte pubblicate in precedenza: Pirandello, da buon umorista, si \u00e8 divertito a rimescolare le carte, a smembrare i libri vecchi e a confonderli, a cambiare i titoli, a togliere alcune novelle dalle raccolte e ad inserirne altre mai pubblicate se non sui quotidiani.\nLa poetica pirandelliana vuole che l'autenticit\u00e0 e la verit\u00e0 esistano solo nel caos multiforme del flusso della vita, l'unico stadio in cui possono esistere la libert\u00e0 e la realt\u00e0, ecco che dunque si assiste ad una volontaria scomposizione nella disposizione dei racconti, fatta di novelle giustapposte, senza una cornice, senza un filo logico che le unisca.\nDalla novella al teatro.\nOccorre tener presente, poi, che, come gi\u00e0 in Giovanni Verga, molte delle novelle sono state trasposte in opere teatrali, con i dovuti adattamenti da parte dell'autore, soprattutto tramite le didascalie ed i ritocchi delle circostanze. \u00c8 il caso di drammi molto famosi, quali:\nUltime novelle.\nL'ultima serie di novelle, quella a cui Pirandello lavora, dopo la lunga pausa per le occupazioni teatrali, tra il 1931 e la sua morte, rivela una diversit\u00e0 d'impianto e di tono, che ha indotto i critici a parlare di una fase surrealista e metafisica della produzione. Si osserva una drastica riduzione del dialogo e delle parti riflessive ed argomentative in favore del monologo, i racconti volgono verso una dimensione simbolica, onirica, che traduce il viaggio, spesso allucinato, del protagonista nella propria interiorit\u00e0 o nella propria interpretazione degli eventi quotidiani, con una percezione turbata della realt\u00e0, dettata dallo stupore di chi la distingue a fatica dal sogno."}
{"id": "761855", "revid": "110157", "url": "https://it.wikipedia.org/wiki?curid=761855", "title": "Lawson Tait", "text": " Insieme a James Marion Sims \u00e8 considerato uno dei padri della ginecologia.\nAttivit\u00e0 scientifica.\nSvilupp\u00f2 tecniche innovative nella chirurgia pelvica e addominale focalizzando l'attenzione sull'asepsi e riducendo in tal modo la mortalit\u00e0 post-operatoria. \nA lui si deve l'introduzione, nel 1883, della salpingectomia come trattamento delle gravidanze extra-uterine."}
{"id": "761857", "revid": "2519", "url": "https://it.wikipedia.org/wiki?curid=761857", "title": "Tait Robert Lawson", "text": ""}
{"id": "761865", "revid": "1305772", "url": "https://it.wikipedia.org/wiki?curid=761865", "title": "Peyton Place", "text": ""}
{"id": "761866", "revid": "1543377", "url": "https://it.wikipedia.org/wiki?curid=761866", "title": "System Changer", "text": "Il System Changer, sviluppato col nome in codice Portofino (dal nome dell'hotel di Redondo Beach dove fu tenuto il meeting per il progetto), \u00e8 un modulo aggiuntivo per la console Intellivision, introdotto dalla Mattel nel 1983 per permettere alla console di far girare anche la maggior parte dei giochi dell'Atari 2600.\nIn realt\u00e0 il processore dell'Intellivision non possedeva una tale capacit\u00e0 di emulazione. Pi\u00f9 semplicemente, il System Changer era esso stesso un clone dell'Atari 2600, che usava l'Intellivision per il suo alimentatore e il modulatore RF.\nL'Intellivision legge il System Changer come una cartuccia M Network: se la cartuccia non \u00e8 inserita appare il logo M Network sullo schermo; se \u00e8 inserita, viene visualizzato il gioco.\nNonostante Atari minacciasse di adire le vie legali, gli avvocati della Mattel conclusero che era possibile clonare un 2600, giacch\u00e9 era utilizzato solo hardware di tipo comune e software non brevettabile (al contrario dell'Intellivision e del ColecoVision). Non apparve alcuna querela e fioccarono i cloni di terze parti.\nIl System Changer non \u00e8 tuttavia compatibile originariamente con l'Intellivision I, poich\u00e9 questi non possiede un segnale video esterno. Esso fu costruito per l'Intellivision II, che pu\u00f2 accettare un segnale video esterno sul pin 2 della porta cartucce e passarlo al modulatore RF. L'Intellivision I ed i suoi cloni richiedevano una modifica, che la Mattel faceva fare ai suoi centri di assistenza per le persone che acquistavano questa unit\u00e0."}
{"id": "761875", "revid": "481349", "url": "https://it.wikipedia.org/wiki?curid=761875", "title": "Calcio ai Giochi olimpici", "text": "Il calcio \u00e8 tra le discipline pi\u00f9 presenti ai giochi olimpici estivi.\nA eccezione dei giochi del 1896 e del 1932 si \u00e8 sempre tenuto il torneo di calcio maschile e, continuativamente dal 1996, anche quello femminile.\nAl torneo maschile si qualificano 16 nazionali (4 dalla UEFA, 3 dalla AFC e dalla CAF, 2 dalla CONMEBOL e dalla CONCACAF, 1 dalla OFC e la nazionale del Paese ospitante); al torneo femminile si qualificano 12 nazionali (3 dalla UEFA, 2 CONCACAF, 2 dalla AFC, 1 dalla CAF, CONMEBOL e OFC pi\u00f9 quella del Paese ospitante e la vincente dello spareggio tra una squadra della CAF e una squadra della CONMEBOL).\nBench\u00e9 facente capo al Comitato Olimpico Internazionale, il torneo \u00e8 organizzato secondo le regole stabilite dalla FIFA, l'organo di governo mondiale del calcio, anche se non esiste perfetta corrispondenza di riconoscimento tra federazioni riconosciute dalla FIFA e comitati olimpici riconosciuti dal CIO: \u00e8 il caso, per esempio, della Federazione inglese (e delle altre tre ricadenti nel territorio del Regno Unito), la quale non \u00e8 riconosciuta dal CIO che invece riconosce il Paese sovrano; in ragione di ci\u00f2, i calciatori e le calciatrici delle quattro federazioni del Regno Unito possono partecipare al torneo calcistico unicamente come membri della nazionale britannica. La pi\u00f9 recente presenza della rappresentativa maschile ai Giochi risale al 2012, di quella femminile al 2020.\nAl fine di uniformare i requisiti di partecipazione, il criterio adottato per i tornei maschili non \u00e8 pi\u00f9 quello dello status del giocatore (dilettante o professionista, che comportava per alcune Federazioni, formalmente dilettantistiche, la possibilit\u00e0 di competere con gli elementi migliori, laddove altre, che ammettevano il professionismo, erano limitate nella scelta dei giocatori di punta) ma l'et\u00e0: secondo il regolamento del torneo (in vigore dall'edizione del 1996), infatti, i giocatori della rosa devono avere un'et\u00e0 massima di 23 anni, e al commissario tecnico \u00e8 permesso di convocare, in conto del totale generale, un massimo di tre elementi che superino tale limite, definiti \"fuori quota\". In ragione della sua composizione, tale nazionale non pu\u00f2 essere assimilata a una nazionale maggiore n\u00e9 a un'Under-23, e viene pertanto definita nazionale olimpica di calcio.\nIl torneo femminile invece non ha alcun requisito specifico di status o d'et\u00e0, e quindi permette la presenza delle nazionali maggiori.\nStoria.\nIl primo torneo dimostrativo e i primi tornei ufficiali di inizio secolo.\nIl calcio non venne incluso nel programma dei Giochi del 1896, essendo ancora ai primordi. Alcune fonti tuttavia riportano di un torneo non ufficiale di calcio, a cui parteciparono una selezione di Atene, una di Smirne (all'epoca parte dell'Impero ottomano) e una danese. Smirne batt\u00e9 Atene, ma fu a sua volta battuta 15-0 dalla Danimarca. Non \u00e8 comunque chiaro se il torneo abbia effettivamente avuto luogo. Lo storico dei Giochi olimpici Bill Mallon ipotizza che \"presumibilmente vi fu un incontro fra un club greco e uno danese. Ma nessuna fonte del 1896 lo conferma e pensiamo sia un errore che sia stato poi ripreso in molti altri testi. Un incontro del genere non \u00e8 mai avvenuto\".\nIl primo torneo ufficiale, di cui si ha storicamente conto, \u00e8 quello del 1900.\nOriginariamente, era previsto che la incontrasse in quattro incontri la , il , la e l'. Successivamente per\u00f2, Svizzera e Germania ritirarono la propria iscrizione e vennero giocati solo due incontri. La Federazione francese scelse il Club Fran\u00e7ais in propria rappresentanza, quella inglese scelse l'Upton Park mentre quella belga scelse una selezione composta da studenti dell'Universit\u00e0 di Bruxelles.\nQuattro anni dopo, venne tenuto un secondo torneo fra un club canadese (il Galt) e due statunitensi (il Christian Brothers College e il St. Rose Parish). La formazione canadese vinse largamente entrambi gli incontri con le formazioni statunitensi e guadagn\u00f2 facilmente la prima posizione.\nInfine si tenne un torneo nel 1906, durante i Giochi olimpici intermedi. Vi presero parte quattro formazioni: una selezione danese (in larga parte composta da giocatori di Copenaghen), una di Atene (Grecia), una di Salonicco (all'epoca parte dell'Impero ottomano, ma composta da greci) e una di Smirne (anch'essa parte dell'Impero ottomano, ma composta da britannici, francesi e armeni). Il torneo venne vinto dalla selezione danese.\nI tre tornei sopracitati non vengono riconosciuti dalla FIFA, principalmente perch\u00e9 parteciparono club e selezioni cittadine invece che Nazionali, ma anche a causa del loro format. Il CIO invece riconosce come ufficiali (assegnandone, tra l'altro, le medaglie) i tornei del 1900 e del 1904 ma non riconosce in alcun modo quello del 1906, dato che non riconosce i Giochi olimpici intermedi nel loro complesso.\nSui tornei del 1900 e del 1904 vi sono tuttavia delle controversie: il CIO infatti riconosce questi due tornei come ufficiali ma secondo altri i tornei erano dimostrativi. Inoltre secondo alcuni, all'epoca dei fatti, queste edizioni del Torneo olimpico non vennero intese come un torneo vero e proprio ma come una serie di amichevoli. Queste fonti dunque sembrano indicare che il CIO riconobbe il torneo come ufficiale solo in seguito e non all'epoca dei fatti; tuttavia questo non viene riscontrato in nessun documento redatto dal CIO.\n1908 e 1912: il dominio del Regno Unito.\nIl primo torneo ufficiale al quale parteciparono le Nazionali fu quello del 1908, vi presero parte solo 6 squadre (anche e avrebbero dovuto partecipare, ma furono costrette al ritiro). I partecipanti diventarono poi 11 quattro anni dopo. Tutti i giocatori, in ossequio allo spirito olimpico, dovevano essere dilettanti (questa imposizione verr\u00e0 definitivamente abolita solo nel 1992).\nEntrambi i tornei vennero contraddistinti da disparit\u00e0 qualitative anche notevoli fra le squadre in campo, esemplificate dai record stabiliti dal danese Sophus Nielsen e dal tedesco Gottfried Fuchs. Il primo mise a segno nel 1908 ben due record: il maggior numero di gol segnati in un torneo olimpico (11, superato solo nel 1964 dall'ungherese Ferenc Bene con 12 reti) e il maggior numero di gol segnati in un solo incontro (ben 10 alla A). Il secondo eguagli\u00f2 il record di Nielsen nel 1912, segnando 10 delle 16 reti che la rifil\u00f2 alla . Il record \u00e8 ancora oggi in vigore per quanto riguarda i tornei olimpici.\nI podi furono uguali sia nel 1908 che nel 1912: oro al , argento alla e bronzo ai . In particolare, la formazione britannica era composta prevalentemente da dilettanti della Football Association, la Federcalcio inglese, con il \"placet\" delle altre tre \"Home Nations\" (Scozia, Galles e Irlanda).\nGli anni venti e le prime formazioni extraeuropee.\nDopo l'interruzione forzata dovuta alla Prima guerra mondiale, i Giochi olimpici tornarono nel 1920 ad Anversa, dove esord\u00ec la prima nazionale extraeuropea, l'. A vincere il torneo di calcio furono i padroni di casa del , ma la finale venne segnata dal polemico abbandono al 43' della per protesta contro l'arbitraggio, giudicato troppo favorevole ai belgi, sul 2-0 per la squadra di casa.\nLe due successive edizioni videro una massiccia partecipazione (ben 22 nazionali nel 1924 e 17 nel 1928) e l'ingresso di altre nazionali non europee: nel 1924 fecero il loro esordio , e Stati Uniti; nel 1928, fu il turno di , e Messico. Gli uruguayani si imposero in entrambe le edizioni (le uniche due a cui abbiano partecipato in tutto il XX secolo, prima di qualificarsi per l'edizione 2012 con la propria Nazionale olimpica), prima contro la e poi contro l', con ripetizione della finale. Le edizioni 1924 e 1928 sono state riconosciute dalla FIFA come campionati mondiali dilettantistici.\nGli anni trenta e la nascita della Coppa del Mondo.\nNel 1927, il Comitato Olimpico Internazionale decise di assegnare a Los Angeles i Giochi della X Olimpiade. Gli organizzatori decisero successivamente di escludere dalla manifestazione il torneo di calcio a causa dei contrasti che erano in atto con la FIFA riguardo alla limitazione della partecipazione ai tornei olimpici ai soli dilettanti. La FIFA infatti spingeva affinch\u00e9 il CIO aprisse il torneo ai professionisti vista l'enorme crescita che stava vivendo il calcio professionistico in quegli anni, il CIO tuttavia rifiut\u00f2 ed escluse il calcio dal programma olimpico sostenendo che negli Stati Uniti era uno sport poco popolare. Questa fu la causa scatenante che convinse la FIFA a inaugurare nel 1930 un proprio torneo aperto anche ai professionisti: la Coppa del Mondo FIFA.\nIl torneo ritorn\u00f2 ai Giochi del 1936, soprattutto per garantire un fondamentale ritorno economico agli organizzatori. Il regime nazista influenz\u00f2 parzialmente l'andamento del torneo: la venne infatti sconfitta dalla ai quarti di finale, in presenza di Adolf Hitler. Vennero cos\u00ec fatte pressioni affinch\u00e9 almeno la germanofona (sconfitta dal ) potesse passare il turno: la vittoria dei peruviani venne cos\u00ec annullata con un pretesto, causando il ritiro dell'intera delegazione sudamericana dai Giochi. Il torneo venne vinto dall', che sconfisse in finale proprio l'Austria per 2-1 ai tempi supplementari. Va segnalata infine la presenza per la prima volta di due nazionali dell'Estremo Oriente: e .\nLa supremazia del blocco sovietico (1948-1980).\nDopo la Seconda guerra mondiale, la differenza di qualit\u00e0 fra il Campionato mondiale di calcio organizzato dalla FIFA e i tornei olimpici cominci\u00f2 a essere pi\u00f9 marcata. Ad avvantaggiarsi della regola del dilettantismo furono i Paesi del cosiddetto \"blocco orientale\", i cui atleti usufruivano dello status di \"dilettante\" poich\u00e9 ufficialmente dipendenti statali. Di conseguenza, le formazioni del blocco sovietico si presentarono con le nazionali maggiori, mentre quelle del resto del mondo con selezioni composte da giocatori provenienti dalle serie dilettantistiche. Nel 1960 venne introdotta la regola con cui fu vietata la partecipazione al torneo olimpico ai giocatori che avevano gi\u00e0 rappresentato il proprio Paese ai Campionati del Mondo. La situazione non cambi\u00f2, nei Paesi dell'Europa Orientale anche questi atleti erano \"de facto\" dei professionisti e il loro livello tecnico era superiore a quello dei dilettanti delle altre Nazionali.\nDai Giochi del 1948 a quelli del 1980, 23 delle 28 medaglie assegnate furono vinte dai Paesi dell'Europa orientale, con rare eccezioni: Svezia oro nel 1948 (con la Nazionale maggiore) e bronzo nel 1952 (con la Nazionale olimpica), Danimarca bronzo nel 1948 (con la Nazionale maggiore) e argento nel 1960 (con la Nazionale olimpica) e bronzo nel 1968. Il quasi totale dominio del blocco comunista, vincitore di otto delle nove edizioni disputate tra il 1948 e il 1980, per\u00f2, non era adeguatamente confermato nei Campionati mondiali, dove il miglior risultato ottenuto fu il secondo posto raggiunto dall' nel 1954 e dalla nel 1962; a cui si aggiungono i terzi posti ottenuti dalla nel 1974 e nel 1982 e i quarti posti ottenuti dalla e dall' nel 1962 e nel 1966, rispettivamente.\nL'abbandono del dilettantismo e l'ingresso delle donne.\nA partire dal 1984, il CIO decise di ammettere anche giocatori professionisti. Venne altres\u00ec deciso, d'accordo con la FIFA, che le nazionali europee e sudamericane avrebbero potuto schierare solo quei giocatori che non avessero mai giocato una partita delle qualificazioni o delle fasi finali di un Campionato mondiale di calcio. Le regole del 1984 sono state mantenute anche per l'edizione 1988, ma con un paragrafo aggiuntivo: erano eleggibili quei calciatori europei e sudamericani che in precedenza avevano giocato meno di 90 minuti in una singola partita della Coppa del Mondo. Di fatto, questo port\u00f2 le nazionali europee e sudamericane a schierare giocatori anche molto giovani. Questo nuovo regolamento interruppe la supremazia delle Nazionali est-europee, tanto \u00e8 vero che delle sei medaglie assegnate tra il 1984 e il 1988 solo due vennero conquistate dalle Nazionali del blocco orientale: il bronzo della nel 1984 e l'oro dell' nel 1988.\nL'idea di schierare formazioni di giovani piacque molto sia alla FIFA che al CIO, tanto che prima dei Giochi del 1992 il regolamento venne ulteriormente modificato stabilendo che le rose delle Nazionali dovevano essere composte da calciatori Under-23 che fossero nati dopo il 1\u00ba agosto 1969. Prima dei Giochi del 1996 il regolamento sub\u00ec l'ultima modifica: le rose delle Nazionali devono essere composte da calciatori Under-23 ma il commissario tecnico ha la possibilit\u00e0 di convocare fino a tre giocatori che superano tale et\u00e0; questi, se presenti, vengono detti \"fuori quota\". In questo modo il torneo olimpico \u00e8 stato di fatto trasformato in un mondiale Under-23. A trarre vantaggio dalle nuove regole sono state soprattutto le formazioni africane, sudamericane e centroamericane, che hanno trionfato nelle ultime sette edizioni ( nel 1996, nel 2000, nel 2004 e nel 2008, nel 2012, nel 2016 e nel 2020).\nA partire dal 1996 venne istituito anche un torneo femminile, a cui partecipano (differentemente da quello maschile) le nazionali maggiori, dominato nei fatti da (quattro ori, un argento, un bronzo), (un oro e tre bronzi), (un oro e due bronzi), (un oro e un bronzo), , (due argenti ciascuno). Complessivamente nel torneo femminile hanno ottenuto medaglie otto nazionali; a quelle sopra citate vanno aggiunte e (un argento ciascuno). Le nazionali di Australia (nel 2020) e Francia (nel 2012) hanno concluso entrambe un'edizione al quarto posto.\nImpianti.\nCon il passare del tempo, si \u00e8 fatta sempre pi\u00f9 pressante la necessit\u00e0 di disporre di molti stadi di capienza elevata. Spesso dunque vengono utilizzati, specie nei primi turni, stadi in citt\u00e0 differenti da quella che ospita i Giochi olimpici. Un esempio estremo furono Allston e Annapolis, distanti circa 3.200 chilometri da Los Angeles (sede dei Giochi del 1984). Addirittura ai Giochi del 1996, nessun incontro venne tenuto nella sede dei Giochi: lo stadio pi\u00f9 vicino fu quello dell'Universit\u00e0 della Georgia ad Athens (Georgia), distante circa 105 chilometri da Atlanta.\nStatistiche.\nPrimati di squadra.\n\"Dati aggiornati all'edizione 2020\".\nPrimati individuali.\n\"Dati aggiornati all'edizione 2020\".\nMedagliere.\nA causa della particolarit\u00e0 del torneo olimpico maschile, alcune fra le pi\u00f9 forti nazionali hanno spesso avuto problemi sia in fase di qualificazione che nella conquista delle medaglie.\nPresenze.\nI hanno vinto 3 bronzi di fila nelle prime tre edizioni, ma dal 1960 al 2004 non sono riusciti a qualificarsi al torneo (n\u00e9 con la Nazionale maggiore n\u00e9 con la Nazionale olimpica).\nL' ha vinto due ori di fila nel 1924 e nel 1928 (impresa ripetuta nel primo decennio del ventunesimo secolo dall', oro nel 2004 e nel 2008, e poi dal , oro nel 2016 e nel 2020), ma quelle sono le uniche edizioni alle quali ha partecipato la Nazionale maggiore uruguaiana. Infatti, escludendo queste due edizioni, solo una volta l'Uruguay \u00e8 stato rappresentato ai Giochi olimpici, a distanza di ottantaquattro anni dalla precedente partecipazione: nel 2012, e in quest'edizione l' \u00e8 uscita al primo turno. Anche il , vincitore dell'edizione del 1920 in casa (le tre edizioni degli anni venti del secolo scorso sono state definite dalla FIFA \"mondiale dilettantistico\") \u00e8 stato ottanta anni senza partecipare: dal 1928 (ultima volta in cui era presente con la nazionale maggiore) al 2008, dove, con la nazionale olimpica, ha concluso il torneo al quarto posto.\nL' ha vinto tre ori (record di successi nel torneo maschile), di cui due consecutivi (nel 1964 e nel 1968), ma non \u00e8 riuscita a qualificarsi dal 1976 al 1992 (ha partecipato solo nel 1996) e di nuovo dal 2000 in avanti. La , dopo la riunificazione, avvenuta nel 1990, non \u00e8 riuscita a qualificarsi per il torneo maschile dal 1992 al 2012. La nazionale tedesca \u00e8 tornata a partecipare all'olimpiade nel 2016, per la prima volta dopo la riunificazione, ottenendo l'argento, dopo aver perso la finale contro il Brasile, padrone di casa, ai tiri di rigore. In precedenza, la aveva ottenuto un bronzo nel 1988, mentre i migliori risultati li aveva ottenuti la , vincitrice di un oro, un argento e un bronzo; un altro bronzo lo ottenne la squadra unificata. La Germania \u00e8, dopo Tokyo 2021 (dove la squadra tedesca \u00e8 stata eliminata al primo turno), l'unica nazionale maschile tra le vincitrici del mondiale (escludendo l'Inghilterra, che partecipa alle olimpiadi come parte del , l'ultima volta nel 2012, in casa), a non avere vinto l'oro olimpico.\nL' \u00e8 la squadra con il maggior numero di partecipazioni all'attivo (15): dal 1984 al 2008 si \u00e8 sempre qualificata, ma \u00e8 riuscita a ottenere solo un oro (1936, con la Nazionale maggiore) e due bronzi (1928 e 2004, il primo con la Nazionale maggiore e il secondo la Nazionale olimpica) e tre quarti posti (1960, 1984 e 1988, tutti con la Nazionale olimpica). L' si \u00e8 qualificata nove volte, ottenendo due ori (2004 e 2008) e due argenti (1928 e 1996, il primo con la Nazionale maggiore e il secondo con la Nazionale olimpica).\nIl , dopo i suoi cinque titoli mondiali, conquistati con la Nazionale maggiore, ha vinto il primo oro olimpico alla tredicesima partecipazione, nel 2016, disputata in casa, battendo la Germania in finale ai tiri di rigore, dopo aver ottenuto tre argenti (nel 1984, nel 1988 e nel 2012), due bronzi (nel 1996 e nel 2008) e un quarto posto (nel 1976), e si \u00e8 confermata campione nell'edizione 2020, posticipata al 2021 per la pandemia da Covid 19, diventando la quinta nazionale a vincere due edizioni consecutive e la prima a disputare cinque finali (superando Argentina, Jugoslavia, Ungheria, tutte con quattro finali giocate). Tutti i piazzamenti sono stati ottenuti con la nazionale olimpica, dato che la prima partecipazione c'\u00e8 stata nel 1952. \n e hanno vinto un oro olimpico ciascuno, mentre il ha vinto l'oro olimpico nel 1908 e nel 1912.\n, , , , sono le nazionali che hanno vinto due olimpiadi consecutive. Complessivamente, dodici giocatori di queste nazionali (otto uruguaiani, due britannici, due ungheresi, un argentino) hanno vinto due ori olimpici. , , , hanno vinto l'oro in un'edizione disputata in casa.\nNel torneo femminile finora hanno dominato gli Stati Uniti (una delle poche nazionali sempre presenti finora, insieme a quella brasiliana, e a quella svedese), vincitori di quattro tornei su sette disputati, sconfitti in finale nel 2000 a Sydney, contro la Norvegia, eliminati ai tiri di rigore dalla Svezia nei quarti di finale dell'edizione 2016 e bronzo nell'edizione 2020 a Tokyo (disputata nel 2021 per la pandemia di COVID-19). Quella del 2016 \u00e8 stata la prima, e, finora, unica volta che la nazionale statunitense di calcio femminile non \u00e8 arrivata almeno in semifinale in un grande torneo (tra mondiali e olimpiadi, dal 1991 ad oggi, le americane sono sempre arrivate sul podio tranne che nell'olimpiade 2016). L'edizione 2016 \u00e8 stata vinta dalla Germania (che in precedenza aveva ottenuto tre bronzi consecutivi, nel 2000, nel 2004 e nel 2008), battendo 2-1 in finale la Svezia. La nazionale svedese \u00e8 stata di nuovo finalista perdente nell'edizione di Tokyo 2020, battuta ai tiri di rigore dalla nazionale canadese, che ha ottenuto il suo primo successo, dopo i due bronzi consecutivi del 2012 e del 2016. Il Brasile e la Svezia sono le nazionali che hanno perso due finali consecutive (nel 2004 e nel 2008 le brasiliane, nel 2016 e nel 2020 le svedesi). Gli Stati Uniti sono stati, inoltre, l'unica nazionale femminile ad avere vinto l'oro olimpico in un'edizione disputata in casa, nel 1996 (prima volta in cui si \u00e8 disputato il torneo di calcio femminile alle olimpiadi)."}
{"id": "761881", "revid": "1305772", "url": "https://it.wikipedia.org/wiki?curid=761881", "title": "Sunjong", "text": ""}
{"id": "761890", "revid": "275648", "url": "https://it.wikipedia.org/wiki?curid=761890", "title": "Sigerico di Canterbury", "text": "Nei paesi anglosassoni \u00e8 noto anche come \"Sigeric the Serious\" (Sigerico il Serio).\nBiografia.\nFu istruito presso l'abbazia di Glastonbury, dove pure divenne monaco. Nel 980 fu nominato abate dell'abbazia di Sant'Agostino di Canterbury e nel 985 fu consacrato vescovo di Ramsbury da Dunstano, arcivescovo di Canterbury; forse mantenne la reggenza dell'abbazia anche da vescovo fino al 990, quando fu eletto arcivescovo di Canterbury.\nNello stesso anno si rec\u00f2 a Roma per ricevere dalle mani di papa Giovanni XV il pallio, simbolo della dignit\u00e0 arcivescovile. La sua notoriet\u00e0 odierna \u00e8 legata essenzialmente al ritrovamento del suo diario del viaggio di ritorno, dove sono annotate le 80 tappe - tra Roma e l'imbarco per l'Inghilterra, nei pressi di Calais - di quello che sarebbe stato chiamato Itinerario di Sigerico e nei secoli successivi Via Francigena.\nNel 991 convinse, insieme a Etelverdo e Aelfrico, il re Etelredo II a pagare un tributo di 10.000 sterline d'argento al re danese Sweyn che aveva invaso l'Inghilterra. Sigerico consigli\u00f2 a re Etelredo II anche la fondazione dell'abbazia di Cholsey, nel Berkshire, in onore di re Edoardo il Martire. Nel 994 lo stesso Sigerico fu costretto a pagare i danesi perch\u00e9 risparmiassero la Cattedrale di Canterbury.\nMorto il 28 ottobre del 994, fu sepolto nella cripta della Christ Church di Canterbury. \nLasci\u00f2 in eredit\u00e0 all'abbazia di Glastonbury alcuni preziosi arazzi e alla chiesa di Canterbury una ricca collezione di libri. L'abate Alfrico gli dedic\u00f2 un libro di omelie, le \"Catholic Homilies\" (\"Omelie cattoliche\")."}
{"id": "761892", "revid": "78273", "url": "https://it.wikipedia.org/wiki?curid=761892", "title": "Tairov Aleksandr Jakovlevic", "text": ""}
{"id": "761894", "revid": "594360", "url": "https://it.wikipedia.org/wiki?curid=761894", "title": "Sunjeong manhwa", "text": "Sunjeong manhwa () \u00e8 il termine usato in Corea per indicare i \"fumetti per ragazze\", e ha un significato similare a quello che si attribuisce in Giappone ai manga sh\u014djo. Si tratta di un settore molto importante nell'industria dell'editoria coreana, dove la maggior parte degli autori di fumetti sono donne. Il genere \u00e8 nato intorno agli anni cinquanta, ma fu oggetto di grande censura durante gli anni settanta, per poi tornare di moda dagli anni ottanta in poi. Fra i titoli appartenenti al genere sunjeong manhwa si possono citare \"I.N.V.U.\", \"Cronache di un guerriero\", \"Gung - Palace Love Story\", \"Model\" e \"La sposa di Habaek\"."}
{"id": "761900", "revid": "1318658", "url": "https://it.wikipedia.org/wiki?curid=761900", "title": "Teatri di Roma", "text": "La citt\u00e0 di Roma, dalle origini a oggi, \u00e8 sempre stata scenario di numerosi interventi urbanistici ed architettonici. Negli anni centinaia di edifici teatrali, alcuni ancora operanti altri no, alcuni distrutti ed altri che hanno subito un cambio di destinazione d'uso sono stati costruiti e frequentati, regalando alla capitale una vasta scelta per quanto riguarda l'offerta teatrale.\nRoma antica.\nIn Roma antica la costruzione dei teatri poteva avvenire solo per motivi legati alla religione e al culto degli dei. Allo stesso modo anche i ludi teatrali, anfiteatrali (nella fattispecie le lotte tra i gladiatori, le naumachie, gli spettacoli con fiere e belve) e circensi (detti anche ludi plebei: corse di cavalli, parate e processioni) coincidevano con le festivit\u00e0 religiose. Per lungo tempo non si eressero teatri stabili per il timore che ci\u00f2 portasse a comportamenti devianti rispetto alla morale cittadina. Grazie ai resoconti di alcuni storici come Livio, Tacito e Plinio si hanno notizie, seppur frammentarie, di alcuni stabili costruiti in legno in Campo Marzio o nei pressi del tempio di Apollo (Teatro \"ad Apollonis\") o ancora nei pressi del Palatino (Teatro di Longino e Messala). Di alcuni anfiteatri lignei non si conosce invece bene l'ubicazione.\nAltri edifici di intrattenimento.\nOltre ai teatri propriamente detti, nella Roma antica era possibile assistere ad altre forme di spettacolo come le naumachie o le lotte tra gladiatori o, ancora, le corse tra i cavalli in differenti tipologie di edificio, assimilabili architettonicamente, per alcune caratteristiche comuni, ai teatri. Sebbene tali manifestazioni non rientrino propriamente nella storia del teatro, sono per certi versi invece importanti per definire la storia dello spettacolo nelle sue diverse forme, fornendo un quadro d'insieme sulla latinit\u00e0 dal punto di vista dell'urbanistica legata al ludo.\nDurante il Medioevo.\nIl teatro medievale non lascia tracce, a livello architettonico, nella capitale. L'evoluzione della storia del teatro e dello spettacolo in genere nel Medioevo non ha permesso, infatti, la costruzione di stabili successivamente giunti a noi.\nIn epoca moderna.\n\u00c8 consuetudine concordare sul fatto che la nascita del teatro moderno avvenne, nell'Urbe, nel 1513, anno in cui fu eretto, sulla piazza del Campidoglio, un teatro ligneo ad opera di Pietro Rosselli. Non esistono, tuttavia, resti di strutture su cui ricostruire una storia del teatro cinquecentesco a Roma. Sappiamo per\u00f2 che, nonostante la stragrande maggioranza dei teatri fosse privata, ci fu qualche tentativo di teatro pubblico.\nNel Seicento.\nIl XVII secolo vide la nascita del teatro all'italiana, ideato per le esigenze di un mutato gusto nel campo dello spettacolo. La diffusione del gusto barocco e la nascita del melodramma modificarono profondamente l'architettura teatrale, destinata a sottolineare fortemente la divisione delle classi nel secolo in cui l'apertura dei teatri avvenne anche definitivamente in favore del pubblico. I teatri di quest'epoca sono:\nNel Settecento.\n\u00c8 in questo secolo che avviene la definitiva apertura al pubblico dei teatri, frequentatissimi perch\u00e9 le rappresentazioni potevano essere fatte solo in limitati periodi dell'anno, complici le severe leggi della Chiesa romana. I teatri privati cessano di essere la maggioranza sopravvivendo nei collegi e, complici anche i cambiamenti epocali dettati dalla Repubblica Romana al volgere del secolo, mutano anche i gusti dello spettacolo teatrale stesso: le donne calcano le assi dei palcoscenici, le tragedie iniziano il loro declino come genere lasciando spazio futuro all'intimit\u00e0 del dramma borghese, le classi sociali iniziano a mescolarsi all'interno dei teatri stessi, ormai divenuti salotti dove discutere, incontrarsi, mangiare, ballare.\nNell'Ottocento.\nGli inizi del secolo non furono caratterizzati da un'intensa attivit\u00e0 edilizia in capo teatrale. I grandi teatri settecenteschi erano tutti ancora operanti, esaurendo cos\u00ec l'offerta proponibile ai cittadini. Prima di Roma capitale i nuovi stabili furono pochi e provvisori: erano infatti destinati ad essere soppiantati dalle nuove opere edilizie private di cui lo Stato necessitava una volta formatosi.\nUna eccezione \u00e8 costituita dal teatro fatto costruite dalla famiglia Torlonia nella loro villa sulla via Nomentana. Dopo i lavori di restauro, ha riaperto nel 2013 come parte dell'associazione Teatro di Roma, assieme al Teatro Argentina e al Teatro India.\nRoma capitale.\nCon la breccia di Porta Pia ed il trasferimento della capitale a Roma, la citt\u00e0 fu oggetto di un'immediata, frenetica ed intensiva attivit\u00e0 edilizia funzionale a ridisegnarne il tessuto urbano conformandolo ai nuovi compiti politici ed amministrativi cui l'Urbe era stata designata. La velocit\u00e0 di urbanizzazione lasci\u00f2 da parte le questioni inerenti al decoro urbano, rispondendo principalmente a logiche di mercato. Se i vecchi teatri cessarono attivit\u00e0 di conseguenza agli avvenimenti storici, nuovi teatri - la cui ideazione e realizzazione fu quasi interamente da imputare agli sforzi dell'imprenditoria privata - sorsero numerosi distribuendosi sul suolo cittadino in maniera pi\u00f9 eterogenea rispetto alla Roma papalina, il cui asse teatrale girava intorno agli stabili operanti nei pressi di Piazza Navona e dintorni.\nNel Novecento.\nIl Novecento \u00e8 stato un secolo particolare per l'architettura teatrale. Con l'avvento di cinema prima e di televisione poi, gli stabili teatrali esistenti cambiarono struttura e destinazione d'uso per adeguarsi alle nuove richieste del pubblico, riscoprendosi polivalenti in alcuni casi (i cosiddetti cinema-teatro, locali adibiti ad entrambe le funzionalit\u00e0) o addirittura estinguendosi nella peggiore delle circostanze. Nel corso dei primi decenni del secolo, tuttavia, qualche nuovo edificio vide la luce. Pi\u00f9 tardi l'edilizia teatrale divenne propriamente di recupero, attenta quindi alla valorizzazione e riscoperta dei luoghi teatrali dimenticati della capitale. In altri casi, invece, nuovi spazi e luoghi non deputati funsero da scenario di rappresentazioni ed eventi. Negli ultimi anni del secolo e nei primi del nuovo millennio, inoltre, si \u00e8 tentato un esperimento che dagli anni settanta del Novecento era gi\u00e0 stato proposto: il decentramento teatrale, grazie alla costruzione - lontano dal centro storico a supporto di un'utenza svantaggiata dal punto di vista logistico - di stabili nelle periferie dell'Urbe. Sempre degli stessi anni \u00e8 poi il fenomeno dei \"teatri off\", ossia liberi dai circuiti teatrali ortodossi. Nati per volont\u00e0 dei pi\u00f9 svariati gruppi di artisti o di associazioni culturali, completano l'offerta teatrale capitolina proponendo complessivamente un grande numero di spettacoli e garantendo un accesso a realt\u00e0 teatrali diversificate. Le sedi che le ospitano sono anch'esse molteplici ed eterogenee.\nEdifici scomparsi.\nNumerosi gli edifici teatrali e non del Novecento ormai scomparsi. Tra i tanti:\nI Caf\u00e9-chantant.\nIl fenomeno dei Caf\u00e9-chantant contribu\u00ec notevolmente alle nuove funzioni dello spettacolo teatrale, in cui non c'era pi\u00f9 bisogno di una divisione netta tra attori e pubblico, palco e platea, spettacolo e vita reale. I caf\u00e9-chantant si svilupparono a cavallo tra il diciannovesimo ed il ventesimo secolo: si trattava sostanzialmente di locali di ristoro dove era presente musica o spettacoli dal vivo. Non brillarono mai per una ricerca architettonica nelle costruzioni perch\u00e9 vincolati ad una ferrea logica di mercato che anteponeva spesso gli incassi delle consumazioni a quelli delle rappresentazioni. Eccezion fatta per il Salone Margherita ed il Teatro Sala Umberto, che tuttavia operano oggi come teatri, non esistono pi\u00f9 i caf\u00e9-chantant propriamente detti, la cui fine fu in grande parte decretata dalla prima guerra mondiale.\nIl Salone Margherita fu riaperto nel 1967 dal marchese Vincenzo Mani Corea o Correa insieme a Pippo Franco con la moglie, Caruso, e altri giovani comici esordienti e ancora sconosciuti come i Gatti del Vicolo dei Miracoli,con loro inizi\u00f2 la caratteristica di offrire agli spettatori un piatto di pasta con sughi tipici romani,lo stesso marchese si divert\u00ec a recitare insieme ai giovani attori dilettanti, dopo un paio di anni il Salone Margherita fu assorbito da una societ\u00e0 che lo trasform\u00f2 nell'attuale Bagaglino.\nIl nuovo millennio.\nDopo il 2000 sono state inaugurate nuove strutture teatrali, tra cui:\nNel 2020 la propriet\u00e0 del Salone Margherita \u00e8 stata restituita alla Banca d'Italia, ma ci\u00f2 non ha causato l'interruzione delle attivit\u00e0 teatrali. Nel 2021 iniziano i lavori di ammodernamento del Teatro Valle. Nel 2022 vanno all'asta il Teatro Eliseo e il Piccolo Eliseo.\nCuriosit\u00e0.\nPiazza Sant'Ignazio, nel rione Pigna, \u00e8 stata costruita ad immagine di un palcoscenico teatrale del XVI secolo. Sono presenti, infatti, le tre porte centrali di scena e le due uscite laterali (costituite dai portoni dei palazzi), le prospettive create dalle vie ed il palcoscenico inclinato, costituito dal selciato che \u00e8 in pendenza."}
{"id": "761908", "revid": "1782831", "url": "https://it.wikipedia.org/wiki?curid=761908", "title": "Aleksandr Jakovlevi\u010d Tairov", "text": "Improvvisatosi attore durante gli anni di universit\u00e0, dopo il conseguimento della laurea svolse esclusivamente attivit\u00e0 registica.\nNel dicembre 1914 fond\u00f2 il Teatro da camera di Mosca, inaugurandolo con il dramma indiano Sakuntala di K\u0101lid\u0101sa, che fu la prima di una serie di \"ricerche\" stilistiche, condotte nel terreno della commedia, del dramma e della pantomima.\nQuesti esperimenti culminarono nella rappresentazione di Tamiri il Citaredo di Annenskij del 1916, la prima realizzazione di grande interesse di Tairov.\nDa allora il Teatro da camera present\u00f2 una quantit\u00e0 di spettacoli di eccezionale portata, alterando vivacissime pantomime a singolari ed astratte realizzazioni tragiche.\nAccusato di formalismo, Tairov, che aveva sino ad allora ignorato le vicende politiche del suo paese, mise in scena opere russe contemporanee (dal 1934 in poi) ma, nonostante alcuni ottimi spettacoli iniziali, il Teatro da camera and\u00f2 via via esaurendosi fino alla chiusura nel 1949.\nIn Tairov fu fondamentale il concetto del predominio dell'attore, che deve concentrare in s\u00e9 le doti di ballerino, cantante, ginnasta, acrobata e giocoliere, vero centro della realizzazione scenica, per il quale lo spazio del palcoscenico venne organizzato in un complesso sistema di piattaforme.\nAnalogamente, i costumi erano ideati solo come mezzo ausiliario a disposizione dell'attore per la creazione del personaggio. Ponendo ogni elemento dello spettacolo a servizio del suo protagonista (l'attore stesso), era inevitabile che Tairov considerasse il testo come un semplice mezzo offerto al regista per le sue fantasiose creazioni.\nTairov \u00e8 ancora considerato tra i registi che ha pi\u00f9 influenzato le moderni correnti del teatro internazionale.\nTra le sue opere scritte c'\u00e8 \"Appunti di un regista\". Fu sposato con l'attrice Alisa Georgievna Koonen."}
{"id": "761914", "revid": "1305772", "url": "https://it.wikipedia.org/wiki?curid=761914", "title": "Dave Holland", "text": ""}
{"id": "761918", "revid": "125831308", "url": "https://it.wikipedia.org/wiki?curid=761918", "title": "Monte Chaberton", "text": "Il monte Chaberton (3\u00a0131 m s.l.m.) \u00e8 una montagna delle Alpi Cozie situata nel dipartimento francese delle Alte Alpi.\nCaratteristiche.\nIl monte si trova a breve distanza dalla catena principale alpina, nel tratto dove questa costituisce lo spartiacque tra i bacini del Po e della Durance, sul lato che guarda verso l'Italia; politicamente appartiene alla Francia per motivi storici. Il Colle del Chaberton (2\u00a0671\u00a0m) la raccorda la Punta Rochers Charniers e lo spartiacque principale.\nLa montagna domina allo stesso tempo l'italiana Valle di Susa e la valle francese di Brian\u00e7on. Fino al 1947 si trovava in territorio italiano; in particolare, dopo l'unit\u00e0 d'Italia, si trovava in comune di Cesana Torinese, in provincia di Torino.\nData la sua posizione eminente, pressoch\u00e9 inespugnabile, e la sua vicinanza al confine francese, il monte ebbe sempre notevole importanza strategica. Per questo motivo, tra fine XIX secolo e inizio XX secolo vi fu costruita un'opera fortificata, la cosiddetta batteria dello Chaberton, che ebbe un ruolo attivo nella guerra tra Italia e Francia del 1940.\nNel 1947, con i trattati di Parigi, il monte pass\u00f2 alla Francia; attualmente \u00e8 situato nel dipartimento delle Alte Alpi e sotto il comune di Monginevro.\nSi tratta di una notevole piramide rocciosa, che si estende con versanti di notevole pendenza verso est e ovest. La vetta si trova sulla cresta spartiacque che si estende da nord a sud, limitata idealmente a nord dal \"Colle dello Chaberton\", e a sud dal \"Colle del Monginevro\".\nLa porzione pi\u00f9 prossima alla vetta \u00e8 composta da dolomie bianche e giallognole risalenti al Triassico; allontanandosi dalla vetta si incontrano su entrambi i versanti est e ovest formazioni di calcari dolomitici e compatti del Retico, nonch\u00e9 calcari grigi a banchi, calcari scistosi e scisti calcarei del Giurassico, disposti in una struttura a sinclinale. Sulla cresta tra la vetta e il colle dello Chaberton compaiono affioramenti di scisti e micascisti verdi, con lenti di quarzo, calcari cristallini e rocce porfiriche.\nLa vetta fu pesantemente modificata nel corso dei lavori di costruzione della batteria fortificata, presentandosi oggi come un'ampia spianata, raggiunta dall'antica strada militare di servizio.\nAccesso alla vetta.\nIl monte costituisce una classica meta per itinerari escursionistici e scialpinistici.\nIl percorso pi\u00f9 facile, bench\u00e9 sia anche il pi\u00f9 lungo, si sviluppa lungo l'antica strada militare che parte da Fenils, frazione di Cesana Torinese sul tracciato della vecchia strada carrozzabile dello Chaberton. La strada sale da Fenils al \"Colle dello Chaberton\", e da qui fino in vetta. Pur con qualche difficolt\u00e0, la strada \u00e8 percorribile anche con la mountain bike. La strada era percorribile con mezzi motorizzati fino al 1987, quando venne chiusa al traffico.\nIl percorso pi\u00f9 utilizzato dagli escursionisti a piedi si sviluppa da Claviere. Da questa localit\u00e0 si risale il \"vallone delle Baisses\", passando per le \"Grange les Baisses\" e l'ex \"Ricovero Sette Fontane\" (distrutto nel 2009 da una slavina), fino a raggiungere da ovest il \"Colle dello Chaberton\", dove ci si ricongiunge con l'itinerario precedente.\nEsisteva un terzo itinerario pi\u00f9 difficile che si sviluppava lungo la cresta SSE e il cui accesso partiva dalla statale 24, poco a monte di Cesana, dopo una galleria paravalanghe, ma che \u00e8 stato chiuso dopo il termine della costruzione della circonvallazione, con una serie di gallerie, tra Cesana e Claviere. Il percorso era in origine utilizzato per collegare a piedi la \"Batteria Alta\" e la \"Batteria Bassa\", evitando la lunga strada da Fenils.. Si raggiunge la \"Batteria Alta\", da cui si risale il \"Petit Vallon\" fino alla base di alcune paretine rocciose coperte di detrito. Si risalgono le paretine, eventualmente assicurandosi ai numerosi spit presenti, fino a portarsi sulla cresta SSE, da dove si raggiunge la vetta. Questo percorso originariamente era una vera e propria via ferrata, mentre oggi \u00e8 da considerarsi un sentiero attrezzato; presenta difficolt\u00e0 di tipo alpinistico, con passaggi esposti e alcuni tratti di semplice arrampicata (II grado).\nSci alpinismo.\nGli itinerari sulla strada militare e per il vallone delle Baisses possono essere percorsi in inverno con gli sci da sci alpinismo oppure con le ciaspole\nLe fortificazioni.\nLe rovine della batteria dello Chaberton sono ancora visitabili, anche se si deve porre particolare attenzione: le parti in sotterranea non sono illuminate e sono spesso ingombre di ghiaccio che impedisce la visita; inoltre, si tratta di un'opera che non \u00e8 stata sottoposta a manutenzione da decenni, dunque presenta rischi intrinseci. Per visitare le rovine \u00e8 opportuno essere adeguatamente attrezzati, ed evitare di effettuare la visita da soli."}
{"id": "761920", "revid": "17204", "url": "https://it.wikipedia.org/wiki?curid=761920", "title": "Intellivision II", "text": ""}
{"id": "761921", "revid": "599013", "url": "https://it.wikipedia.org/wiki?curid=761921", "title": "Daniele Magliocchetti", "text": "Caratteristiche tecniche.\nNasce e gioca principalmente come difensore centrale ma, vista la duttilit\u00e0 tattica, si adatta anche nel ruolo di terzino.\nCarriera.\nClub.\nGli inizi e il prestito all'Hellas Verona.\nNativo di Roma, inizia a giocare a calcio nella Nuova Tor Tre Teste di Roma, prima di passare alle giovanili della Roma nel 1995: con la squadra capitolina segue tutta la trafila delle giovanili, fino alla Primavera, di cui diventa difensore titolare.\nNell'aprile 2003 \u00e8 stato vittima di un grave infortunio al ginocchio che lo ha tenuto lontano dal campo per 11 mesi e ha rischiato di mettere fine alla sua carriera, ma al rientro in campo \u00e8 riuscito a riconquistare il posto da titolare. Nella stagione 2005-2006 \u00e8 aggregato alla prima squadra e convocato per la prima volta con la prima squadra, nella gara contro il Chievo Verona nel dicembre 2005. Alla prima seguiranno altre convocazioni, non seguite per\u00f2 dall'esordio in massima serie.\nNell'estate 2006 \u00e8 mandato a fare esperienza all'Hellas Verona, insieme al compagno Leandro Greco, dove per\u00f2, chiuso dai titolari, fatica a trovare spazio disputando solo 10 partite di campionato (pi\u00f9 un ingresso in una gara dei play-out). Al termine della stagione torna alla Roma.\nCagliari.\nNell'estate 2007 passa al Cagliari in prestito con diritto di riscatto della compropriet\u00e0, nell'operazione che porta Mauro Esposito nella capitale: con la maglia rossoblu esordisce in massima serie il 16 marzo 2008, giocando dal primo minuto nella partita Cagliari- (3-0). Nella stessa stagione disputa un'altra gara, contro la , nell'ultima giornata di campionato (partita terminata 2-2).\nNella sessione estiva del calciomercato 2008 la squadra sarda e la Roma rinnovano la compropriet\u00e0 del calciatore, lasciando lo stesso in Sardegna: il giocatore disputa due ulteriori gare in massima serie, subentrando a partita in corso, chiuso dai titolari Diego L\u00f3pez, Michele Canini e Paolo Bianco.\nIl prestito alla Triestina e il ritorno al Cagliari.\nIl 9 luglio 2009 Magliocchetti \u00e8 inserito nella trattativa d'acquisto di Michael Agazzi, passando in prestito alla , dove gioca 10 partite. Il 21 luglio 2010, dopo aver passato le visite mediche torna alla societ\u00e0 sarda: con gli isolani non gioca nessuna gara di campionato. Nell'estate 2011 non viene incluso tra i giocatori comunicati alla Lega Calcio come facenti parte della rosa per la stagione 2011-2012. Disputa per\u00f2 alcune gare con la formazione Primavera sarda.\nIl trasferimento alla Reggiana e il prestito all'Ascoli.\nNel gennaio 2012 viene ceduto a titolo definitivo alla , nella stessa operazione che porta in Sardegna Nicolas Bovi.\nIl 31 gennaio 2014 si trasferisce prestito all'.\nIl trasferimento in India.\nNell'estate 2014 si trasferisce in India, nelle file del Pune City allenato da Franco Colomba con cui disputa 8 partite nella prima edizione della Indian Super League. \nIl ritorno in Italia.\nA gennaio 2015 fa ritorno in Italia all'Aversa Normanna, squadra con la quale colleziona 13 presenze condite da 2 gol.\nStatistiche.\nPresenze e reti nelle squadre di club.\n\"Statistiche aggiornate al 19 novembre 2014.\""}
{"id": "761927", "revid": "287204", "url": "https://it.wikipedia.org/wiki?curid=761927", "title": "Napoli Soccer 2005-2006", "text": "Questa voce raccoglie le informazioni riguardanti il Napoli Soccer nelle competizioni ufficiali della stagione 2005-2006.\nStagione.\nNel campionato di Serie C1 2005-2006 il Napoli appare come la squadra da battere ed in effetti il club azzurro parte benissimo, facendo subito il vuoto dietro di s\u00e9. Inizialmente gli resiste solo la Sangiovannese, ma a met\u00e0 novembre i toscani vengono sconfitti al San Paolo. Il Napoli si sente gi\u00e0 in Serie B e tra dicembre e febbraio rallenta il suo cammino.\nNel frattempo la societ\u00e0 partenopea ha provveduto ad inserire nell'organico alcuni elementi importanti come Gennaro Iezzo, Rub\u00e9n Maldonado e Mariano Bogliacino, e l'ottimo avvio in Coppa Italia lo conferma: in agosto elimina tre squadre di categoria superiore (Pescara, e Piacenza) e la sua corsa si ferma solo nel turno successivo, disputato tra dicembre e gennaio, nel doppio confronto contro la Roma.\nPrima di Natale il Napoli vince a Frosinone contro la vera rivale per il primo posto, conseguendo poi quattro sconfitte in trasferta. La squadra riesce a risollevarsi ed alcuni cambiamenti tattici apportati da Reja fanno s\u00ec che la marcia verso la B riprenda senza ostacoli, sancita dalla vittoria contro il Perugia del 16 aprile. In questa stagione si mette in luce l'\"arciere\" Calai\u00f2, autore di 18 gol e capocannoniere del torneo.\nIl Napoli torna cos\u00ec in Serie B con merito, dominando il proprio girone. L'ultimo atto della stagione \u00e8 la finale di Supercoppa di Lega di Serie C1 giocata contro lo Spezia, vincente del girone A: nella doppia finale prevale la squadra ligure grazie al pareggio esterno per 1-1 (dopo lo 0-0 della gara d'andata) in uno Stadio San Paolo vuoto per il disinteresse del pubblico azzurro verso questa competizione minore.\nMaglie e sponsor.\nLo sponsor tecnico \u00e8 Kappa.\nPer la prima giornata non fu adottato sponsor, dalla 2\u00aa alla 4\u00aa Crash - Contatto fisico, dalla 5\u00aa fino a fine campionato Acqua Lete.\nRosa.\nAltri calciatori impiegati.\nSettore giovanile.\n C Mariano Arini\n D Roberto Civita\n D Francesco Del Franco\n D Luigi De Vito\n D Antonio Maddaloni\n C Gaetano Perfetto\n D Luigi Pisa\n A Umberto Prisco"}
{"id": "761929", "revid": "124224306", "url": "https://it.wikipedia.org/wiki?curid=761929", "title": "Prototheria", "text": "I prototeri (dal greco \"pr\u014dtos\", primo, e \"th\u0113r\", animale selvatico) sono un taxon incluso nei mammiferi come sottoclasse, al quale appartengono i monotremi.\nI primi rappresentanti di questo taxon sembrano essere vissuti fra il Cretaceo ed il Cenozoico; al giorno d'oggi, i prototeri sono quasi tutti estinti e gli unici rappresentanti della sottoclasse sono l'ornitorinco e le poche specie di echidna.\nQuando nel 1880 furono proposti i nomi \"Prototheria\", \"Metatheria\" ed \"Eutheria\" per classificare rispettivamente monotremi, marsupiali e placentati (sia viventi che fossili), tali gruppi vennero considerati sottoclassi nell'ambito dei mammiferi; ai giorni nostri, si tende invece a considerare \"Metatheria\" ed \"Eutheria\" come infraclassi nell'ambito della sottoclasse dei \"Theria\".\nPosizioni ancora pi\u00f9 estreme vogliono ancora modificare la loro collocazione introducendo i concetti di coorte o magnordine in senso cladistico, per enfatizzare le parentele fra mammiferi estinti e viventi.\nD'altro canto, i prototeri possiedono vari caratteri (presenza di una lamina anteriore nella calotta cranica in contrasto con l'alisfenoide degli altri \"Theria\", organizzazione lineare anzich\u00e9 triangolare delle cuspidi dei molari) che li avvicinano a gruppi estinti come \"Morganucodonta\", \"Docodonta\", \"Triconodonta\" e \"Multituberculata\", che alcuni studiosi propongono di accorpare ai \"Prototheria\" in un unico taxon del quale i monotremi sarebbero gli unici rappresentanti viventi.\nTuttavia, questa proposta \u00e8 assai discussa, in quanto la lamina anteriore negli altri \"Theria\" \u00e8 presente allo stadio embrionale, salvo poi fondersi con l'alisfenoide durante lo sviluppo embrionale.\nPer quanto riguarda i molari, allo stadio embrionale (gli attuali monotremi sono privi di denti nella fase adulta) hanno un'organizzazione simile a quella dei \"Theria\", che per\u00f2 in seguito sviluppano arrangiamento triangolare delle cuspidi. Recenti ritrovamenti fossili di prototeri hanno mostrato alcune peculiarit\u00e0 nella dentizione che hanno portato alcuni studiosi all'istituzione di una nuova clade, gli \"Australosphenida\", nei quali l'organizzazione triangolare delle cuspidi si sarebbe evoluta parallelamente a quella dei \"Theria\".\nL'ipotesi degli \"Australosphenida\" rimane controversa, e la maggior parte degli studiosi preferisce mantenere la sottoclasse \"Prototheria\", in contrasto agli altri \"Theria\"."}
{"id": "761930", "revid": "44939", "url": "https://it.wikipedia.org/wiki?curid=761930", "title": "Chaberton", "text": ""}
{"id": "761933", "revid": "74173", "url": "https://it.wikipedia.org/wiki?curid=761933", "title": "Democrazia dei nobili", "text": ""}
{"id": "761935", "revid": "767487", "url": "https://it.wikipedia.org/wiki?curid=761935", "title": "Giovanni Maria Nanino", "text": "Fu un esponente di spicco della \"Schola Romana\" alla fine del XVI secolo, noto anche per l'attivit\u00e0 didattica. Fu il fratello maggiore del compositore Giovanni Bernardino Nanino.\nNote biografiche.\nI natali di Giovanni Maria Nanino, contesi tra Vallerano e Tivoli, sembrano doversi attribuire alla citt\u00e0 tiburtina, in base alla documentazione fornita dallo studioso Giuseppe Cascioli.\nUna testimonianza dei primi studi dei fratelli Nanino fu resa da Paolo Agostini nella dedica del \"Libro quarto delle messe in spartitura di Paolo Agostini Lausdeo da Vallerano\", Giovanni Battista Robletti, Roma, 1627: \u00abreputo singolare l'havere cost\u00e0 servito per Maestro in cotesta Cappella [a Vallerano], dove l'istesso Gio.Belardino, et il fratello Gio.Maria si compiaquero esercitarsi\u00bb.\nNel 1562 Nanino fu al servizio del cardinale Ippolito II d'Este. Successivamente serv\u00ec come cantore nella cappella Giulia in Vaticano (1566-1568) e quindi come maestro di cappella nella Basilica di Santa Maria Maggiore (1571-1575) e nella chiesa di San Luigi dei Francesi (1575-1577) a Roma. Il 27 ottobre 1577 venne ammesso come tenore nel Collegio dei Cantori Pontifici (Cappella Sistina), dove ricopr\u00ec per almeno tre anni la carica di \"magister capellae\" (1598, 1604 e 1605).\nFu particolarmente attivo come insegnante di importanti musicisti della scuola polifonica romana: Francesco Soriano, Gregorio Allegri, Felice Anerio, Ruggero Giovannelli, Pietro Francesco Valentini e altri.\nMor\u00ec a Roma l'11 marzo 1607 e venne sepolto nella chiesa di San Luigi dei Francesi, nel pavimento davanti alla cappella di S. Matteo.\nSi conserva presso gli uffici del Tesoro di San Pietro (Citt\u00e0 del Vaticano) un ritratto del compositore (qui riprodotto in alto), recante la scritta \u00abGIOV. MARIA NANINUS\u00bb, databile tra la fine del Cinquecento e l'inizio del Seicento. \u00c8 probabile che sulla base di questo ritratto, il pittore Francesco Trevisani abbia realizzato l'incisione recante l'iscrizione \u00abGiovanni Maria Nanino da Vallerano Cantore della Cappella Pontificia\u00bb che Andrea Adami da Bolsena inser\u00ec nella sua opera \"Osservazioni per ben regolare il coro dei cantori della Cappella Pontificia\" (Roma, A. de Rossi, 1711, p.\u00a0180) a corredo della scheda biografica di Nanino.\nA Vallerano, dalla met\u00e0 del 1800 esiste un'Associazione Musicale che porta il suo nome. Espressione musicale \u00e8 la banda \"Giovanni Maria Nanino\".\nA Tivoli, dal 1998, esiste anche un Coro polifonico con il suo nome che ha l'intento di promuovere la cultura musicale in genere e favorire il recupero della tradizione musicale dotta del proprio territorio.\nOpere.\nPur non essendo un compositore particolarmente prolifico, Nanino fu straordinariamente popolare e influenz\u00f2 notevolmente la musica dell'epoca. Fu infatti l'autore pi\u00f9 spesso incluso nelle antologie stampate tra il 1555 e il 1620, con la sola eccezione di Alessandro Striggio, superando anche Marenzio e Palestrina.\nLa sua produzione profana \u00e8 costituita in gran parte da madrigali in stile contrappuntisitico classico, ma include anche la forma pi\u00f9 'leggera' della canzonetta; in quest'ultimo genere, \u00e8 famoso il suo \"Primo libro delle canzonette a tre voci\", stampato per la prima volta a Venezia da Gardano nel 1593, in cui sono musicati anche testi del Petrarca. La sua espressivit\u00e0 musicale venne spesso paragonata a quella di Luca Marenzio .\nNanino compose inoltre mottetti, lamentazioni, canoni e canzoni sacre. Nel 1980 \u00e8 stata pubblicata un'edizione incompleta delle sue opere che pertanto rimangono ancora oggi in buona parte manoscritte."}
{"id": "761941", "revid": "1305772", "url": "https://it.wikipedia.org/wiki?curid=761941", "title": "Raimondo Berengario II di Provenza", "text": "Origine.\nSecondo la \"Ex Brevi Historia Comitum Provinci\u00e6 e familia comitum Barcinonensium\" era figlio del conte di Provenza e G\u00e9vaudan e conte consorte di Melgueil, Berengario Raimondo I e (come risulta dal documento CCXXIV, del 1171, delle \"Notes de l'Histoire G\u00e9n\u00e9rale de Languedoc, Tome IV\", dove Beatrice, contessa di Mauguio dichiara di essere la madre di Raimondo Berengario) di sua moglie (il matrimonio fu celebrato, nel 1135; infatti nel documento XCVI, di quell'anno, delle \"Notes de l'Histoire G\u00e9n\u00e9rale de Languedoc, Tome IV\", Raimondo Bernardo \u00e8 citato come conte di Melgueil e marchese do Provenza), la contessa di Melgueil, Beatrice di Mauguio (1124 - dopo il 1190), figlia di Bernardo IV di Mauguio e di Guglielma di Montpellier.Berengario Raimondo I, secondo la \"Ex Brevi Historia Comitum Provinci\u00e6 e familia comitum Barcinonensium\" (lo cita come Guglielmo) era figlio del conte di Barcellona, Gerona, Osona e Cerdagna, Raimondo Berengario III e della sua terza moglie, la contessa di Provenza e G\u00e9vaudan, Dolce I, figlia primogenita del Visconte di Millau, di G\u00e9vaudan, e di Carlat, Gilberto I di G\u00e9vaudan e della Contessa di Provenza, Gerberga (come ci viene confermato dalle \"Note dell'Histoire G\u00e9n\u00e9rale de Languedoc, Tome II\"), figlia secondogenita del conte di Provenza, Goffredo I e della moglie Stefania o Dolce (?- dopo il 1096, anno in cui Stefania fece una donazione per l'anima del figlio Bertrando), come viene riportato a pagina 529 delle Note dell'Histoire G\u00e9n\u00e9rale de Languedoc, Tome II; secondo lo storico Szabolcs de Vajay, Stefania era viscontessa di Marsiglia, figlia del visconte di Marsiglia, Guglielmo II.\nBiografia.\nSuo padre, Berengario Raimondo I, mor\u00ec nel 1144; secondo la \"Ex Gestis Comitum Barcinonensium\", Berengario Raimondo, conte di Provenza fu ucciso dai pirati, nel porto di Malgurio, mentre, secondo gli \"Annali Genovesi di Caffaro e de\u00b4 suoi continuatori, Vol. 1\", fu ucciso, mentre, con una galea, combatteva con la flotta della Repubblica di Genova contro i pirati che infestavano la Provenza e che depredavano il territorio della Repubblica.Alla morte di Berengario Raimondo I, Raimondo Berengario, di circa quattro anni, eredit\u00f2 il titolo di conte di Provenza e fu preso sotto tutela dallo zio (il fratello di suo padre), Raimondo Berengario IV, conte di Barcellona e principe d'Aragona, in quanto promesso sposo della regina d'Aragona Petronilla, ancora bambina, di circa otto anni; la contea di Mauguio, invece, rimase a sua madre, Beatrice, che, circa un anno dopo, si rispos\u00f2 con Bernardo V Pelet (il documento CXXVII, del 1145, delle \"Notes de l'Histoire G\u00e9n\u00e9rale de Languedoc, Tome IV\", li cita come Beatrice, contessa di Mauguio ed il di lei marito, Bernardo Pelet &lt;\"Bernardus Peleti comes maritus hujus Beatricis\"&gt;).\nQuando suo padre, il conte Berengario Raimondo I, circa tredici anni prima, aveva ereditato la contea di Provenza, il 4\u00b0 signore di Les Baux, Raimondo I di Baux, che aveva sposato Etienette de Provence, sorella di sua nonna, Dolce I, aveva iniziato ad avere delle pretese sulla contea di Provenza e, secondo le \"M\u00e9moires historiques et critiques sur l'ancienne R\u00e9publique d'Arles\" di Mathieu Louis Anibert, chiese di avere met\u00e0 della contea di Provenza. Questa richiesta port\u00f2 ad una situazione di conflittualit\u00e0, che dur\u00f2 per diversi anni, e, al momento della successione di Raimondo Berengario II sfoci\u00f2 in guerra aperta.Raimondo Berengario IV, oltre che preoccuparsi della sua educazione, si occup\u00f2 anche attivamente della contea di Provenza; infatti Raimondo Berengario IV, intervenendo in Provenza, dopo che la famiglia dei Les Baux, inizialmente aveva avuto il sopravvento, tolse loro 30 castelli, rinforzo le difese sul Rodano e rase al suolo il castello della famiglia a Baux.\nNel 1157, avendo raggiunto la maggior et\u00e0, Raimondo Berengario II cominci\u00f2 a governare da solo. Port\u00f2 a termine la guerra di successione con la casa di Baux, che termin\u00f2, nel 1162. Condusse una politica di lealt\u00e0 nei confronti dell'imperatore Federico Barbarossa, e dal 1162, dopo la distruzione di Milano, operata dal Barbarossa, divenne, assieme a Ghigo, delfino del Viennese, un fautore dell'imperatore e lo fu per il resto della sua vita.\nNell'agosto del 1161, secondo la \"Ex Gestis Comitum Barcinonensium\", si era recato a Torino, accompagnato dallo zio Raimondo Berengario IV, per richiedere ed ottenere la conferma della contea di Provenza da parte dell'imperatore Federico Barbarossa. Nel contempo, sempre secondo la \"Ex Gestis Comitum Barcinonensium\", fu organizzato il matrimonio di Raimondo Berengario con la nipote dell'imperatore, Enrico IV, Richenza di Polonia, (1130/1140-1185) figlia del principe di Polonia, duca di Cracovia e di Slesia, Ladislao II ( fuggito da Cracovia, nel 1146), detto l'Esiliato (1105-1159) e di Agnese (Cristina) di Babenberg(1111\u20131157 figlia del Margravio d'Austria, Leopoldo III, e di Agnese di Waiblingen, figlia dell'imperatore, Enrico IV e sorellastra dell'imperatore, Corrado III e del duca Federico II di Svevia). Sua madre, Richenza era quindi la cugina dell'imperatore, Federico Barbarossa.Il matrimonio poi fu celebrato tra il 1162 ed il 1164; secondo la \"Chronica Albrici Monachi Trium Fontium\", Richenza era al suo secondo matrimonio, era vedova del re di Le\u00f3n e Castiglia Alfonso VII detto l'imperatore.\nSulla via del ritorno da Torino, a Borgo San Dalmazzo, nel 1162, lo zio, Raimondo Berengario IV mor\u00ec, e confer\u00ec a Raimondo Berengario la tutela del suo successore sul trono d'Aragona e nella contea di Barcellona, il figlio secondogenito Raimondo Berengario. La morte del conte di Barcellona, Raimondo Berengario \u00e8 riportata anche dagli \"Annales Sancti Victoris Massilienses\" e da un epitaffio dell'Appendice della \"Espa\u00f1a Sagrada Tomo. XLIII\".\nNel 1166, Raimondo Berengario II, in competizione con Genova, cerc\u00f2 di espandere la contea verso occidente, ma, nella primavera di quell'anno, mor\u00ec nel tentativo di conquistare Nizza. La \"Ex Brevi Historia Comitum Provinci\u00e6 e familia comitum Barcinonensium\", ci conferma che mor\u00ec a Nizza, mentre gli \"Annales Sancti Victoris Massilienses\" ci confermano che Raimondo Berengario, nipote del conte di Barcellona, mori nel 1066.Gli successe la figlia Dolce II, che rimase sotto la tutela della madre. Richenza di Polonia, che, qualche mese dopo la morte del marito, Raimondo Berengario II, dopo il 1166, ancora secondo la \"Chronica Albrici Monachi Trium Fontium\", si spos\u00f2 per la terza volta col conte di Everstein, Alberto.\nDiscendenza.\nRaimondo Berengario e Richenza ebbero una sola figlia:"}
{"id": "761942", "revid": "599013", "url": "https://it.wikipedia.org/wiki?curid=761942", "title": "Zdravko Kuzmanovi\u0107", "text": "Biografia.\nNasce a Thun, in Svizzera, da una famiglia di emigrati serbi bosniaci (il padre \u00e8 originario di Donji Skugri\u0107, piccolo villaggio vicino Modri\u010da, in Bosnia).\nCaratteristiche tecniche.\n\u00c8 un centrocampista centrale che pu\u00f2 ricoprire anche il ruolo di interno destro in un centrocampo a 3.\nCarriera.\nClub.\nBasilea.\nDopo aver giocato nelle giovanili di D\u00fcrrenast e Young Boys, passa al dove comincia a giocare da professionista nel 2005. Nella squadra rossobl\u00f9 si fa subito notare mettendo a segno un gol all'esordio in Coppa UEFA contro lo Strasburgo, e diventa presto titolare giocando, in due stagioni, 34 partite di campionato, segnando 5 gol.\nIn seguito alle sue buone prestazioni viene segnalato dal sito dell'UEFA come uno dei giovani europei pi\u00f9 interessanti e viene premiato con lo Swiss Golden Player Award per la stagione 2006.\nFiorentina.\nA inizio 2007 Kuzmanovi\u0107 viene avvicinato dal Palermo, ma la trattativa con i rosanero si interrompe bruscamente. Successivamente la Fiorentina, dopo aver appreso che Donadel sarebbe rimasto fuori per circa due mesi a causa di un infortunio al polpaccio destro avvenuto prima del derby contro il Livorno, decide di ingaggiare il giocatore nel penultimo giorno utile per la sessione invernale del calciomercato, ovvero il 30 gennaio 2007, pagando il suo cartellino una cifra vicina ai 3 milioni di euro e facendogli firmare un contratto quadriennale.\nIl presidente Zamparini e il direttore sportivo Foschi del Palermo accusano la Fiorentina di comportamento scorretto affermando che il direttore sportivo viola Corvino si sarebbe comportato da \"sciacallo\". Corvino risponde \"meglio sciacallo che pollo\" ribadendo la correttezza del suo operato. Pi\u00f9 avanti sar\u00e0 lo stesso Kuzmanovi\u0107 a svelare il retroscena del suo mancato passaggio al Palermo: \u00aba me non piacque Zamparini. Vennero lui e quello alto e pelato [Foschi, ndr] [...] pi\u00f9 una ragazza per la traduzione. Mi diedero solo cinque minuti, dissero che dovevano tornare in Italia. Il contratto non era buono ma come facevo a decidere in fretta? Dissi: sono importante o no? Se lo sono non potete fare tutto in cinque minuti. Non risposero, la chiusi l\u00ec: prendete l'aereo, io torno a casa. Poi un giorno chiama il mio procuratore e dice: ti vuole la Fiorentina, \u00e8 un grande club e punta seriamente su di te. Dissi subito s\u00ec, andiamo, andiamo\u00bb.\nEsordisce in Serie A il 4 marzo 2007, subentrando a Blasi in occasione della vittoria casalinga della Fiorentina contro il per 5-1 e fornendo l'assist per il quinto gol firmato da Gamberini. Nella sua prima stagione in viola totalizza 4 presenze, di cui una da titolare nella trasferta contro il . Segna il suo primo gol in Serie A il 17 febbraio 2008 nel 2-1 casalingo contro il Catania. Il 6 marzo seguente segna anche il suo primo gol in Coppa UEFA 2007-2008 con la maglia della Fiorentina, in casa contro l'Everton, durante l'andata degli ottavi di finale, siglando il momentaneo 1-0. Chiude la stagione con 3 reti in campionato.\nStoccarda.\nIl 31 agosto 2009 viene ceduto a titolo definitivo allo Stoccarda per 8 milioni di euro. Il giocatore racconta di avere chiesto la cessione perch\u00e9, pur essendo stato bene nei due anni e mezzo trascorsi a Firenze, in avvio di stagione si sentiva destinato alla panchina o alla tribuna.\nCon la maglia dello Stoccarda segna il suo primo gol in Bundesliga il 12 settembre 2009 contro l' e il suo primo gol in UEFA Champions League il 4 novembre seguente nell'1-1 contro il Siviglia.\nCon lo Stoccarda in 3 anni e mezzo gioca in tutto 127 partite e segna 22 gol.\nInter.\nDurante la sessione di mercato del gennaio 2013 passa all'Inter per una cifra di poco superiore al milione di euro: la scadenza del contratto \u00e8 fissata per il 2016. Esordisce il 3 febbraio, in Siena-Inter 3-1.\nIl 27 novembre 2014 segna la sua unica rete in nerazzurro, nella gara di Europa League contro il Dnipro: la vittoria assicura alla squadra l'accesso alla fase ad eliminazione diretta. Nel gennaio 2015 rifiuta un'offerta di trasferimento all'Amburgo. Il 19 marzo, in Inter-Wolfsburg (ottavo di finale di Europa League) subisce la frattura del polso rimanendo fuori sino al termine della stagione.\nRitorno al Basilea.\nIl 30 giugno 2015 viene acquistato dal per 2 milioni di euro pi\u00f9 bonus firmando un contratto quinquennale, facendo cos\u00ec ritorno al club svizzero dopo otto anni e mezzo.\nUdinese.\nIl 22 gennaio 2016 viene acquistato dai friulani in prestito con diritto di riscatto, tornando in Italia dopo sette mesi.\nMalaga.\nIl 30 giugno 2016 viene acquistato in prestito dal Malaga. Nonostante abbia trovato poco spazio terminando anzitempo la stagione gi\u00e0 a ottobre dopo 4 partite (causa tendine d'achille), in giugno venne ripreso in prestito dal club andaluso.\nNazionale.\nSvizzero con passaporto serbo, nel 2006 diventa titolare dell'Under-21 elvetica, con la quale disputa in totale quattro incontri dopo aver giocato con le nazionali giovanili elvetiche dall'under-17 all'under-20 in precedenza.\nIl 12 marzo 2007, per\u00f2, viene annunciata la sua decisione di rispondere alla convocazione del commissario tecnico Javier Clemente per la Nazionale serba, per far parte della rosa delle due successive partite di qualificazione agli europei del 2008 contro Kazakistan e Portogallo. L'esordio arriva per\u00f2 solo il 2 giugno dello stesso anno, quando gioca dal primo minuto nella gara di qualificazione agli Europei disputata in casa della Finlandia e vinta poi dai serbi per 0-2.\nStatistiche.\nPresenze e reti nei club.\n\"Statistiche aggiornate al 28 settembre 2018.\""}
{"id": "761944", "revid": "287204", "url": "https://it.wikipedia.org/wiki?curid=761944", "title": "Giustizia (divinit\u00e0)", "text": "Giustizia (\"Iustitia\") era una divinit\u00e0 della mitologia romana personificazione della Giustizia.\nMitologia.\nNon era tuttavia l'equivalente della greca Temi, ma di sua figlia Dike, oppure Astrea.\nEra una delle Ore, che stanca dei misfatti degli uomini mortali, tra i quali viveva in familiarit\u00e0 nell'Et\u00e0 dell'oro, si trasfer\u00ec in cielo diventando la costellazione della Vergine.\nEra rappresentata, ma non sempre, bendata, con la spada e la bilancia."}
{"id": "761946", "revid": "1305772", "url": "https://it.wikipedia.org/wiki?curid=761946", "title": "Leonidas", "text": ""}
{"id": "761947", "revid": "339392", "url": "https://it.wikipedia.org/wiki?curid=761947", "title": "Scott Reichsteiner", "text": ""}
{"id": "761949", "revid": "63945", "url": "https://it.wikipedia.org/wiki?curid=761949", "title": "WCW United States Heavyweight Title", "text": ""}
{"id": "761957", "revid": "339392", "url": "https://it.wikipedia.org/wiki?curid=761957", "title": "ECW Tag-Team Championship", "text": ""}
{"id": "761963", "revid": "287204", "url": "https://it.wikipedia.org/wiki?curid=761963", "title": "Fuori da un evidente destino", "text": "Fuori da un evidente destino \u00e8 il terzo romanzo - dopo \"Io uccido\" e \"Niente di vero tranne gli occhi\" - di Giorgio Faletti.\nTrama.\nIl pilota di elicotteri Jim Mackenzie, di madre indiana, ritorna dopo parecchi anni nell'immobile cittadina ai confini della riserva Navajo in cui \u00e8 nato e ha trascorso l'adolescenza e da cui, come voleva con tutte le sue forze, si era allontanato parecchi anni prima. Si trova ora a fronteggiare una serie di inquietanti delitti, al limite dell'innaturale, tra cui quello di un suo vecchio amico, Caleb. Un essere maligno, risvegliato dal passato, sembrerebbe essere tornato per poter compiere un'antica maledizione. Jim si trova di fronte non solo al suo passato e agli errori commessi, ma anche a fare i conti con la propria natura e l'eredit\u00e0 dei suoi avi."}
{"id": "761966", "revid": "1124164", "url": "https://it.wikipedia.org/wiki?curid=761966", "title": "Andrea Fantoni", "text": "Biografia.\nAndrea Fantoni proveniva da una famiglia di grande vocazione artistica, dato che sia il padre che i fratelli, e in seguito anche i nipoti, lavorarono in una bottega ad ambito familiare rinomata in tutta l'Italia settentrionale.\nGrandi intagliatori, i Fantoni ebbero principalmente come committenti enti ecclesiastici: difatti le loro principali opere sono racchiuse nelle chiese della zona di Bergamo, della val Seriana e della valle Camonica. \nEsponente di spicco di questa famiglia, Andrea Fantoni ebbe un'ottima educazione artistica: dapprima istruito presso la scuola di Pietro Ramus di Tem\u00f9, si rec\u00f2, ancora adolescente, a Parma dove ebbe modo di lavorare per qualche mese a Palazzo Ducale.\nTornato nel suo paese natale, lavor\u00f2 nella bottega di famiglia, la sua prima opera documentata risale al 1680, nella chiesa di S.Ambrogio ad Alzano Lombardo \u00e8 stata ritrovata la scritta \"A.F.S.R.\", identificata come \"Andrea Fantoni Scultore di Rovetta\", a testimonianza che ricopr\u00ec ben presto il ruolo pi\u00f9 importante. E riusc\u00ec a portare la sua bottega in una posizione di assoluto prestigio.\nAlla sua morte, avvenuta nel 1734, lasci\u00f2 la gestione della bottega ai fratelli e al nipote Grazioso Fantoni.\nIl polo scolastico d'istruzione secondaria di Clusone \u00e8 stato intitolato all'artista rovettese.\nLe principali opere.\nNel capoluogo orobico si trovano opere nella basilica di Santa Maria Maggiore: il confessionale, nel duomo di Sant'Alessandro :i pannelli marmorei raffiguranti la i sette dolori della Madonna e medaglioni ornamentali dell'Altare della beata Vergine, nel museo diocesano di Arte Sacra e nella chiesa di Sant'Alessandro della Croce: altare in marmo intarsiato e pagliotto.\nAd Alzano Lombardo all'interno della basilica di San Martino \u00e8 conservato, e utilizzato per le messe solenni, il pulpito marmoreo, creato con la collaborazione con Giovan Battista Caniana (fantoniana \u00e8 la parte bassa del pulpito, il cosiddetto calice marmoreo, mentre dei Caniana \u00e8 la realizzazione del baldacchino) e il bassorilievo in marmo bianco ai piedi dell'altare della Madonna del Rosario, che raffigura la \"Nascita di Maria\". \nSempre ad Alzano Lombardo, nel complesso della Basilica, vi sono gli arredi delle due sagrestie.\nSe nella prima sagrestia la quasi totalit\u00e0 degli arredi \u00e8 da attribuirsi al padre Grazioso Fantoni, Andrea Fantoni realizzer\u00e0 tutta la seconda sagrestia, pi\u00f9 piccola, ma molto pi\u00f9 ricca di dettagli e caratterizzata dal ciclo delle scene di martirio dei Santi, inserita in un ambiente decorato dagli stucchi policromi dei fratelli Sala.\nFederico Zeri definir\u00e0 questi ambienti \nA Clusone nella basilica di Santa Maria Assunta vi sono molte sue opere tra cui l'altare maggiore, le cinque statue del coro, gli intagli policromi e le cariatidi del pulpito realizzate in marmo. A lui vengono attribuiti anche gruppi lignei policromi raffiguranti la deposizione di Cristo nel Sepolcro nell'oratorio dei Disciplini, cos\u00ec come a Gandino, l'abside in marmi policromi e le sculture della Vergine e degli angeli nella Basilica di Santa Maria Assunta.\nA Rovetta, suo paese natale, nella chiesa parrocchiale di Tutti i Santi, vi sono l'altare maggiore in marmo con tabernacolo, due angeli adoranti sempre sull'altare maggiore, un bassorilievo raffigurante l'Annunciazione), un altorilievo con la nascita di Maria e numerose altre opere lignee e ai piedi dell'altare della Madonna da lui realizzato vi \u00e8 la sua sepoltura messa in evidenza da una semplice lastra in marmo nero. Nella chiesa dei Disciplini invece si conserva il \"Compianto del Cristo morto\", un gruppo di statue di grandezza naturale raffiguranti il Cristo e altre tradizionali figure.\nA Cerete, nella chiesa di San Vincenzo Martire a Cerete Basso \u00e8 conservato il \"Cristo Grande\" e a Cerete Alto ha realizzato il progetto architettonico la nuova chiesa dei Santi Filippo e Giacomo e il relativo altare maggiore.\nInoltre, sempre nel suo paese d'origine, \u00e8 visitabile la casa museo Fantoni, in cui sono conservati i locali in cui visse e oper\u00f2 tutta la famiglia, con migliaia di disegni, numerose opere in svariati materiali (legno, marmo, terracotta, gesso), documenti che attestano momenti della vita dei proprietari della bottega, attrezzi utilizzati e tutto ci\u00f2 che possa far comprendere le personalit\u00e0 che vissero e operarono in quel luogo. \nIl suddetto museo \u00e8 stato segnalato dal FAI come luogo del cuore.\nMeritano inoltre menzione anche le sue opere racchiuse in chiese parrocchiali della valle Camonica, tra cui Cerveno, Angolo Terme, Zone e Solto e della Valcalepio nel paese di Chiuduno dove si trova una sua interessante opera scultoria, \"La Piet\u00e0\", nonch\u00e9 l'ancona lignea conservata sull'altare maggiore della chiesa di San Givoanni Battista e il \"Compianto\" con ben dieci statue a Zone."}
{"id": "761968", "revid": "466539", "url": "https://it.wikipedia.org/wiki?curid=761968", "title": "Monte Tai", "text": "Il monte Tai () \u00e8 la pi\u00f9 importante delle cinque montagne sacre taoiste della Cina, situata nella provincia dello Shandong, a sud della citt\u00e0 di Jinan. La vetta del monte Tai raggiunge i 1545 m.\nDescrizione.\nDichiarato patrimonio dell'umanit\u00e0 nel 1987, \u00e8 il pi\u00f9 venerato dei 5 monti sacri cinesi, ricordato come tale da iscrizioni sin dal I secolo. La cima \u00e8 raggiungibile attraverso una ripida scalinata di pietra che parte dall'omonima citt\u00e0, Tai'an. Dalle pendici alla cima vi sono stati edificati molti templi, la maggior parte dei quali risale alla dinastia Ming. Nei suoi pressi si trova anche il \"Convento delle sommit\u00e0 animate dei monti\", eretto dai Tang nell'VIII secolo.\nLa montagna \u00e8 in ogni periodo dell'anno meta di pellegrinaggi da parte di taoisti devoti e di turisti. Il \"pellegrinaggio\" si conclude alla cima della montagna, alla quale si arriva verso sera, dopo 5-8 ore di cammino nella foresta. I fedeli trascorrono la notte nelle camere affittate dagli albergatori sulla cima (prezzo trattabile, in genere sui 20-30 euro per camera matrimoniale a notte) e si apprestano ad assistere all'alba dalle sommit\u00e0 scoscese della cima, puntellata ovunque da templi e santuari.\nLa bellezza del T'ai Shan non \u00e8 soltanto nei suoi monumenti, ma anche nelle bellezze naturali che lo circondano. Sui fianchi della montagna, tra enormi massi di roccia, cresce una fitta vegetazione che sale fino a lambire il santuario dell'Imperatore di Giada. Sono state catalogate pi\u00f9 di mille specie vegetali, di cui quasi 500 con propriet\u00e0 medicinali, e oltre 300 specie animali, delle quali 122 di uccelli che nidificano sugli alberi e tra le rocce.\nStoria.\nNel 221 a.C. Ying Zheng, re di Qin, s'impose sugli altri sovrani ed assunse il titolo di \"Primo imperatore\". Durante il suo dominio il Paese venne unificato, si cominci\u00f2 la costruzione della Grande muraglia cinese ed ebbe inizio una delle epoche di maggiore splendore nella storia della Cina. L'imperatore scelse la cima T'ai Shan, una montagna che s'innalza fino a 1545 metri di altitudine sulla pianura del Fiume Giallo, nella provincia dello Shandong (Cina orientale), per celebrare il \"Culto del Cielo e della Terra\". Ben presto la fama della montagna si diffuse ovunque. Se, come credeva il popolo, l'imperatore era figlio del Cielo e veniva dalla lontana Pechino per vedere suo padre, voleva dire che T'ai Shan era la dimora divina: per questo tutti i cinesi cominciarono a considerarla non solo una semplice montagna ma l'incarnazione sacra della \"dea delle nuvole di smeraldo\".\nDa allora tutte le religioni della Cina hanno onorato T'ai Shan. A dimostrazione di tale rispetto, sono state costruite lungo le sue pendici decine e decine di complessi artistici. Ad oggi si contano 22 templi, 97 rovine monumentali, centinaia di statue e altri elementi decorativi: elencare gli stili \u00e8 praticamente impossibile anche perch\u00e9 la loro origine risale ad epoche diverse.\nDall'Arco Daizong inizia la salita verso la cima del monte, attraverso un'interminabile scalinata di 6.239 gradini fiancheggiata da padiglioni, stele, boschetti di pini e cipressi, cascate e cascatelle. Nel corso della salita s'incontrano fastosi edifici, come il \"tempio della Roccia Divina\", considerato uno dei quattro pi\u00f9 belli della Cina. In un'area pianeggiante nei pressi della vetta, il cosiddetto Cammino del Paradiso conduce al tempio della \"dea delle nuvole di smeraldo\".\nAl culmine della scalinata sorge il santuario pi\u00f9 importante, quello dedicato all'Imperatore di Giada, il cui culto inizi\u00f2 circa mille anni fa ed \u00e8 vivo ancora oggi. Molti pellegrini iniziano la salita al T'ai Shan, che dura sei o sette ore, alla sera, e, dopo aver attraversato la Porta Celeste del Sud, che si trova nei pressi della cima, nelle prime ore del mattino assistono allo spettacolo che costituisce lo scopo del loro viaggio: lo straordinario sorgere del sole sulle montagne circostanti."}
{"id": "761970", "revid": "2519", "url": "https://it.wikipedia.org/wiki?curid=761970", "title": "Peter Tait", "text": ""}
{"id": "761971", "revid": "3115", "url": "https://it.wikipedia.org/wiki?curid=761971", "title": "Boris Bakal", "text": " In oltre trent'anni \u00e8 stato autore di progetti teatrali e cinematografici, performance, installazioni e opere d'arte multimediali che sono stati presentati nei festival e nelle manifestazioni in oltre 20 paesi in tutto il mondo (tra cui: Bologna Capitale Europea della Cultura 2000, Dubrovnik Summer Festival, Akcent / Praga, Eurokaz / Zagabria, Bitef / Belgrado , Interferenze / Cluj, MESS / Sarajevo, Quadriennale di Praga, e altri).\nBiografia.\nDiplomatosi all'Accademia di Arte Drammatica di Zagabria nel 1981, sin dal periodo degli studi inizia a collaborare con vari artisti visivi e teatrali della Jugoslavia e stranieri come Ivica Boban, Marin Cari\u0107, Mario Gonsales, Breda Beban, Ra\u0161a Todosijevi\u0107, Egisto Marcucci e altri.\nDal 1978 recita in pi\u00f9 di venti film e serial televisivi jugoslavi, canadesi, inglesi e statunitensi.\nNel 1985 realizza il suo primo spettacolo teatrale \"Stolpnik\" (\"Stilita\") che \u00e8 stato presentato per tre anni consecutivi da vari festival Internazionali e Jugoslavi.\nNel 1986 fonda il gruppo teatrale Teatro dei Fenomeni Ovvii con il quale crea sette spettacoli (22 Scene di Morte; Rumore Bianco, \"Come se\"; Kaspar; Bossa Nova, ecc.) e varie mostre interattive e installazioni multimediali.\nNella stagione 1988-89 ha svolto l'attivit\u00e0 di Direttore dell'Immagine presso il Centro Culturale OKC-ZKM di Zagabria.\nNel suo lavoro si occupa degli stati alterati della percezione teatrale nell'interazione con situazioni reali seguendo un proprio metodo di \u201criciclaggio della realt\u00e0\u201d attraverso il quale lo spettatore \u00e8 messo in situazioni di ambiguit\u00e0 tra teatro e realt\u00e0. I suoi spettacoli sono stati presentati in spazi teatrali (gallerie e teatri) e non teatrali (stazioni ferroviarie, aeroporti, banche, appartamenti privati, uffici postali, cunicoli e tunnel sotterranee). In tutti questi spazi egli esplora un particolare stile recitativo che scaturisce dall'interazione tra la drammaturgia interiore dell'attore e il flusso orizzontale della struttura dello spettacolo. Questo metodo \u00e8 basato sull'improvvisazione e la continua espansione del materiale teatrale nel lavoro sui \u201cpunti di vista\u201d.\nNel 1991 Bakal \u00e8 uno dei fondatori della Campagna Antiguerra Croata con la quale organizza vari seminari e laboratori in Croazia, Austria, Francia, Belgio e Paesi Bassi.\nNel 1993 promuove con altri artisti e intellettuali Flying University (Universit\u00e0 Volante), un progetto politico e artistico con lo scopo di indagare problemi di identit\u00e0 e modelli della percezione della realt\u00e0. La maggior parte del progetto si svolge in Belgio, denunciando le manipolazioni dei processi collettivi di identificazione all'interno di varie strutture: insegnamento della storia, mercato internazionale, politica dei generi, movimenti nazionalisti e razzisti. Universit\u00e0 Volante ha organizzato vari seminari e laboratori, residence, festival artistici e svolto azioni politiche e artistiche coinvolgendo studenti e intellettuali in Belgio, Francia, Slovenia, Bosnia ed Erzegovina, Croazia e Serbia durante la guerra.\nNel 1994 \u00e8 direttore artistico del Festival di Louvain La Nueve in Belgio.Nel 1995 Bakal lavora con la Polizia Civile delle Nazioni Unite nella Slavonija Occidentale (Croazia) dove svolge un'indagine sui crimini di guerra e la pulizia etnica, scrivendo vari articoli sui risultati di questo lavoro e sulla situazione politica della regione e della Croazia in genere.\nDa aprile a maggio dello stesso anno Bakal cura la sezione di Teatro, Danza e Video per il Festival Internazionale Tunnel di Zagabria (Croazia).Bakal ha vissuto, lavorato e presentato spettacoli in Germania, Russia, Repubblica Ceca, Austria, Francia, Senegal, Macedonia, Croazia, Serbia, Slovenia, Italia, Ungheria, Lussemburgo, Belgio, Paesi Bassi e Stati Uniti, osservando i problemi dell'identit\u00e0 e delle tradizioni e i loro effetti nel teatro e nell'arte.\nNel 1995 ha cofondato a Bologna il gruppo artistico Orchestra Stolpnik con il quale ha prodotto e creato nove spettacoli ( B.E.N.E. - Lo Specchio della Differenza, 1996; B.E.N.E.- NEW ENTRY 1998; Mi Ami Ancora? e X X X DOCUMENTO N\u00b02, 1998; INVOCAZIONE DI UN ELDORADO nel 1999; HOTEL EUROPA 2000; UN'ITALIA TUTTA PER ME 2001; SHADOW CASTERS 2001-2003; PROCESSO_CITT\u00c0 2004-2006) e ha creato il festival interdisciplinare di residenze artistiche STAGIONE DI CACCIA (1999, 2000, 2001).Nel 2001 ha fondato una piattaforma artistica di collaborazione internazionale a Zagabria (Bacaci Sjenki) con la quale ha creato diversi progetti interdisciplinari in Italia, Croazia, Francia, Stati Uniti, Austria e Paesi Bassi.\nTra le sue tante collaborazioni sono i lavori con e per: Jean Michel Bruyere, Katarina Pejovi\u0107, Yoshiko Chuma, Paolo Baroni, Stanko Juzba\u0161ic, Alessandro Rossetto, Tim Hodgkinson, Nata\u0161a Lu\u0161etic, Guido Guidi, Branko Potocan, Christopher Mackeeman, Darko Fritz, Alvin Curran, Tomo S. Gecan, Ennio Ruffolo, Bruno Barla and Branko Brezovec.\nVita privata.\nPadre di Miona Zina Pejovic Bakal e David Joris Adrian Turjak Bakal."}
{"id": "761978", "revid": "767487", "url": "https://it.wikipedia.org/wiki?curid=761978", "title": "Arrriva Dorellik", "text": "Arrriva Dorellik \u00e8 un film del 1967 diretto da Steno. \u00c8 il primo film con Johnny Dorelli protagonista. Il film \u00e8 ispirato al personaggio del fumetto \"Diabolik\".\nTrama.\nLa Costa Azzurra \u00e8 flagellata dal criminale Dorellik che, con la sua risata malefica, costringe la polizia francese a chiedere l'aiuto a Scotland Yard. Dorellik \u00e8 in cattive acque, senza pi\u00f9 soldi, cerca allora lavoro con un annuncio sul giornale; viene contattato da Raphael Dupont che gli chiede di eliminare tutti gli altri Dupont di Francia, per risultare alla fine l'unico erede di un miliardario brasiliano. Dorellik inizia il suo compito, ma le cose non vanno come previsto.\n\"Arriva la bomba\".\nIl brano \"Arriva la bomba\", cantato da Johnny Dorelli, fu creato appositamente come sigla di apertura e chiusura del film. Fu inserito nel 45 giri \"Arriva la bomba/L'orgoglioso\", dove il cantante figura con il nome di Dorellik.\nDistribuzione.\nIl film fu al centro di una disputa legale con il produttore Dino De Laurentiis, che aveva da poco acquisito i diritti per una trasposizione cinematografica di \"Diabolik\", costringendo a modificare il titolo originale \"Dorellik\" in \"Arrriva Dorellik\"."}
{"id": "761979", "revid": "834", "url": "https://it.wikipedia.org/wiki?curid=761979", "title": "Tom Allom", "text": "Ha iniziato come ingegnere del suono nei primi album dei Black Sabbath, dove era impegnato anche come tastierista. Successivamente ha prodotto Kix, Krokus, Def Leppard and Rough Cutt."}
{"id": "761983", "revid": "726373", "url": "https://it.wikipedia.org/wiki?curid=761983", "title": "Microsoft Train Simulator", "text": "Microsoft Train Simulator \u00e8 un simulatore ferroviario prodotto da Microsoft in grafica 3D, sulla scia del successo avuto da Flight Simulator.\nNella versione base del simulatore sono presenti 6 scenari (linea ferroviaria e paesaggio circostante) situati in tre continenti: per gli Stati Uniti sono riprodotte le linee \"Maria's Pass\" nel Montana e il \"Northeast Corridor\" che collega Filadelfia a Washington; per l'Europa sono riprodotte la linea \"Innsbruck - St. Anton\" (Austria) e la linea \"Settle&amp;Carlisle\" in Inghilterra, ambientate entrambe intorno al 1920; infine per il Giappone sono riprodotte la linea turistica \"Hisatsu\" e la \"Tokyo - Hakone\".\nPer ognuno di questi scenari sono stati riprodotti i rotabili adatti, locomotive a vapore, diesel ed elettriche, automotrici ed elettromotrici e treni per alta velocit\u00e0 oltre a carrozze e carri merci.\nNel simulatore \u00e8 possibile condurre questi mezzi dalla cabina di guida con la riproduzione dei vari strumenti per la guida e, nel caso delle locomotive a vapore, \u00e8 possibile scegliere se impersonare il solo macchinista o sia il macchinista che il fuochista, per una pi\u00f9 realistica conduzione della locomotiva.\nIl gioco prevede due tipi di modalit\u00e0: si pu\u00f2 prendere un treno qualsiasi e scegliere un percorso, per poi esplorarlo (avendo totale controllo sugli scambi), oppure \u00e8 possibile affrontare un\"'activity\" (presenti in buon numero per gli scenari di default), cio\u00e8 percorrere una certa tratta con un treno prestabilito, rispettando orari e fermate. Quest'ultima modalit\u00e0 prevede anche di inserire convogli in sosta, in movimento e permette le manovre di composizione e scomposizione del treno.\nInoltre sono presenti tre tutorial sulla guida di un certo tipo di locomotiva (elettrici, diesel e vapore) che introducono il giocatore ai comandi e alle operazioni di base oltre al manuale, elettronico e cartaceo, che illustra le caratteristiche dei mezzi e la condotta di guida.\nL'editor.\nOltre al simulatore, \u00e8 presente un editor che permette di riprodurre i propri scenari, nuove activity e nuove cabine per i rotabili.\nPer l'uso di questi strumenti \u00e8 presente un help in linea (in inglese) non chiarissimo e incompleto ma permettono di modificare e personalizzare profondamente il simulatore.\nLe comunit\u00e0 e gli add-on.\nDopo l'uscita di Train Simulator sono apparsi sul mercato alcuni \"add-on\" a pagamento facilmente acquistabili anche tramite la rete, che comprendono nuove linee e nuovi rotabili.\nParallelamente a questi add-on a pagamento, sono sorte numerose comunit\u00e0 di appassionati in tutto il mondo che hanno realizzato scenari, rotabili, tutorial, applicazioni, ecc. disponibili in rete e liberamente scaricabili.\nTrain Simulator 2.\nPer luglio 2004 era stata annunciata l'uscita del seguito di Train Simulator, ma, come annunciato dalla Microsoft Game Studios, si \u00e8 interrotto il suo sviluppo, perch\u00e9 l'azienda ha adottato una politica di contenimento dei costi, eliminando cos\u00ec i prodotti che non si ritenevano essenziali.\nTrain Simulator 2012.\nNell'ottobre 2011 esce un videogioco con la famosa testata \"Train Simulator\". Il gioco tuttavia non \u00e8 prodotto dalla Microsoft, autrice del primo e del secondo (mai uscito) capitolo, ma da Rail Simulator.com e da Kuju Entertainment."}
{"id": "761990", "revid": "17654", "url": "https://it.wikipedia.org/wiki?curid=761990", "title": "Cefalorinco", "text": ""}
{"id": "761993", "revid": "599013", "url": "https://it.wikipedia.org/wiki?curid=761993", "title": "RSX Reality Synthesizer", "text": "La GPU RSX Reality Synthesizer \u00e8 un chip grafico progettato da NVIDIA in collaborazione con Sony per la console PlayStation 3. Il core grafico \u00e8 una versione modificata appositamente per la PlayStation 3 dalla serie Geforce 7800."}
{"id": "761999", "revid": "991694", "url": "https://it.wikipedia.org/wiki?curid=761999", "title": "WWF Tag Team Championship", "text": ""}
{"id": "762000", "revid": "33689", "url": "https://it.wikipedia.org/wiki?curid=762000", "title": "Memorie di Adriano", "text": "Memorie di Adriano \u00e8 un romanzo francese della scrittrice Marguerite Yourcenar pubblicato per la prima volta nel 1951, premiato con il Prix des Critiques.\nIl libro \u00e8 organizzato in sei parti, tra cui un prologo e un epilogo: prende la forma di una lunga epistola indirizzata dall'anziano e malato imperatore al giovane amico Marco Aurelio, allora diciassettenne, che poco dopo diverr\u00e0 suo nipote adottivo.\nIl libro descrive la storia di Publio Elio Traiano Adriano, l'imperatore romano del II secolo, immedesimandosi nella figura di questo in un modo del tutto nuovo e originale: infatti immagina che Adriano scriva una lunga lettera nella quale parla della sua vita pubblica e privata. L'imperatore si trova cos\u00ec a riflettere sui trionfi militari conseguiti, sul proprio amore nei confronti della poesia, della musica e della filosofia, sulla sua passione verso il giovanissimo amante Antinoo.\nNel suo post scriptum all'opera l'autrice osserva che ha scelto Adriano quale soggetto per la sua storia in quanto aveva vissuto in quel momento particolarissimo dell'epoca antica in cui non si credeva pi\u00f9 agli d\u00e8i, ma in cui il cristianesimo non si era ancora stabilmente insediato nell'animo della gente.\nOrigine e caratteristiche.\nSecondo le indicazioni fornite dall'autrice stessa, \"Memorie di Adriano\" fu concepito tra il 1924 e il 1929. Uno degli spunti fu un'osservazione contenuta nella corrispondenza di Flaubert: \"Quando gli d\u00e8i non c'erano pi\u00f9 e Cristo non ancora, tra Cicerone e Marco Aurelio, c'\u00e8 stato un momento unico in cui \u00e8 esistito l'uomo, solo\", e Adriano appariva un personaggio adatto a rappresentare l'uomo in questa particolare condizione. Yourcenar stese diverse bozze tra il 1934 e il 1937, ma, insoddisfatta, fin\u00ec con l'accantonare l'impresa. Nel 1948, quando si era trasferita negli Stati Uniti, le torn\u00f2 in mano una bozza del 1937, e ci\u00f2 la spinse a riprendere il testo e a terminarlo in tre anni di intenso lavoro.\nInizialmente l'aveva pensato come una serie di dialoghi, ma poi si rese conto che il punto di vista migliore era quello dell'imperatore morente che riconsidera la propria vita (\"Incomincio a scorgere il profilo della mia morte...\"). Con l'uso della prima persona, Yourcenar intendeva \"fare a meno il pi\u00f9 possibile di qualsiasi intermediario, compresa me stessa\". Le fonti principali furono la \"Storia romana\" di Cassio Dione e la biografia di Adriano contenuta nella \"Historia Augusta\"; l'autrice afferma che ha voluto \"rifare dall'interno quello che gli archeologi del XIX secolo hanno rifatto dall'esterno\"; reinterpretare il passato, mantenendo tuttavia l'autenticit\u00e0 storica: \"qualunque cosa si faccia, si ricostruisce sempre il monumento a proprio modo; ma \u00e8 gi\u00e0 molto adoperare pietre autentiche\".\nTrama.\nLa storia \u00e8 raccontata in prima persona da Adriano e il 1\u00ba capitolo intitolato \"Animula vagula blandula\" rappresenta l'inizio della lettera scritta per essere inviata al nipote Marco Aurelio, suo erede al trono. Gli altri capitoli formano una libera narrazione cronologica della vita dell'imperatore, che spesso interrompe il filo del discorso soffermandosi con varie intuizioni e ricordi.\nAnimula vagula blandula.\nGiunto a 60 anni di et\u00e0 e trovandosi con una malattia incurabile che gli sta minando irreversibilmente il fisico, sulla soglia tra la vita e la morte l'imperatore ha l'intenzione di raccontare gli eventi pi\u00f9 importanti che hanno costellato la sua esistenza. I suoi primi ricordi riguardano gli anni dell'infanzia trascorsi a Italica, antico insediamento romano situato nella penisola iberica.\nParla delle battute di caccia a cui partecipava da ragazzo e di come gli piacesse cavalcare un cavallo lanciato al galoppo, il gusto per il nuoto e l'avidit\u00e0 che provava nei confronti del cibo e delle bevande pi\u00f9 appetitose. Parla anche del suo precoce interesse nei confronti dell'astrologia, oltre alla sua passione per le arti in genere, la cultura e la filosofia greca, temi che continuer\u00e0 a rimuginare lungo l'intero libro. Comincia a riflettere sul digiuno e sull'amore, oltre che sull'insonnia che pare ormai perseguitarlo.\nVarius multiplex multiformis.\nAdriano comincia a raccontare il rapporto affettivo intercorso con il nonno, considerato un mago, e presenta il padre, Elio Adriano Afer, e la madre. Avendo dimostrato fin dalla pi\u00f9 tenera infanzia una notevole predilezione nei confronti della lingua greca e un gusto particolare per quella cultura, viene mandato a Atene per completare l\u00ec gli studi. Racconta anche dei suoi tentativi di diventare un iniziato al culto dei misteri eleusini e del proprio timore nei confronti della morte, finendo per criticare severamente se stesso per la propria mancanza di coraggio.\nDopo essersi recato per la prima volta a Roma viene ben presto notato da Traiano; unitosi all'esercito imperiale, partecipa alla campagna per la conquista e sottomissione della Dacia. Al termine della guerra ha circa 30 anni: descrive quindi i successi avuti durante la vita militare e il suo rapporto con l'imperatore, il quale inizialmente si dimostra abbastanza freddo nei suoi confronti.\nLentamente per\u00f2 riesce a guadagnarsi i favori di Traiano e mantiene la sua posizione di possibile erede al trono grazie all'aiuto della moglie di quest'ultimo Plotina, che si dimostra subito abbastanza ben disposta nei suoi confronti, ma anche e soprattutto sposando la nipote stessa dell'imperatore, Vibia Sabina; non perde per\u00f2 occasione per criticare l'animo vano e superficiale caratteristico delle donne.\nLa successiva guerra contro i Sarmati influenza notevolmente il suo animo, a causa delle terribili atrocit\u00e0 commesse e degli immani spargimenti di sangue da ambo le parti. Comincia allora a mettere tra s\u00e9 e s\u00e9 in discussione il valore effettivo della politica militare espansionista di Traiano. Dopo la fallimentare campagna militare contro l'impero dei Parti, Traiano nomina velocemente Adriano come proprio successore; sar\u00e0 questa la sua ultima volont\u00e0 prima della morte.\nTellus stabilita.\nSuo primo atto imperiale \u00e8 quello di stipulare la pace con i Parti; subito dopo comincia a effettuare frequenti viaggi per visitare tutte le province dell'Impero, e nel contempo intraprende anche numerose riforme economiche e militari, promuovendole in un motto che recita \"humanitas, libertas, felicitas\". Durante una visita in Britannia, descrive la costruzione del Vallo di Adriano.\nPer risolvere le continue minacce d'instabilit\u00e0 sociale nomina Attiano come proprio consigliere di fiducia; egli \u00e8 un uomo saggio che ha sventato una cospirazione di consoli contro il nuovo imperatore. Adriano rifiuta recisamente il titolo di \"padre della patria\", riduce inoltre il numero di schiavi addetti al palazzo e aiuta finanziariamente lo scrittore Svetonio.\nSaeculum aureum.\nMa il felice governo, momento di pace e felicit\u00e0 considerato una vera e propria \"et\u00e0 dell'oro\", Adriano l'attribuisce alla passione amorosa ed erotica che porta nei confronti di Antinoo, un grazioso ragazzino di Bitinia incontrato dall'imperatore a Nicomedia: comincia a sentirsi anche per la prima volta nella vita sinceramente amato, a differenza della relazione priva di qualsiasi trasporto emotivo che intrattiene con la moglie.\nIl \"fanciullo\", come lo chiama Adriano, \u00e8 un giovinetto tanto bello quanto timido, ma furono soprattutto i suoi ribelli capelli ricci a incantare e legare a s\u00e9 il cuore dell'imperatore. La relazione tra i due dura per cinque anni: mentre si trova in visita in Egitto per\u00f2, durante un viaggio in barca lungo il corso del fiume Nilo, si dispera per la morte improvvisa e alquanto misteriosa del giovane amante ormai diciannovenne. Egli conclude ritenendo che Antinoo si sia sacrificato al fine d'alterare il risultato di certi presagi infausti a cui avevano entrambi assistito precedentemente.\nPer esaudirne il desiderio espresso in vita Adriano fa imbalsamare il corpo del ragazzo dai sacerdoti egizi per depositarne infine i resti in una tomba sotterranea del tutto simile a quelle costruite per gli antichi faraoni, facendone riempire le pareti di geroglifici. In suo onore ordina anche di costruire una citt\u00e0 con il nome dell'amato, Antinopoli.\nDisciplina Augusta.\nNell'immenso dolore dovuto alla perdita del grande amore della propria esistenza, l'imperatore escogita il culto di Antinoo, attuando l'apoteosi del ragazzo perduto rendendolo cos\u00ec immortale; progetta inoltre per il futuro di dedicare tutta una serie di nuove citt\u00e0 all'amato nel tentativo di rendere eterna e immutabile la memoria dei posteri e del tempo nei suoi confronti. Comincia da questo punto in poi a riflettere sulla vecchiaia e di come, con l'avanzare dell'et\u00e0 anche il carattere e temperamento emotivo venga a subire sempre pi\u00f9 dei mutamenti.\nUlteriore preoccupazione gli \u00e8 data dallo scoppio di una ribellione in Giudea, che lo costringe a prendere nuovamente il comando delle truppe per andare a sedarla; durante l'assedio di Gerusalemme \u00e8 mortificato dal fatto che i suoi buoni propositi e piani di pace siano andati totalmente a monte. Contemporaneamente la condizione del suo cuore si fa sempre pi\u00f9 precaria, cupa e sofferente. La Terza guerra giudaica si conclude cos\u00ec con l'esilio e la dispersione dell'intero popolo ebraico e con la terra dove hanno fino a ora abitato ribattezzata Palestina.\nDopo la morte prematura del successore designato Lucio Elio Cesare, ha posato gli occhi sul virtuoso Antonino Pio, un uomo riflessivo e di buon cuore: adotta cos\u00ec il futuro Augusto ed elegge a succedergli Marco Aurelio.\nPatientia.\nRiflettendo su una lettera ricevuta da Arriano l'imperatore giunge alla conclusione che tutte le opere compiute con fatica durante la sua esistenza si son rivelate del tutto inutili. Durante i suoi ultimi anni, trascorsi nella sua Villa Adriana a Tivoli nei pressi della capitale, circondato da statue di marmo a grandezza naturale raffiguranti l'eterno amore Antinoo, cominciandogli a mancare le forze per continuare a vivere, inizia a meditare il suicidio e pensa ai vari mezzi con cui poterlo realizzare.\nOramai, con le sue condizioni di salute che si aggravano sempre pi\u00f9, finalmente si trova ad accettare pienamente il destino o fato che gli \u00e8 stato assegnato con completa rassegnazione (\"patientia\"); ci\u00f2 mentre conclude con una riflessione sulla religione pagana. Vicino alla morte, contempla ci\u00f2 che il futuro ha in serbo per Roma, il mondo e la propria anima individuale.\nEdizioni.\nTraduzioni in italiano.\nFu l'autrice stessa a proporre la traduzione a Lidia Storoni Mazzolani: \"voleva che il suo scritto sembrasse tradotto dal latino, e perci\u00f2 preferiva una studiosa del mondo classico anzich\u00e9 di letteratura francese\". La prima edizione italiana fu pubblicata dall'editore Richter di Napoli nel 1953 con il titolo \"Le memorie di Adriano imperatore\"; l'editore aveva per\u00f2 estesamente modificato il testo per renderlo pi\u00f9 semplice, breve e accessibile, rovinando il lavoro della traduttrice e degradando la qualit\u00e0 dell'opera. Ne segu\u00ec un'azione legale, che infine Storoni Mazzolani vinse. In seguito Einaudi rilev\u00f2 i diritti dell'opera, e pubblic\u00f2 nel 1963 la prima traduzione corretta, che da allora \u00e8 stata pi\u00f9 volte ristampata."}
{"id": "762002", "revid": "1305772", "url": "https://it.wikipedia.org/wiki?curid=762002", "title": "Dolce II di Provenza", "text": "Origine.\nSecondo il documento CCXXIV, datato 1171, delle \"Notes de l'Histoire G\u00e9n\u00e9rale de Languedoc, Tome IV\", (dove sua nonna, Beatrice, contessa di Mauguio dichiara di essere la madre di Raimondo Berengario II che a sua volta era il padre di Dolce) era figlia del conte di Provenza e G\u00e9vaudan ed erede della contea di Melgueil, Raimondo Berengario II) di sua moglie, la nipote dell'imperatore, Enrico IV, Richenza di Polonia, (1130/1140-1185) figlia del principe di Polonia, duca di Cracovia e di Slesia, Ladislao II ( fuggito da Cracovia, nel 1146), detto l'Esiliato (1105-1159) e di Agnese di Babenberg (1111\u20131157 figlia del Margravio d'Austria, Leopoldo III, e di Agnese di Waiblingen, figlia dell'imperatore, Enrico IV e sorellastra dell'imperatore, Corrado III e del duca Federico II di Svevia). Sua madre, Richenza era quindi la cugina dell'imperatore, Federico Barbarossa.Raimondo Berengario II, secondo la \"Ex Brevi Historia Comitum Provinci\u00e6 e familia comitum Barcinonensium\" era figlio del conte di Provenza e G\u00e9vaudan e conte consorte di Melgueil, Berengario Raimondo I e (come risulta dal documento CCXXIV, del 1171, delle \"Notes de l'Histoire G\u00e9n\u00e9rale de Languedoc, Tome IV\", dove Beatrice, contessa di Mauguio dichiara di essere la madre di Raimondo Berengario) di sua moglie (il matrimonio fu celebrato, nel 1135; infatti nel documento XCVI, di quell'anno, delle \"Notes de l'Histoire G\u00e9n\u00e9rale de Languedoc, Tome IV\", Raimondo Bernardo \u00e8 citato come conte di Melgueil e marchese do Provenza), la contessa di Melgueil, Beatrice di Mauguio (1124 - dopo il 1190), figlia di Bernardo IV di Mauguio e di Guglielma di Montpellier.\nBiografia.\nSua madre Richenza, secondo la \"Chronica Albrici Monachi Trium Fontium\", era al suo secondo matrimonio, infatti era vedova del re di Le\u00f3n e Castiglia Alfonso VII detto l'imperatore.\nNel 1166, suo padre, Raimondo Berengario II, in competizione con Genova, cerc\u00f2 di espandere la contea verso occidente, ma, nella primavera di quell'anno, mor\u00ec nel tentativo di conquistare Nizza. La \"Ex Brevi Historia Comitum Provinci\u00e6 e familia comitum Barcinonensium\", ci conferma che mor\u00ec a Nizza, mentre gli \"Annales Sancti Victoris Massilienses\" ci confermano che Raimondo Berengario, nipote del conte di Barcellona, mori nel 1066.Dolce, all'et\u00e0 di circa tre anni, successe al padre, come Dolce II, sotto la tutela della madre, Richenza di Polonia, che, qualche mese dopo la morte del marito, dopo il 1166, ancora secondo la \"Chronica Albrici Monachi Trium Fontium\", si spos\u00f2 per la terza volta col conte di Everstein, Alberto.\nIl cugino, re d'Aragona e conte di Barcellona, Alfonso il Casto, figlio di Raimondo Berengario IV, rivendic\u00f2 la contea, in quanto l'erede legittimo non era maschio ma femmina.Nel 1167, dato che, secondo la \"Ex Brevi Historia Comitum Provinci\u00e6 e familia comitum Barcinonensium\" la madre di Dolce, Richenza, si stava accordando col conte di Tolosa, Raimondo V, Alfonso, con un esercito, entr\u00f2 in Provenza, spodest\u00f2 Dolce e s'impadron\u00ec della contea, assumendo il titolo di conte Alfonso I di Provenza, come risulta da un documento di quell'anno \u00ab \"Ildefonsus\u2026rex Aragonensis, comes Barchinonensis, duc Provinci\u00e6\"\u00bb.\nMolto probabilmente Dolce visse nella contea di Melgueil, presso la nonna Beatrice, che nel 1171, secondo il documento CCXXIV, delle \"Notes de l'Histoire G\u00e9n\u00e9rale de Languedoc, Tome IV\", le cedette il titolo di contessa di Melgueil, da dividere con la figlia di Beatrice, Ermessinda.\nAncora secondo il documento CCXXIV, datato 1171, delle \"Notes de l'Histoire G\u00e9n\u00e9rale de Languedoc, Tome IV\", Dolce fu contessa ed in quel periodo fu fidanzata a Raimondo, il figlio del conte di Tolosa, Raimondo V.\nDolce mor\u00ec prima del 12 dicembre 1172, perch\u00e9, in quella data, secondo il documento CCXXIX, delle \"Notes de l'Histoire G\u00e9n\u00e9rale de Languedoc, Tome IV\", la nonna conferm\u00f2 nel titolo di contessa di Melgueil, solo la figlia, Ermessinda.\nDiscendenza.\nDi Dolce non si conosce alcuna discendenza."}
{"id": "762006", "revid": "599013", "url": "https://it.wikipedia.org/wiki?curid=762006", "title": "Costantino Rocca", "text": "Vanta 5 vittorie nell'European Tour, ottenute tra il 1993 ed il 1999, tra le quali spicca il trionfo nel Volvo PGA Championship del 1996. \nStorico anche il suo 2\u00ba posto al British Open del 1995, in cui fu sconfitto solo al play-off dallo statunitense John Daly sull'Old Course di St. Andrews, uno dei \"templi\" del golf. Il colpo dalla strada sulla 71\u00aa buca e il lunghissimo putt imbucato sulla 72\u00aa ed ultima buca dei giri regolari sono ancora oggi ricordati dagli appassionati di tutto il mondo.\nFu il primo italiano a giocare per l'Europa nella Ryder Cup. Ha al suo attivo tre partecipazioni alla Ryder Cup (1993, 1995, 1997): di questo torneo, memorabili sono l'Hole in One ottenuto nel 1995 e la sua vittoria nel singolo contro Tiger Woods nell'edizione del 1997 in Spagna. "}
{"id": "762011", "revid": "486946", "url": "https://it.wikipedia.org/wiki?curid=762011", "title": "Bhabha scattering", "text": ""}
{"id": "762012", "revid": "767487", "url": "https://it.wikipedia.org/wiki?curid=762012", "title": "Fabiano Medina da Silva", "text": "Carriera.\nDebutta nella massima serie del campionato brasiliano nel 2000 tra le file del Vitoria, collezionando 10 presenze e 3 realizzazioni. Arriva l'anno successivo in Italia all'Atalanta, dove non gioca in campionato ma esordisce in Coppa Italia contro il Bologna il 29 novembre 2001. Passa nel gennaio 2003 all'Alzano, dove ha l'opportunit\u00e0 di giocare 5 partite. Ma \u00e8 nella stagione 2003-2004 nello Spezia che il calciatore pu\u00f2 giocare con continuit\u00e0, collezionando 25 presenze, bissate la stagione successiva con altre 16. Passa nell'estate 2005 alla Lucchese, dove si mette in mostra con 27 presenze ed una rete.\nNonostante avesse sempre giocato come centrocampista mediano, appena arrivato al nella stagione 2006-2007 viene trasformato in difensore centrale dalle buone qualit\u00e0 da Giuliano Sonzogni.\nIl 30 agosto 2007, ad un giorno dalla chiusura del calciomercato estivo, viene acquistato in compropriet\u00e0 dal Lecce. Questa cessione \u00e8 stata accettata dal presidente del Monza Giovan Battista Begnini in base ad un pre-accordo secondo cui, se nella fase finale del calciomercato del 2007 Fabiano avesse ricevuto un'offerta dalla Serie B, Begnini lo avrebbe lasciato libero di scegliere il suo futuro (rimanere al Monza o trasferirsi). Fabiano colleziona in totale 18 presenze in Serie B e segna il primo gol con la maglia giallorossa nella prima giornata di ritorno contro il Frosinone, sfruttando al meglio un calcio d'angolo battuto da Andrea Zanchetta. Il campionato si chiude con la promozione del Lecce in Serie A dopo i play-off. Il 31 agosto 2008 fa il suo debutto in Serie A in Torino-Lecce 3-0. La prima annata in massima serie, finita con la retrocessione della sua squadra, lo vede scendere in campo 33 volte. Nel 2009-2010 \u00e8 ancora titolare al centro della difesa della squadra salentina, che vince la Coppa Ali della Vittoria e riguadagna un posto in Serie A. Fabiano colleziona 37 presenze e 2 gol in campionato, oltre a 2 apparizioni in Coppa Italia.\nIl 5 luglio 2011, dopo essersi svincolato a parametro zero dal Lecce, viene acquistato dallo Shandong Luneng Taishan, club calcistico cinese militante nella Chinese Super League, la massima serie calcistica della Cina.. Nella stagione 2014-2015 torna in Italia, giocando in Lega Pro con il .\nNella stagione 2015-2016 viene acquistato dal Padova con cui firma un contratto annuale."}
{"id": "762013", "revid": "326445", "url": "https://it.wikipedia.org/wiki?curid=762013", "title": "Martiri di Vignale", "text": ""}
{"id": "762022", "revid": "1369234", "url": "https://it.wikipedia.org/wiki?curid=762022", "title": "The Masters (golf)", "text": "The Masters \u00e8 uno dei quattro tornei \"major\", i pi\u00f9 importanti della stagione del golf professionistico maschile. \u00c8 l'unico major che si disputa fin dalla prima edizione sullo stesso campo e si gioca ogni anno all'Augusta National Golf Club, in Georgia (USA), in uno dei pi\u00f9 esclusivi club del mondo.\nStoria.\nIl torneo nacque nel 1934 come \"Augusta National Invitation Tournament\" per iniziativa di Bobby Jones, che fu anche il progettista del campo con Alister Mackenzie, e di Clifford Roberts, un investitore di New York. Nel 1939 il torneo mut\u00f2 nome in quello attuale e dal 1940 si disputa ogni anno nella prima settimana piena di aprile. Vi partecipano i migliori professionisti di tutto il mondo e anche i dilettanti che detengono il titolo di campione degli Stati Uniti e di Gran Bretagna.\nI criteri di selezione sono molto rigidi, anche pi\u00f9 degli altri major. Questo fa s\u00ec che il numero di partecipanti si aggiri intorno ai 100 circa, contro i circa 160 degli altri tornei maggiori. Sono ammessi infatti, oltre ai passati vincitori del Masters, i vincitori delle ultime cinque edizioni degli altri major, delle ultime tre edizioni del Players Championship, i primi quattro classificati di ogni major dell'anno precedente (ma i primi 12 dell'ultimo Masters), i primi 50 classificati dell'Official World Golf Ranking dell'anno precedente e i primi 50 dell'anno in corso (alla settimana precedente il torneo), i qualificati al Tour Championship dell'anno precedente e i campioni dei tornei \"Amateur\".\nFra i plurivincitori di questo torneo ci sono Jack Nicklaus, che l'ha vinto per 6 volte (l'ultima nel 1986, all'et\u00e0 di 46 anni), e Tiger Woods, che l'ha vinto 5 volte (la prima nel 1997, a 21 anni e 3 mesi, risultando cos\u00ec il primo giocatore di colore e il pi\u00f9 giovane a vincere nella storia del torneo).\nNel 2017 Sergio Garc\u00eda riesce, dopo aver partecipato a 73 major senza una vittoria, a vincere il Masters battendo al playoff l'inglese Justin Rose.\nIl \"Par 3 Contest\".\nA partire dal 1960, il mercoled\u00ec della settimana del torneo si disputa il \"Par 3 Contest\": \u00e8 un mini-torneo su 9 buche par 3 in cui i giocatori sono spesso accompagnati da parenti, amici e fidanzate in veste di caddie; il vincitore \u00e8 il giocatore che raggiunge il punteggio pi\u00f9 basso alla fine delle nove buche. Si vedono spesso colpi spettacolari e numerose \"hole in one\", tuttavia nessun vincitore del \"Par 3 Contest\" ha poi vinto il Masters.\nVincitori.\nFonte:\nPremi.\nIl vincitore del torneo riceve una copia del \"Masters Trophy\", che raffigura la \"Clubhouse\" del Golf club; sul basamento dell'originale, conservato presso il club, \u00e8 inciso il suo nome insieme a quello del secondo classificato. Il vincitore riceve inoltre una medaglia d'oro e la famosa \"Green jacket\", che gli viene consegnata durante la cerimonia di premiazione dal campione uscente o dal presidente dell'Augusta National se il campione uscente \u00e8 anche il nuovo campione. Il vincitore avr\u00e0 il diritto di tenerla con s\u00e9 per tutto l'anno, riportandola al club in occasione del Masters successivo e lasciandola l\u00ec, dove potr\u00e0 usarla ogniqualvolta torner\u00e0 ad Augusta. La giacca verde \u00e8 la divisa ufficiale dei soci del club ed \u00e8 diventata uno dei simboli del torneo. Il campione \u00e8 inoltre invitato a vita a partecipare alle successive edizioni del Masters ed \u00e8 invitato per i successivi cinque anni alle edizioni degli altri tre major (U.S. Open, The Open, PGA Championship) e del Players Championship; per i successivi cinque anni \u00e8 inoltre automaticamente membro del PGA Tour.\nIl secondo classificato, oltre ad aver il proprio nome inciso sul trofeo conservato presso il club, riceve una medaglia d'argento ed un vassoio d'argento.\nTradizioni del torneo.\nOltre alla giacca verde e al \"Par 3 Contest\", il Masters conserva varie tradizioni. A partire dal 1952, il marted\u00ec della settimana del torneo si tiene la \"Champions' Dinner\", ufficialmente nota come \"Masters Club\", una cena organizzata dal campione in carica alla quale sono invitati i vincitori del passato; tipicamente i piatti sono specialit\u00e0 regionali del Paese del campione.\nA partire dal 1963, il primo colpo del torneo \u00e8 lasciato giocare ad uno dei grandi giocatori di golf. Inizialmente furono scelti Jock Hutchison e Fred McLeod, poi Byron Nelson, Gene Sarazen e Sam Snead; dal 2007 il colpo onorario \u00e8 stato giocato da Arnold Palmer, che \u00e8 in alcune occasioni \u00e8 stato affiancato da Jack Nicklaus e Gary Player, i quali, dopo la scomparsa di Palmer nel 2016, hanno preso il suo posto a giocare il colpo d'apertura.\nFino al 1983, i caddy dovevano essere scelti tra quelli dell'Augusta National, che per tradizione erano afroamericani; dal 1983, i giocatori possono scegliere di usare il proprio caddy. Essi devono vestire una tuta bianca, un cappellino verde e scarpe da ginnastica bianche."}
{"id": "762025", "revid": "547034", "url": "https://it.wikipedia.org/wiki?curid=762025", "title": "Buondelmonte de' Buondelmonti", "text": "Giovanni Villani lo descrisse come un personaggio rissoso, fidanzato con una donna di casa Amidei, Reparata di Lambertuccio, per sanare una zuffa di pochi mesi prima. Quando Buondelmonte ruppe il fidanzamento perch\u00e9 si era nel frattempo innamorato di una donna di casa Donati, il mancato matrimonio fu visto come una terribile offesa per gli Amidei, i quali giurarono di vendicarsi.\nGli Amidei tennero consiglio sul da farsi e, nonostante le molte indecisioni, venne decisa la strada pi\u00f9 dura, quella di vendicare l'offesa con l'omicidio di Buondelmonte (famosa \u00e8 la frase di Mosca dei Lamberti che disse \"Cosa fatta capo ha\", nel senso che una risoluzione per quanto drastica era sempre meglio di uno stallo nell'indecisione).\nCos\u00ec Buondelmonte venne assassinato la mattina di Pasqua di quello stesso anno, mentre si recava alle nuove nozze. Il Villani addita quest'episodio di sangue come la prima scintilla che port\u00f2 la citt\u00e0 a spaccarsi nelle fazioni di guelfi e ghibellini attraverso le vendette incrociate delle consorterie. Dante credette ciecamente a questa versione dei fatti e pi\u00f9 volte indica il mancato matrimonio e la vendetta degli Amidei come la causa primaria della rovina di Firenze, per esempio nell'episodio di Mosca dei Lamberti (Inf. XXVIII, vv. 103-111) o in quello di Cacciaguida (Pd. XVI, vv. 140-141) dove cita espressamente anche Buondelmonte.\nLa vicenda di Buondelmonte \u00e8 inoltre narrata da Matteo Bandello in una sua \"Novella\" e da Brunetto Latini nelle sue cronache. La vicenda viene narrata anche nell'opera di Dino Compagni, \"Cronica delle cose occorrenti ne' tempi suoi\"."}
{"id": "762026", "revid": "36426", "url": "https://it.wikipedia.org/wiki?curid=762026", "title": "Buondelmonte dei Buondelmonti", "text": ""}
{"id": "762029", "revid": "32428", "url": "https://it.wikipedia.org/wiki?curid=762029", "title": "Deserto Dolce", "text": ""}
{"id": "762033", "revid": "339392", "url": "https://it.wikipedia.org/wiki?curid=762033", "title": "Q.I.", "text": ""}
{"id": "762039", "revid": "33689", "url": "https://it.wikipedia.org/wiki?curid=762039", "title": "PlayCable", "text": "Introdotto nel 1981, PlayCable: The All Game Channel era un sistema che abilitava operatori locali a inviare videogiochi Intellivision via cavo col segnale TV. I sottoscrittori usavano un convertitore speciale per scaricare i giochi da usare sulla loro console. Pur essendo molto popolare nelle aree dove fu introdotto, il PlayCable fu dismesso nel 1983.\nLa PlayCable Company fu una joint venture di Mattel e General Instruments, la compagnia che aveva disegnato il chipset dell'Intellivision. Le unit\u00e0 stesse furono prodotte dalla \"Divisione Jerrold\" di GI, che fornisce convertitori per TV via cavo.\nIl PlayCable riprendeva lo stile dell'Intellivision originale. Si inseriva nello slot cartucce e si collegava alla TV via cavo. All'accensione, lo schermo mostrava parecchie pagine di menu, mostrando i giochi disponibili. Erano disponibili venti titoli alla volta, che ruotavano mensilmente. Il codice software del gioco, una volta scelto, veniva trasmesso alla memoria del PlayCable (in circa 10 secondi). L'Intellivision avrebbe poi letto la memoria del PlayCable come se fosse una cartuccia di gioco.\nParecchi fattori contribuirono alla scomparsa del sistema:\nI sottoscrittori affittavano le unit\u00e0 PlayCable dalle societ\u00e0 televisive via cavo. Quando il sistema fu dismesso nel 1983, le unit\u00e0 dovettero essere restituite."}
{"id": "762040", "revid": "729019", "url": "https://it.wikipedia.org/wiki?curid=762040", "title": "Mosca dei Lamberti", "text": "Biografia.\nAppartenente all'importante famiglia ghibellina dei Lamberti, alleati degli Uberti di Farinata, era nato verso la fine del XII secolo ed aveva ottenuto diversi incarichi nel Comune fiorentino.\nFu podest\u00e0 di Viterbo nel 1220, di Todi nel 1227, condottiero durante la guerra contro Siena nel 1229-1235 e podest\u00e0 di Reggio Emilia nel 1242.\nDante Alighieri lo cit\u00f2 nell'Inferno nell'episodio di Ciacco tra gli spiriti \"degni\" e \"ch'a ben far puoser l'ingegni\", anche se con una certa sorpresa scoprir\u00e0 di trovarli tutti all'Inferno nei gironi pi\u00f9 bassi, quindi pi\u00f9 gravi.\nA Mosca \u00e8 dedicato un episodio della Divina Commedia (non rilevante come quello di Farinata degli Uberti o dei tre fiorentini di Tegghiaio Aldobrandi e gli altri) nella bolgia dei seminatori di discordie (Inf. XXVIII, vv. 103-111), dove il poeta lo trova orribilmente mutilato delle mani, come punizione del suo consiglio \"Cosa fatta capo ha\" che convinse gli Amidei a uccidere Buondelmonte de' Buondelmonti, accendendo a Firenze (come riporta anche Giovanni Villani), le fazioni che presto si divisero in guelfi e ghibellini."}
{"id": "762043", "revid": "184755", "url": "https://it.wikipedia.org/wiki?curid=762043", "title": "Universit\u00e0 degli Studi &quot;Suor Orsola Benincasa&quot;", "text": "L'Universit\u00e0 degli Studi \"Suor Orsola Benincasa\" \u00e8 un'universit\u00e0 italiana non statale promossa da ente privato con sede in Napoli specializzata nelle scienze umane. Trae origine dall'istituto fondato nel 1895 da Orsola Benincasa, con sede nel complesso monastico omonimo.\nStoria.\nLa Benincasa e la fondazione.\nSede dell'Universit\u00e0 degli Studi Suor Orsola Benincasa \u00e8 la cittadella monastica posta alle pendici del colle di Sant'Elmo e che ricopre una superficie di 33.000\u00a0m\u00b2 su cui sorgono otto corpi di fabbrica di cui due chiese, chiostri e giardini pensili, vestigia di due monasteri fondati tra il XVI e il XVII secolo dalla mistica napoletana Orsola Benincasa all'epoca della Controriforma.\nOrsola Benincasa fu la fondatrice della Congregazione delle oblate della SS. Concezione di Maria, suore di vita attiva dedite all'educazione della giovent\u00f9.\nIn seguito a una visione, che sarebbe avvenuta il 2 febbraio 1617, fond\u00f2 la Congregazione delle romite dell'Immacolata Concezione di Maria Vergine, monache di rigorosa clausura, dedite alla preghiera contemplativa per sostenere, con la forza della preghiera, il lavoro apostolico delle oblate. Questo progetto, manifestato dalla mistica nel suo testamento, fece s\u00ec che dopo la sua morte, avvenuta nel 1618 si iniziasse la costruzione di un grandioso eremo da destinare alle romite. Questa nuova ala \u00e8 caratterizzata da un progetto architettonico coerente e di ampio respiro, rispettoso delle regole imposte dal Concilio di Trento. Il nucleo centrale, composto di tre corpi di fabbrica disposti ad U attorno ad un ridente chiostro, \u00e8 nascosto agli sguardi esterni da un poderoso muro di cinta in tufo che si innalza per circa venti metri. Questo iniziale insediamento \u00e8 ben riconoscibile da un punto di vista architettonico perch\u00e9 non nasce da un progetto preordinato, ma ha la natura caotica delle sovrapposizioni successive. Elemento di punta di questa zona della cittadella \u00e8 la chiesa dell'Immacolata, fondata da Orsola nel 1580 e ristrutturata nel settecento da Rocco Doyno.\nL'unit\u00e0 d'Italia e il XIX secolo.\nDopo l'unit\u00e0 d'Italia, con l'eversione dell'asse ecclesiastico l'istituto ne sub\u00ec le conseguenze giuridiche perch\u00e9 considerato \"Opera pia a carattere laicale\". Anche per rafforzare questo riconoscimento - messo in forse da una causa giudiziaria con la Cassa Ecclesiastica - vi venne fondata una scuola gratuita. Essa fu inaugurata il 10 luglio 1864, grazie soprattutto all'impegno di Emilio Beneventani, che resse il Governo laico di Suor Orsola (subentrato al governo delle oblate) per oltre vent'anni, sino alla sua morte nel 1887. Aperta con 32 fanciulle, la scuola negli anni '70 ospitava circa 500 allieve ed era formata da una classe materna, le cinque classi elementari e un corso magistrale di tre classi. Vi era poi una sala per i lavori domestici, affidati a una maestra speciale e consistenti in lavori di sartoria, di ricamo e di crestaia, a cui poi si aggiunse la produzione di fiori artificiali.\nDal 1871 si insegn\u00f2 lingua francese e computisteria, declamazione e canto corale e nel 1878 fu istituito un corso di telegrafia.\nTale progetto educativo si complet\u00f2, nel 1885, con l'istituzione della facolt\u00e0 di Magistero. Nel 1891 Adelaide Pignatelli Del Balzo principessa di Strongoli vi giunse in qualit\u00e0 di ispettrice onoraria.\nDal XX secolo ad oggi.\nLa Del Balzo divenne nel 1901 amministratore unico dell'istituzione accademica e nello stesso anno la facolt\u00e0 di Magistero venne pareggiata insieme alle scuole di Firenze e Roma. L'impegno pedagogico della principessa fu condiviso, fino alla sua morte, da Antonietta Pagliara, la quale lasci\u00f2 in eredit\u00e0 all'Istituto la sua collezione privata di arredi, quadri e suppellettili antiche di grande valore, poi ordinata in un museo che ha oggi sede nell'antico romitorio. \nCon Decreto di Riforma pubblicato sulla Gazzetta Ufficiale n. 264 dell'11/11/1995, la Facolt\u00e0 di Magistero \u00e8 stata riformata attraverso la costituzione dell'Istituto Universitario Suor Orsola Benincasa e l'attivazione della Facolt\u00e0 di scienze della formazione, e con il Decreto Direttoriale 14 settembre 1996 l'istituzione assunse i titoli di \"istituto universitario\". All'offerta formativa si aggiunsero, successivamente, la facolt\u00e0 di lettere e, dall'a.a. 1998/1999, la facolt\u00e0 di giurisprudenza. Nel 2004, con Decreto Rettorale pubblicato sulla Gazzetta Ufficiale n\u00ba157 del 7/7/2004, l'Istituto Universitario si \u00e8 trasformato in Universit\u00e0 degli Studi Suor Orsola Benincasa.\nStruttura.\nL'universit\u00e0 \u00e8 organizzata in tre facolt\u00e0:"}
{"id": "762044", "revid": "785863", "url": "https://it.wikipedia.org/wiki?curid=762044", "title": "Yasuji Mori", "text": "Biografia.\nGli inizi.\nCresciuto a Taiwan, si laure\u00f2 in architettura presso l'Accademia Nazionale di Belle Arti di Tokyo nel 1948. Fortemente colpito dai cortometraggi animati americani, decise per\u00f2 di dedicarsi all'animazione. La sua carriera in questo campo inizi\u00f2 alla \"Nihon Dogasha\", dove conobbe Kenz\u014d Masaoka e Sanae Yamamoto, pionieri dell'animazione giapponese. Dopo aver curato l'inchiostratura per \"Tora-chan to Hanayome\", anim\u00f2 alcuni brevi lavori, tra cui \"Poppo-ya-san nonki ekich\u014d\" e \"Kobito to Aomushi\", sotto la guida di Masao Kumagawa e Hideo Furusawa. A seguito di una riorganizzazione dello studio, segu\u00ec un periodo in cui Mori si dedic\u00f2 all'illustrazione pubblicitaria ed inizi\u00f2 a collaborare, sempre come illustratore, con la rivista mensile \"Manga Sh\u014dnen\" e, soprattutto, con le case editrici Shogakukan e K\u014ddansha, per le quali cur\u00f2 l'illustrazione di libri per bambini, cosa che avrebbe continuato a fare per tutta la vita.\nIl lavoro alla Toei.\nNel 1955 torn\u00f2 all'animazione per dirigere con Taiji Yabushita \"K\u014dsagi monogatari\" e si un\u00ec nuovamente alla \"Nihon D\u014dga\", divenuta nel frattempo \"Nichido Eigasha\", per la quale si occup\u00f2 anche del \"character design\" e dell'animazione di \"Kuroi kikori to shiroi kikori\". Quando la \"Nichido\" fu assorbita nel gruppo \"Toei\" per dar vita alla \"Toei D\u014dga\" nel 1956, Mori venne a trovarsi in prima linea nella divisione produzioni animate, posizione che ha sempre mantenuto durante la rapida espansione del settore, esercitando una grande influenza stilistica.\nAlla Toei Mori contribu\u00ec enormemente alla crescita artistica dello studio, lavorando all'animazione di lungometraggi come \"La leggenda del serpente bianco\" (1958), la prima pellicola animata a colori realizzata in Asia, \"Sh\u014dnen sarutobi Sasuke\" (1959) e \"Saiyuki\" (\"Le tredici fatiche di Ercolino\", 1960). Ma \u00e8 con \"Wanpaku \u014dji no oroji taiji\" del 1963 che Mori, primo direttore dell'animazione (\"sakkan\") della storia dell'animazione giapponese, diede vita ad una nuova idea di animazione, dando all'intero film uno stile omogeneo ed innovativo.\nLavorando poi a lungometraggi come \"Taiyo no \u014dji Horusu no daiboken\" (\"La grande avventura del piccolo principe Valiant\") e \"Nagagutsu o haita neko\" (\"Il gatto con gli stivali\"), e con cortometraggi quali \"Koneko no rakugaki\" e \"Koneko no sutajio\", Mori ha formato ed ispirato artisti che in seguito sono diventati tutti notabili dell'animazione giapponese, come Yusaku Sakamoto, Yasuo \u014ctsuka, Norio Hikone, Reiko Okuyama, Sadao Tsukioka, Kazuko Nakamura, Makoto Nagasawa, Shigeyuki Hayashi, Gisaburo Sugii, Y\u014dichi Kotabe, Hayao Miyazaki ed Isao Takahata, secondo il quale l'influenza di Mori nell'animazione giapponese \u00e8 stata \u00ab\"incalcolabile\"\u00bb.\nIl passaggio alla Nippon Animation.\nNel 1973 Mori lasci\u00f2 la Toei per passare alla \"Nippon Animation\", dove si dedic\u00f2 quasi esclusivamente a serie televisive tanto come character designer che come animatore e direttore dell'animazione. Tra i lavori pi\u00f9 importanti di questo periodo, \"Alps no sh\u014djo Heidi\" (\"Heidi\") come direttore dell'animazione, \"Flanders no inu\" (\"Il fedele Patras\") come character designer e \"Mirai sh\u014dnen Conan\" (\"Conan il ragazzo del futuro\") come supervisore dell'animazione, ma anche la mai tralasciata attivit\u00e0 di illustratore di libri per bambini, tra cui una intera collana di fiabe popolari del mondo per la Kodansha, e delle copertine del mensile \"Yoji to Hoiku\". Tra le sue ultime opere prima della morte, \"Sh\u014dk\u014djo Sara\" (\"Lovely Sara\") e \"Grimm meisaku gekij\u014d\"."}
{"id": "762051", "revid": "123524526", "url": "https://it.wikipedia.org/wiki?curid=762051", "title": "Dita von Teese", "text": "Definita \"The Queen of Neo Burlesque,\" \u00e8 nota per aver riportato in auge il genere del burlesque negli anni duemila. Ha scelto il nome d'arte Dita per omaggiare l'attrice tedesca degli anni venti Dita Parlo, mentre il cognome Von Teese le \u00e8 stato dato dalla rivista \"Playboy\" nel 2002, in quanto necessitava di un cognome per apparire in copertina ed aveva scelto dall'elenco telefonico il cognome \"Von Treese\", ma per errore venne stampato \"Von Teese\", cognome che poi l'artista ha deciso di mantenere.\nBiografia.\nPrimi anni.\nNata a Rochester, nel Michigan, da una famiglia di origini inglesi, scozzesi, armene e tedesche, figlia di un'estetista e di un operaio, sviluppa fin da piccola una particolare passione, influenzata dalla madre, per il cinema e i musical in Technicolor degli anni quaranta. Affascinata dalla Old Hollywood, Dita inizia a immedesimarsi nelle sue dive preferite facendo spesso uso di abbigliamento \"retr\u00f3\". Inizi\u00f2 a praticare danza classica, e la sua prima aspirazione fu quella di diventare ballerina. In seguito si servir\u00e0 di questa preparazione nei suoi spettacoli di genere \"burlesque\", ballando \"en pointe\".\nA dodici anni si trasfer\u00ec nella Contea di Orange, in California, con i genitori e le due sorelle. Da adolescente, la madre la port\u00f2 a comprare il suo primo reggiseno, di semplice cotone bianco, e le diede un uovo di plastica contenente dei collant color carne. Incredibilmente delusa, inizi\u00f2 a pensare di trovarsi un lavoro per poter comprare la lingerie che sognava: lei avrebbe desiderato vestiti con merletti e calze simili a quelle viste dalle sue attrici preferite e nelle riviste di \"Playboy\" del padre.\nA quindici anni inizi\u00f2 a lavorare in un negozio di biancheria intima come commessa. Il lavoro le permetter\u00e0 di comprarsi tutti i gingilli da lei desiderati per esaltare la sua femminilit\u00e0. La passione per i vestiti vintage la porta a specializzare il suo studio al College in \"storia della moda\", abbandonata l'idea di diventare una ballerina, Dita voleva diventare costumista per spettacoli e cinema.\nAnni novanta.\nLa sua carriera come \"stripper\" inizi\u00f2 in un locale di spogliarello, a diciannove anni, dove si distinse per classe e originalit\u00e0. Amava creare numeri ispirandosi allo stile degli anni Quaranta che ammirava particolarmente: capelli acconciati ad alveare, guanti fino al gomito, corsetti e giarrettiere; ci\u00f2 confondeva e affascinava la clientela. Ad inizio carriera partecip\u00f2 anche ad alcuni film softcore, come \"Romancing Sara\" e \"Matter of Trust\" (con lo pseudonimo di \"Heather Sweet\"), oltre a due film hardcore a tematica lesbo/fetish diretti da Andrew Blake (\"Pin Ups 2\" e \"Decadence\").\nSe l'eleganza delle sue performance traggono spunto da bellezze d'epoca come Gypsy Rose Lee e Betty Grable, la sua immagine \u00e8 dichiaratamente ispirata a Bettie Page. Dita infatti \u00e8 una bionda naturale dai lineamenti teneri, ma ci\u00f2 era molto lontano da come in realt\u00e0 voleva apparire. Cos\u00ec, in un mondo popolato da riviste che propongono bellezze statuarie dalla chioma bionda e la pelle dorata, Dita si \u00e8 tinta i capelli di nero corvino, si \u00e8 scurita le sopracciglia, mantiene una pelle bianchissima e si dipinge le labbra di rosso scarlatto.\nDita, alta all'incirca 1,67 m, spicca tra tante e inizia a lavorare come modella per riviste di genere fetish. Ma non solo i feticisti e gli amanti del latex iniziano ad apprezzare la sua alternativa bellezza, e in poco tempo Dita diventa una delle muse ispiratrici di molti artisti. Tra gli artisti in questione, non si pu\u00f2 non citare uno dei pi\u00f9 esclusivi shoes-designer mondiali, Christian Louboutin, il quale, ormai grande amico della Von Teese, le disegna e le personalizza le scarpe per ogni suo spettacolo.\nAnni duemila.\nNel 1999, nel 2001 e nel dicembre 2002 ha posato per la rivista statunitense \"Playboy\", copertina che la rende nota in tutti gli Stati Uniti, oltre ad essere apparsa sulle copertine di \"Marquis\" e \"Bizarre\", le pi\u00f9 grandi e famose riviste di genere fetish. Nel 2005 ha posato per la campagna di Vivienne Westwood insieme al marito Marilyn Manson, ha sfilato per Moschino e Jean-Paul Gaultier ed ha fatto da testimonial per i brand di lingerie Agent Provocateur e Frederick's of Hollywood. Nel 2006 ha pubblicato un album fotografico a \"doppia faccia\" intitolato \"Burlesque and the Art of the Teese\" / \"Fetish and the Art of the Teese\".\nDita si esibisce in locali e per eventi del tutto esclusivi, come ai \"Fashion Week's Party\" delle pi\u00f9 grandi citt\u00e0, e al \"Crazy Horse\" di Parigi e di Las Vegas. Durante il Festival di Cannes 2007 ha preso parte al gala di beneficenza per la lotta contro l'AIDS (Amfar's Cinema Against Aids), sfoderando come esibizione il \"lipteese\", uno \"strip\" a cavallo di un rossetto gigante firmato MAC Cosmetics.\nNel 2008 ha creato per Wonderbra una linea d'intimo ispirata a se stessa e agli anni Quaranta-Cinquanta. Sempre nel 2008 \u00e8 diventata testimonial per Cointreau, il famoso liquore all'arancia, che le dedicher\u00e0 il \"CointreauTeese\", un cocktail personalizzato alle note di violetta, ed \u00e8 stata testimonial per Altoids.\nA maggio 2009 si \u00e8 esibita all'Eurovision Song Contest a Mosca accompagnando la canzone in rappresentanza dalla Germania. Nel febbraio 2010 \u00e8 stata ospite al Festival di Sanremo condotto da Antonella Clerici; per l'occasione si present\u00f2 sul palco indossando nient'altro che diamanti, per un valore di 2,5 milioni di dollari. Nel 2011 \u00e8 stata testimonial dell'acqua minerale Perrier.\nA gennaio 2013 prende parte al video musicale \"Disintegration\" prodotto dal duo elettronico Monarchy e diretto dal regista Roy Raz, ad aprile 2013 a quello di \"Up in the Air\" dei Thirty Seconds to Mars e l'anno seguente a quello di \"Ugly Boy\", de Die Antwoord.\nVita privata.\nDita von Teese \u00e8 divenuta nota anche per la sua relazione sentimentale con la rockstar shock rock Brian Warner, in arte Marilyn Manson, frontman dell'omonimo gruppo, durata sette anni (dal 2000 al 2007), e che ha ispirato al cantante l'album \"The Golden Age of Grotesque\". Sposati il 28 novembre 2005, il loro matrimonio si \u00e8 concluso agli inizi del 2007. Il matrimonio, officiato dal regista Alejandro Jodorowsky, si svolse in perfetto stile gotico e abiti ottocenteschi in un castello della contea di Tipperary, in Irlanda.\nNel 2010 a proposito delle sue relazioni Dita von Teese ha dichiarato, in un'intervista rilasciata all'edizione italiana di \"Playboy\" n. 14 dell'aprile 2010:"}
{"id": "762053", "revid": "56818", "url": "https://it.wikipedia.org/wiki?curid=762053", "title": "Trib\u00f9 di Dan", "text": ""}
{"id": "762056", "revid": "56818", "url": "https://it.wikipedia.org/wiki?curid=762056", "title": "Trib\u00f9 di Giuda", "text": ""}
{"id": "762057", "revid": "118589543", "url": "https://it.wikipedia.org/wiki?curid=762057", "title": "Veglio di Creta", "text": "Il Veglio di Creta \u00e8 un personaggio allegorico dell'Inferno di Dante Alighieri.\nStoria.\nIl veglio di Creta \u00e8 portato a spiegazione dell'origine dei fiumi infernali da Virgilio (Inf. XIV, vv. 94-120) ed \u00e8 una figura tratta dalla Bibbia, dal Libro di Daniele (II 31-33), dove \u00e8 descritto il sogno di Nabucodonosor, che solo il profeta Daniele riesce a interpretare.\nSi tratta di una statua ciclopica che Dante colloca a Creta nei meandri del Monte Ida, dove era stato nascosto Zeus e che si trova strategicamente a met\u00e0 strada tra la terra d'oriente sede delle antiche civilt\u00e0 (simboleggiate nel testo da Damietta, in Egitto) e Roma, centro del mondo Latino contemporaneo a Dante.\nIl \"veglio\" \u00e8 la statua di un vecchio, con una testa di oro fino, le braccia e il petto d'argento e il busto fino all'inguine (la \"forcata\" intesa come biforcatura delle gambe) di rame. Le gambe sono di ferro, compreso il piede sinistro, mentre quello destro \u00e8 di terracotta e proprio su questo piede pi\u00f9 fragile esso si appoggia di pi\u00f9.\nDa ogni parte, tranne che da quella d'oro, si aprono fessure che gocciolano lacrime, che si raccolgono e poi escono dalla grotta sotto forma di fiume. Questo fiume poi scende roccia per roccia e forma l'Acheronte, lo Stige e il Flegetonte, che poi scendono ancora e confluiscono nel Cocito, dove pi\u00f9 non si pu\u00f2 scendere (Dante immagina l\u00ec il centro della terra). Virgilio conclude dicendo che pi\u00f9 avanti vedr\u00e0 quello stagno, ma non ne vuole parlare ora. \nRispetto a Daniele i piedi sono differenziati, invece di essere un amalgama di ferro e terracotta, a simbolo del mescolio delle razze pi\u00f9 antiche e forti con quelle pi\u00f9 deboli. In Daniele, poi, una pietra staccatasi da s\u00e9 colpisce i piedi, punto debole, che rompendosi fanno franare tutta la statua; nella Bibbia non c'\u00e8 traccia delle crepe che sgrondano il pianto ininterrotto.\nLa spiegazione di questo complesso sistema di simboli \u00e8 quella derivata dalla tradizione biblica: le varie sezioni del Veglio rappresenterebbero le epoche della civilizzazione. Da un'epoca aurea, dove non sgorgano lacrime, cio\u00e8 priva del peccato (cio\u00e8 di peccatori che piangano), si passa a regni via via meno virtuosi e pi\u00f9 fragili, fino ai due piedi, che rappresenterebbero l'epoca contemporanea. La loro divisione sarebbe quella tipica del mondo dantesco tra potere papale e imperiale: l'Impero sarebbe il piede di ferro, ancora forte ma poco presente, perch\u00e9 ormai ci si appoggiava pi\u00f9 all'altro piede, quello del papato, pi\u00f9 debole perch\u00e9 d'argilla, ma pi\u00f9 potente. Il vecchio, corrotto da innumerevoli fratture si specchierebbe in Roma, anch'essa dominata dalla corruzione. In Daniele invece il mondo attuale era l'et\u00e0 dell'oro, mentre la degradazione era vista rispetto al futuro, quindi in un certo senso Dante aggiorna il complesso simbolico ai tempi contemporanei, come se si fosse ormai arrivati sull'orlo del collasso della statua e quindi della civilt\u00e0. Anche il fatto che in Daniele non escano i \"fiumi di lacrime\" pu\u00f2 essere inquadrabile nel fatto che questa addizione \u00e8 frutto della decadenza secolare avvenuta fino al tempo di Dante.\nSecondo un'altra interpretazione pi\u00f9 \"filosofica\", legata all'\"Etica Nicomachea\" di Aristotele, il Veglio rappresenterebbe la decadenza dell'anima di ogni essere umano, con la testa d'oro simboleggiante il libero arbitrio e con le altre sezioni pi\u00f9 o meno deteriorate dal peccato che sarebbero le varie facolt\u00e0 psichiche. Le lacrime avrebbero anche una funzione iniziatica perch\u00e9 con la loro evaporazione spegnerebbero le fiamme del girone dei violenti contro natura (percosso da una continua pioggia infuocata, altra suggestione biblica della distruzione di Sodoma) permettendo il passaggio del pellegrino Dante. In definitiva quindi il pianto del Veglio sarebbe come un'allegoria del peccato, che nasce dagli uomini e punisce gli uomini stessi attraverso i fiumi infernali."}
{"id": "762059", "revid": "709565", "url": "https://it.wikipedia.org/wiki?curid=762059", "title": "Sistema Colle", "text": "Il sistema Colle \u00e8 un'apertura scacchistica che deriva il nome dal belga Edgar Colle che lo svilupp\u00f2 negli anni '20 del XX secolo.\nL'apertura \u00e8 determinata dalle mosse:\no da una trasposizione di queste.\nIl piano del Bianco consiste nel proseguire con le mosse 5.e3 e 6.Ad3 per poi, generalmente, effettuare la spinta in e4. \u00c8 un sistema di sviluppo perfettamente solido e insensibile alle mosse del Nero, ma molto rigido, e non offre pi\u00f9 che una parit\u00e0 col Nero, se l'avversario sa svilupparsi correttamente. Per questo motivo il sistema Colle viene considerato praticamente innocuo, e raramente giocato ad alti livelli. Viene invece usato spesso in partite blitz, dove permette di giocare le prime 5-10 mosse automaticamente o quasi, risparmiando tempo prezioso.\nUna sua variante pi\u00f9 utilizzata \u00e8 invece il sistema Colle-Zuckertort che alla spinta del pedone c3 sostituisce lo sviluppo in fianchetto dell'alfiere camposcuro. Il piano strategico del bianco mira in questo caso a scacciare il cavallo di re nero dalla casella f6, scambiandolo in e4 oppure spingendo il pedone e fino ad e5, per poi sacrificare l'alfiere campochiaro mangiando il pedone h7, allo scopo di indebolire l'arrocco nemico. Per questo motivo tale sacrificio d'alfiere, spesso utilizzato anche a seguito di altre aperture, viene comunemente chiamato \"sacrificio Colle\"."}
{"id": "762062", "revid": "161374", "url": "https://it.wikipedia.org/wiki?curid=762062", "title": "Trib\u00f9 di Ruben", "text": ""}
{"id": "762063", "revid": "486946", "url": "https://it.wikipedia.org/wiki?curid=762063", "title": "Trib\u00f9 di Simeone", "text": ""}
{"id": "762064", "revid": "62748", "url": "https://it.wikipedia.org/wiki?curid=762064", "title": "Carrickfergus", "text": "Carrickfergus (in gaelico irlandese \"Carraig Fhearghais\", 'Rocca di Fergus') \u00e8 una localit\u00e0 dell'Irlanda del Nord, situata sulla costa orientale della propria nazione e nord-orientale dell'isola d'Irlanda. Fa parte della contea di Antrim e nel 2001 annoverava abitanti, mentre tra i Distretti del Nord Irlanda \u00e8 il centro amministrativo del Carrickfergus Borough Council. \u00c8 la pi\u00f9 antica cittadina della propria contea e prende il nome da Fergus M\u00f3r mac Eirc, re supremo di D\u00e1l Riata nel VI secolo, ma \u00e8 anche a soli circa dal vecchio villaggio di Straid.\nDecantata in una celebre canzone folk irlandese, chiamata appunto \"Carrickfergus\" e interpretata da vari artisti dell'isola smeralda, \u00e8 inoltre rinomata per un interessante castello del XII secolo, uno dei manieri normanni meglio conservati in Irlanda, costruito intorno al 1180 da John de Courcy. Fu teatro di diversi scontri, tra cui una battaglia nel 1597 e una nel 1760. Anche la Chiesa di San Nicola di Carrickfergus \u00e8 sempre del XII secolo. La cittadina \u00e8 affacciata sul Belfast Lough.\nNe \u00e8 Barone il principe William di Cambridge."}
{"id": "762065", "revid": "37401", "url": "https://it.wikipedia.org/wiki?curid=762065", "title": "Trib\u00f9 di Beniamino", "text": ""}
{"id": "762066", "revid": "1498232", "url": "https://it.wikipedia.org/wiki?curid=762066", "title": "Targhe d'immatricolazione negli Stati Uniti d'America", "text": "Le targhe d'immatricolazione negli Stati Uniti d'America vengono fornite dal DMV, Department of Motor Vehicles, dei vari Stati o amministrazioni provinciali delle Contee, sono di propriet\u00e0 e legate all'utente del veicolo, per cui la targa viene venduta all'utente che contestualmente paga la tassa di circolazione, generalmente di pari costo della targa e da rinnovarsi ogni anno. Il bollo viene apposto sulla targa stessa, di solito la posteriore, ma con alcune eccezioni, es. New York e Texas, dove invece \u00e8 obbligatorio apporlo sul parabrezza.\nNorme e caratteristiche.\nOgnuno dei 50 Stati dell'unione ha una sua propria targa, diversa per la grafica da tutte le altre e che ne riporta ed evidenzia in varie forme le caratteristiche e le peculiarit\u00e0 di ciascuno. A queste 50 va aggiunta quella di Washington D.C. che pur non essendo uno Stato, ma un distretto dipendente direttamente dal congresso, ha una sua targa quale capitale degli Stati Uniti d'America.\nPeriodicamente, con una durata di alcuni anni variabile da uno Stato all'altro, le targhe vengono sostituite con una nuova grafica e tutti i residenti nello Stato interessato devono sostituirla con la nuova serie, oppure quando una persona si trasferisce da uno Stato ad un altro, gli viene normalmente richiesta la sostituzione della targa in conseguenza del cambio di residenza. Fanno eccezione coloro che possono dimostrare il trasferimento temporaneo per motivi di lavoro e i militari. Essendo di propriet\u00e0 pu\u00f2 essere ceduta o venduta ma dopo tre anni dalla scadenza non pu\u00f2 pi\u00f9 essere utilizzata su di un veicolo.\nQuasi tutti gli Stati vendono anche le cosiddette \"sample\" (esempio), targhe identiche a tutti gli effetti a quelle regolari ma non utilizzabili su di un veicolo; generalmente riportano appunto la sigla \"SAMPLE\" o contengono nella sigla le lettere SAM o le cifre da tre a sei zeri.\nLa maggior parte degli Stati fornisce targhe con la sigla alfanumerica e/o altri simboli e caratteri in rilievo, ma negli ultimi anni sempre pi\u00f9 Stati, come Indiana, Iowa, Mississippi, Montana, Nebraska, Dakota del Sud, Tennessee, Wyoming sono passati alle targhe \"\"flat\", non pi\u00f9 in rilievo, prodotte con tecnologia digitale.\nIn molti Stati i principali produttori di targhe sono le industrie carcerarie. Dagli anni cinquanta \u00e8 stato standardizzato il formato nella dimensione di pollici (15,24 \u00d7 30,48\u00a0cm) e generalmente sono di alluminio, talvolta in lega anticorodal o in semplice lamierino di ferro come le Illinois degli anni sessanta/settanta dette \"tin plates\"\", letteralmente \"targhe di latta\".\nDagli anni ottanta in poi l'aspetto delle targhe USA \u00e8 sempre pi\u00f9 caratterizzato da grafiche particolari facenti riferimento a peculiarit\u00e0, luoghi o monumenti nazionali di ciascuno Stato, quasi sempre associato allo slogan ufficiale di esso. Ultimamente, dagli anni 2000, anche dall'indirizzo internet, come: \"myFlorida.gov\", \"www.Georgia.gov\" o \"www.state.pa.us\" (Pennsylvania).\nLe prime targhe all'inizio del secolo e per buona parte degli anni dieci erano fatte con smaltatura a fuoco su metallo. Tali targhe sono oggi molto ricercate dai collezionisti in quanto, come si pu\u00f2 intuire, erano molto costose e fatte per i pochi veicoli che circolavano a quell'epoca. A questo si deve aggiungere il fatto che \u00e8 passato quasi un secolo e sono giunte a noi in un numero limitato di esemplari, questo ne aumenta ulteriormente la rarit\u00e0. Per tipologia costruttiva queste prime targhe realizzate con smalto a fuoco non soffrivano la corrosione e le intemperie in quanto la vernice viene vetrificata dalla temperatura del forno. I difetti erano (e sono) la rigidit\u00e0 poich\u00e9 in caso di urto e/o di piegatura del supporto metallico lo smalto si distacca come fosse vetro. Quasi tutti gli stati americani facevano targhe smaltate a fuoco agli inizi del Novecento, ma questo uso cess\u00f2 per quasi tutti durante la prima guerra mondiale. A queste targhe successero quelle in lamiera verniciata, che ovviamente soffrivano la facile fragilit\u00e0 delle sverniciature, l'opacizzazione e lo sbiadirsi dei colori per l'azione del sole e la corrosione del metallo, ma il cui costo era estremamente inferiore.\nDalle \"porcelain\" (o smaltate a fuoco) alle loro eredi degli anni venti, le targhe americane hanno sempre mostrato una grande variet\u00e0 grafica, talvolta pregevole. A questa variet\u00e0 grafica si aggiungano i richiami agli eventi storici (una per tutte la targa di Pearl Harbor del 1941, per i cui sopravvissuti esiste una targa apposta). Per questo motivo il collezionismo di targhe statunitensi \u00e8 diventato col tempo (dagli anni '50) un ampio fenomeno che ha varcato i confini americani. Di riferimento \u00e8 l'ALPCA, \"Automobile License Plate Collectors Association\" fondata nel 1954, con sede in Virginia, che conta oltre 13.000 tesserati di cui circa 3.000 soci attivi sia negli USA che in altre 19 nazioni nel mondo.\nGrafiche e slogan standard.\nIn questa sezione l'elenco dei 50 Stati federati e del distretto federale degli Stati Uniti d'America con il motto e/o gli slogan e le grafiche riprodotti sulle targhe automobilistiche \"Standard\" fornite al 2020. Non sono presenti grafiche alternative/opzionali attualmente emesse o targhe standard da poco superate, nonostante alcune siano ancora valide in quanto ogni Stato prevede uno o due anni di tempo per la sostituzione.\nTarghe personalizzate.\n\"Vanity\".\nIn ciascuno dei 50 stati degli Stati Uniti e nel Distretto di Columbia, agli automobilisti viene offerta la possibilit\u00e0, con un costo extra, di personalizzare la sequenza di lettere e/o numeri della propria targa (nota in questo caso come \"vanity plate\" o \"prestige plate\"). Generalmente, le targhe in questione non possono contenere messaggi volgari o offensivi, anche se le norme variano ampiamente tra le varie giurisdizioni che rilasciano la targa. Ad esempio, lo stato del Maine non effettua alcuna censura sulle \"vanity plates\", a condizione che esse non incitino all'odio o alla violenza. In California, gli automobilisti possono ordinare targhe contenenti, oltre a lettere e numeri, anche simboli, quali ad esempio un cuore, una mano, una stella e cos\u00ec via. Anche altri stati, come il New Hampshire e la Carolina del Nord, consentono l'uso di determinati simboli di punteggiatura.\nNegli anni \u00e8 capitato, a volte, che alcune sequenze personalizzate ambigue abbiano causato difficolt\u00e0 inaspettate ai loro proprietari. Nel 1979, ad esempio, un residente di Los Angeles ha ricevuto 2 500 multe da tutto lo stato perch\u00e9 i computer del DMV abbinavano alla sua targa, \"NULL\", contravvenzioni per auto senza targa. Altri casi simili sono stati segnalati per combinazioni come \"MISSING\", \"NOTAG\", \"VOID\", \"NONE\" e \"XXXXXXX\".\nAltre volte, invece, le restrizioni nei messaggi consentiti sulle \"vanity plates\" hanno portato addirittura a casi giudiziari in tribunale.\n\"Specialty\".\nOgni Stato USA fornisce oltre alla targa standard (o \"regular\") un'ampia variet\u00e0 di tipi di targhe, in qualche caso oltre cento differenti a scelta dell'utente, fino ai 200 tipi proposti dallo Stato della Virginia. Esse sono le cosiddette \"specialty\", che possono essere sia delle targhe opzionali con differenze puramente estetiche rispetto alla standard (in questo caso spesso non richiedono costi aggiuntivi), sia targhe tematiche specifiche con disegni e motti turistici, ambientalisti, patriottici, storici, commemorativi, sia essere richieste come segno distintivo di appartenenza a una determinata categoria o professione, quali:\ne altre.\nAlcune classi di targhe possono richiedere una prova di autorizzazione, ad esempio una persona che ottiene una targa per radioamatori con il proprio indicativo di chiamata deve mostrare la propria licenza di radioamatore. Le persone che ottengono la medaglia di Veterano disabile, la \"Medal of Honor\" o il \"Purple Heart\" devono mostrare la prova della loro disabilit\u00e0 e del servizio militare o il loro premio della medaglia specifica, rispettivamente. Stessa cosa avviene per le targhe private di persone abilitate a operare in caso di emergenza, anche se non in servizio (es. poliziotti, medici, vigili del fuoco ecc.)\nSpesso il sovrapprezzo da pagare per avere una determinata targa comprende una donazione a uno scopo o associazione correlata al tema (es. la targa emessa nel 1987 dallo stato della Florida per commemorare il disastro dello Space Shuttle Challenger, i cui proventi andarono a beneficio della Astronauts Memorial Foundation e servirono a finanziare la costruzione e la manutenzione dello Space Mirror Memorial presso il Kennedy Space Center Visitor Complex a Merritt Island).\nMolte volte vengono utilizzate delle targhe commemorative come targhe standard. Ad esempio, un certo numero di stati su tutto il territorio nazionale ha emesso (come formato principale) targhe che ricordano il bicentenario degli Stati Uniti nel 1976. In altri casi diversi stati hanno emesso targhe per ricorrenze ed eventi particolari del proprio stato, come quando, nel 1998, l'Alaska ha celebrato il centenario della corsa all'oro del Klondike con nuove targhe che mostravano cercatori sul sentiero per lo Yukon. Altro esempio \u00e8 il Tennessee, che ha commemorato la sua celebrazione del bicentenario del 1996 emettendo targhe standard etichettate \"BicenTENNial\" al posto del nome dello stato; queste lastre rimasero di serie fino al 2001, cinque anni dopo la fine della celebrazione.\nPer quanto riguarda la combinazione alfanumerica non sempre quella delle targhe \"specialty\" coincide con quella delle targhe ordinarie, anzi spesso ogni tipologia presenta un proprio formato con prefissi specifici. In molti stati, per\u00f2, \u00e8 possibile personalizzare a proprio piacimento la scritta sulla targa, rendendole di fatto delle \"vanity-specialty plates\".\nEmissioni straordinarie.\nVengono proposte targhe per i pi\u00f9 svariati eventi o iniziative governative a edizione limitata e generalmente queste targhe hanno un costo di immatricolazione e di rinnovo annuale almeno del doppio della targa standard, da circa 10/15 dollari fino ad anche 80/90 dollari.\nA Washington, DC viene per esempio edita una versione speciale (\"Presidential\") in occasione dell'elezione del Presidente degli Stati Uniti d'America.\nTarghe delle altre categorie di veicoli.\nLa maggior parte dei veicoli utilizza targhe con grafica e dimensioni analoghe al tipo destinato alle autovetture, con differenze (da stato a stato) nel sistema di numerazione, diciture specifiche (es. la scritta \"BUS\", \"TRUCK\", \"COMMERCIAL\", \"TAXI\" al posto dei motti o sigle identificative) e poco altro. Per alcune tipologie di veicoli privati esse possono addirittura essere personalizzate, al pari di quelle per auto, sia nella combinazione sia nel design, spesso con possibilit\u00e0 di scegliere fra le stesse numerose grafiche opzionali, celebrative o \"specialty\" proposte dai singoli stati federati in alternativa al formato \"regular\" o \"standard\". Rientrano in tale categoria (cosiddetta \"non-passenger\") veicoli quali:\nNon hanno le stesse dimensioni targhe di veicoli come motocicli e, in alcune giurisdizioni, ciclomotori e alcuni tipi di rimorchi e macchine edili.\nMotocicli.\nI motocicli montano targhe dedicate che riprendono gli stilemi delle targhe analoghe per gli altri veicoli, con possibilit\u00e0, anche in questo caso, di personalizzare la sequenza e scegliere la grafica. Le targhe in questione sono di dimensioni ridotte ma non sono standardizzate sul territorio nazionale n\u00e9 su quello nord-americano. Dagli anni '80 gli stati seguono per\u00f2 quasi tutti le misure di , ad eccezione del Minnesota, che le emette di \nVeicoli storici.\nTipicamente, un veicolo viene definito \"antico\", \"classico\", \"d'epoca\" a una determinata et\u00e0 dalla prima immatricolazione. Ad esempio, essa \u00e8 di 20 anni nello stato del Connecticut, 25 anni nello stato della Virginia.\nLa targa effettiva che viene applicata al mezzo pu\u00f2 assumere la forma di una di nuova fabbricazione con la dicitura \"ANTIQUE\", \"HISTORIC\", \"EARLY AMERICAN\" o \"HORSELESS CARRIAGE\" al posto del motto. In alternativa, per rendere un effetto pi\u00f9 autentico, pu\u00f2 essere una riproduzione esatta di una vecchia targa o una che ne riprenda le sembianze senza per\u00f2 necessariamente essere identica alle reali targhe storiche. Addirittura, in determinate circostanze, pu\u00f2 essere usata una vera targa antica dello stesso anno del modello dell'auto, chiamata \"Year of Manufacture plate\" (YOM) o \"Vintage plate\", a seconda della giurisdizione. Ad esempio, la Virginia ne consente l'uso solo se stampata in rilievo con l'anno appropriato (non aggiunto con adesivi). Il Tennessee consente l'uso di targhe YOM a condizione che il veicolo in questione sia appositamente registrato come \"antico\" e che contrassegni e moduli originari emessi dallo stato siano conservati all'interno del veicolo per possibili ispezioni su richiesta delle forze dell'ordine. Sebbene la legge locale lo consenta, la circolazione sulle strade di altri stati potrebbe non essere legale.\nL'immatricolazione di veicoli antichi pu\u00f2 fornire alcuni vantaggi, come una tassa di registrazione ridotta o esonerata, l'esenzione dalla revisione del veicolo. Tuttavia, il privilegio del proprietario di guidare il veicolo pu\u00f2 essere notevolmente ridotto. Sempre in Virginia, l'uso di un'auto d'epoca \u00e8 limitato alla partecipazione ad attivit\u00e0 di club automobilistici, sfilate e simili, guida da e verso tali eventi, test, manutenzione, riparazioni e guida occasionale di piacere entro 250 miglia (400\u00a0km) dalla propria residenza, mentre \u00e8 espressamente vietato l'utilizzo da e per il luogo di lavoro. Pur avendo regole simili, il Tennessee non consente il trasferimento di targhe antiche tra proprietari quando un veicolo viene venduto, quindi il nuovo proprietario deve richiederne una nuova. Altri stati invece, come il Connecticut, non hanno alcuna limitazione di guida o di registrazione per i veicoli d'epoca.\nVeicoli con registrazione ripartita.\nLe targhe per questa categoria riguardano mezzi pesanti\ndestinati al trasporto di persone o beni fra stati federati e distretti statunitensi e/o province e territori canadesi aderenti all'International Registration Plan (IRP), un accordo di reciprocit\u00e0 della registrazione tra Stati Uniti e Canada, che prevede pagamenti ripartiti delle quote di immatricolazione, in base alla distanza totale operata nelle giurisdizioni partecipanti. Il principio fondamentale dell'IRP \u00e8 quello di promuovere e favorire l'utilizzo del sistema autostradale nordamericano.\nIl vantaggio di questo piano \u00e8 che un veicolo pu\u00f2 essere registrato solo nel suo stato di origine, ma legalmente impegnarsi nel commercio interstatale/interprovinciale e addirittura internazionale. Ogni veicolo interessato \u00e8 dotato di una targa con scritto \"APPORTIONED\", \"APP\", o \"PRP\" al posto del motto, e una documentazione che elenca ogni giurisdizione in cui il veicolo pu\u00f2 operare e quanto peso \u00e8 autorizzato a trasportare.\nFanno eccezione veicoli ricreativi, veicoli con targhe soggette a restrizioni, autobus a noleggio con autista, veicoli di propriet\u00e0 del governo.\nDue delle principali societ\u00e0 di trasporto che utilizzano \"apportioned vehicles\" sono U Haul e Greyhound Lines.\nTarghe speciali.\nTarghe provvisorie.\nQuando una persona acquista un veicolo da un rivenditore, il concessionario \u00e8 generalmente autorizzato a rilasciare una registrazione temporanea per consentire all'acquirente di guidare il mezzo fino a quando l'agenzia governativa responsabile dell'immatricolazione non elabora i moduli di registrazione.\nAllo stesso modo, quando una persona acquista un veicolo al di fuori del proprio stato di residenza, di solito pu\u00f2 ottenere una \"registrazione di transito\" dalle autorit\u00e0 dello stato o della contea in cui \u00e8 avvenuto l'acquisto. Questa registrazione di transito consentir\u00e0 al nuovo proprietario di guidare il veicolo fino allo stato di residenza dove avverr\u00e0 la vera e propria immatricolazione.\nLe registrazioni temporanee possono presentarsi principalmente come:\nTarghe restrittive.\nIn alcuni stati, alle persone colte a guidare in stato di ebbrezza, oltre a sanzioni pecuniarie e ad altre pene, \u00e8 prevista una limitazione, per un periodo temporaneo, dei privilegi di guida.\nNel New Jersey, ad esempio, alle persone condannate per guida in stato di ebbrezza pu\u00f2 essere vietato l'uso di targhe. In Ohio, i conducenti ubriachi condannati sono obbligati a guidare con le cosiddette \"Party plates\", targhe speciali rosso su giallo che evidenziano alle forze dell'ordine e agli altri utenti della strada il fatto di prestare maggiore attenzione al veicolo (che in questo caso pu\u00f2 circolare solo in alcune situazioni, fasce orarie e/o aree). In Georgia e Minnesota, ai conducenti ubriachi pu\u00f2 essere ordinato di esporre targhe restrittive con uno speciale sistema di numerazione, note nel secondo stato come \"Whisky plates\".\nNazioni indigene.\nDiverse trib\u00f9 di nativi americani degli Stati Uniti registrano veicoli a motore e rilasciano proprie targhe a tali veicoli, anzich\u00e9 utilizzare quelle emesse dallo stato in cui si trovano territorialmente.\nLo status legale di queste targhe varia a seconda della trib\u00f9, alcune sono riconosciute dal governo federale e altre no. Alcune nazioni emettono targhe per veicoli tribali e personali, mentre altre emettono targhe solo per veicoli tribali ufficiali e amministrativi.\nLe targhe di alcune nazioni indicano lo stato degli Stati Uniti con cui sono pi\u00f9 strettamente associate, mentre altre no. Questa variazione pu\u00f2 anche esistere tra pi\u00f9 nazioni associate a un particolare stato.\nLe trib\u00f9 riconosciute a livello federale possono anche noleggiare veicoli con targa governativa statunitense attraverso la General Services Administration in determinate circostanze.\nGovernative.\nIl governo federale emette targhe per i propri veicoli, con poche eccezioni. Il formato segue, come il resto delle targhe, il formato nordamericano. In alto appare la dicitura \"U.S. GOVERNMENT\" accompagnata spesso dallo stemma dell'agenzia o del dipartimento a cui appartiene il mezzo (di solito in basso a sinistra). Vengono anche utilizzati dei prefissi identificativi davanti alla sequenza alfanumerica, come \"A\" per il Dipartimento dell'Agricoltura, \"CP\" per la \"Capitol Police\", \"HHS\" (\"Health and Human Services\") per il Dipartimento della salute e dei servizi umani, \"J\" (\"Justice\") per il Dipartimento di giustizia, \"NATO\" per i veicoli dell'omonima organizzazione, \"P\" per l'USPS, \"W\" (\"War\") per il Dipartimento dell'esercito e cos\u00ec via. La flotta del General Services Administration a disposizione degli enti nazionali presenta prefissi in base alla tipologia di veicolo (es. \"G12\" per berline compatte, \"G31\" per ambulanze o bus, \"G42\" per camion e veicoli commerciali fino a 3/4 tonnellate a trazione 4x2, \"G63\" per camion e veicoli commerciali fino a 1 tonnellata a trazione 4x4 e vari altri). I mezzi di propriet\u00e0 di un ramo delle forze armate statunitensi possiedono targhe specifiche emesse da quel corpo con scritto \"U.S. ARMY\", \"U.S. COAST GUARD\" ecc, anche se alcuni presentano solo un numero di identificazione applicato direttamente sulla carrozzeria.\nA livello sub-nazionale, tutti gli stati federati rilasciano targhe speciali per i veicoli di propriet\u00e0 dei governi statali e locali. Per la maggior parte, le targhe sono simili alle targhe dei passeggeri regolari, tranne che con una sequenza di numerazione separata e/o con un messaggio come \"GOVERNMENT\", \"OFFICIAL\", \"STATE PROPERTY\", \"PUBLICLY OWNED\", \"MUNICIPAL\" o \"EXEMPT\" in sostituzione dello slogan. Molti stati, inoltre, rilasciano targhe a membri di determinate professioni che richiedono una sorta di privilegi speciali, come parcheggiare in lotti riservati o transitare in corsie preferenziali. Gli esempi includono targhe per membri della stampa, medici, infermieri, ambulanze convenzionate o della Croce Rossa Americana, polizia, paramedici, vigili del fuoco, giudici, senatori.\nDiplomatiche.\nLe targhe diplomatiche sono emesse dall'Ufficio delle Missioni estere (OFM), branca del Dipartimento di Stato, e non dai singoli stati federati.\nDal 2007, esse hanno sfondo azzurro e caratteri neri in rilievo, in alto si trova una fascia concava di colore rosso con la scritta bianca \"DIPLOMAT\" o \"CONSUL\", altrimenti vuota nel caso di veicoli dello staff. A sinistra \u00e8 impresso lo stemma del dipartimento di Stato mentre a destra il logo dell'OFM. Nella parte inferiore della targa \u00e8 scritto, con caratteri fortemente rimpiccioliti, \"Issued By The UNITED STATES DEPARTMENT OF STATE\" o frasi similari. La sequenza \u00e8 composta da una lettera (\"D\" per i mezzi del Corpo diplomatico, \"C\" per quelli del Corpo consolare e \"S\" per quelli privati del personale), seguita dal codice di due lettere identificative del Paese o ente internazionale proprietario del veicolo e da un numero di 3 o 4 cifre. le vetture di propriet\u00e0 delle missioni delle Nazioni Unite o dei funzionari dei Paesi membri presso la sede ONU presentano targhe con sequenza \"ribaltata\" rispetto a quelle diplomatiche (appaiono quindi prima le cifre, poi il codice dello Stato e infine la lettera \"D\"). Le targhe dei rappresentanti presso l'Organizzazione degli Stati americani seguono lo schema \"A 00000\", mentre quelle del Segretariato delle Nazioni Unite utilizzano il sistema invertito (\"00000 A\").\nFa eccezione Taiwan, stato parzialmente riconosciuto e non membro dell'ONU, a cui sono state assegnate nel 2015, per via del suo status particolare, delle targhe con fascia rossa vuota (senza \"DIPLOMAT\" n\u00e9 \"CONSULAR\") e serie iniziante con \"E\" anzich\u00e9 con \"D\" o \"C\".\nDal 1984 al 2007 le targhe seguivano gli stessi sistemi di numerazione attuali ma mostravano uno stile nettamente differente. Il prefisso \"D\", \"C\", \"S\" o \"A\" era bianco e si trovava in un riquadro azzurro (mentre il resto del testo era azzurro su sfondo bianco) collegato alla banda orizzontale superiore dello stesso colore. Su di essa era specificato (come in quelle odierne) la dicitura \"DIPLOMAT\", \"CONSUL\" o era vuota per i veicoli del personale. Nei casi delle targhe ONU, esse erano speculari, oltre che per la sequenza, anche per la grafica: la lettera \"D\", \"S\" o \"A\", stavolta in posizione di suffisso, era sempre bianca, riquadrata di azzurro ma sovrastata dalla scritta \"UNITED NATIONS\". Tutti i caratteri precedenti invece erano azzurri su fondo bianco. In basso una fascia rossa indicava al suo interno l'organo di emissione e proprietario della targa (anche in questo caso il Dipartimento di Stato).\nPer quanto riguarda i motocicli essi presetnano targhe con stessa grafica e formato ma dimensioni ridotte, mentre per i rimorchi esistono targhe apposite in cui, nel formato in uso dal 2007, sulla fascia rossa superiore appare la scritta \"TRAILER\" e la sequenza \u00e8 del tipo \"T 00000\".\nGli stati federati non possono emettere targhe diplomatiche, che sono centralizzate a livello nazionale, ma possono emettere targhe per consolati onorari con sede nei propri territori, che spesso ricalcano la grafica di quelle dell'OFM.\nI codici composti da due lettere posizionati accanto al prefisso (o al suffisso nei casi dell'ONU) e il Paese associato sono riportati nella tabella seguente.\nNessuno dei codici di due lettere elencati include le lettere E o O e le lettere I e Z non si trovano mai nella prima posizione.\nLegenda: In significa codice non pi\u00f9 usato, in grassetto che \u00e8 invece in uso. \nEssendo parte della lista aggiornata agli anni '90, \u00e8 probabile che alcuni altri codici elencati da allora siano stati abbandonati o riassegnati.\nTerritori dipendenti degli Stati Uniti.\nSamoa Americane.\nDal 1977 nelle Samoa Americane viene usato lo standard nordamericano. La combinazione per i veicoli privati \u00e8 formata da 4 cifre. Tipologie specifiche di veicoli utilizzano da tre cifre precedute da un prefisso, ad esempio \"R\" (\"Rent\") per i veicoli a noleggio, \"T\" per i taxi, \"CP\" (\"Commerical Purpose\") per veicoli commerciali e bus, \"C\" (\"Cargo\") per furgoni, \"PD\" (\"Police Department\") per i mezzi della polizia, \"GO\" per il governatore, \"MB\" (\"Motor Bike\") per motocicli e altri. Oltre ai caratteri, sulle targhe sono impressi la sagoma di una palma, la scritta \"AMERICAN SAMOA\" in basso e il motto \"MOTU O FIAFIAGA\" (\"Isole del Paradiso\" in samoano) in alto. Il formato \u00e8 rimasto simile dagli anni '70 ad oggi, ad eccezione degli slogan e dello sfondo, che dal 2011 raffigura una foto della Fatu Rock. Le targhe governative possono presentare, dallo stesso anno, uno sfondo giallo-bianco-giallo e la dicitura \"GOVERNMENT VEHICLE\" al posto del motto. Esistono anche delle combinazioni riservate, come \"US 1\" per il delegato delle Samoa Americane alla Camera dei Rappresentanti.\nGuam.\nLe targhe di Guam seguono lo schema nordamericano dal 1960 e dal 2009 hanno sfondo bianco con disegnato un fiore di \"buganvillea\" e caratteri neri. Presentano una sigla di due lettere (precedentemente di tre), che identifica il villaggio di immatricolazione (es. \"AT\"=Agat, \"HG\"=Hag\u00e5t\u00f1a, \"PT\"=Piti) o lo scopo del veicolo (es. \"TX\" per i taxi, \"CV\" per i veicoli commerciali, \"TR\" per le targhe prova, \"MP\" per motocicli e ciclomotori) seguita da un numero fino a 4 cifre. In alto si trova la scritta \"GUAM U.S.A.\" mentre in basso lo slogan \"TANO Y CHAMORRO\" (\"Terra dei Chamorro\" in chamorro). Esistono delle serie speciali con grafiche e sequenze dedicate, come quelle governative o per i veterani.\nIsole Marianne Settentrionali.\nLe targhe delle isole Marianne Settentrionali sono, dal 1988, bianche con disegnato il sigillo della dipendenza. In alto si trova, in blu, la scritta \"HAFA ADAI\" (il corrispondente in chamorro di \"Ciao\") mentre in basso, sempre in blu, \"C.N.M.I.-U.S.A.\", acronimo di \"Commonwealth of Northern Mariana Islands - United States of America\". La serie alfanumerica standard \u00e8 del tipo \"AAA 000\", fino al 2005 in rilievo, da allora stampata. Fanno eccezione le targhe di veicoli speciali, quali taxi, bus, veicoli governativi, che presentano a sinistra la dicitura in maiuscoletto e scritta in verticale ', ' o , seguita da una combinazione di massimo 4 cifre. La targa del governatore non segue alcuna sequenza e su di essa \u00e8 impressa semplicemente la parola \"GOVERNOR\".\nPorto Rico.\nDagli anni '50 le targhe a Porto Rico avevano una sequenza di sole cifre e ogni anno venivano cambiati gli schemi di colori dello sfondo e dei caratteri. Nel 1986 la combinazione \u00e8 stata sostituita con una alfanumerica del tipo \"AAA 000\". Il formato \u00e8 principalmente quello nordamericano, anche se \u00e8 possibile avere targhe di tipo europeo. Dal 2008 la grafica ordinaria (per entrambi i formati) raffigura una foto del Forte San Felipe del Morro, in alto si trova la scritta \"PUERTO RICO\" mentre in basso lo slogan \"ISLA DEL ENCANTO\" (\"Isola del fascino\"). Dal 2009 al 2012 sono state emesse delle targhe celebrative in occasione dei XXI Giochi centramericani e caraibici svoltisi a Mayag\u00fcez nel 2010, che potevano essere scelte come alternativa. Nel 2011 fu introdotto un nuovo modello da affiancare allo standard: targhe bianche con una rappresentazione schematica de \"La Fortaleza\" sullo sfondo, in alto la scritta in inglese \"PUERTO RICO DOES IT BETTER\" e in basso una banda gialla con la traduzione in spagnolo \"PUERTO RICO LO HACE MEJOR\". Nella versione con misura europea, la banda gialla si trova a sinistra e contiene entrambe le frasi una sotto l'altra.\nIsole Vergini americane.\nLe targhe delle Isole Vergini americane, di misura nordamericana, utilizzavano una serie formata da una lettera (C per Saint Croix, J per Saint John, T per Saint Thomas) seguita da delle cifre. Dal 2000 il sistema \u00e8 del tipo codice_1, dove la prima lettera rimane C, J o T in base all'isola di emissione. Le targhe introdotte nel 2016 hanno testo bianco su blu oceano con mappa arancione delle isole. In alto nei due angoli si trovano la bandiera degli USA e quella della dipendenza, con al centro la scritta \"VIRGIN ISLANDS OF THE UNITED STATES\" su due righe. Nella porzione in basso si trova il motto \"TRANSFER CENTENNIAL\", per commemorare il 100\u00ba anniversario del trasferimento delle isole dalla Danimarca agli Stati Uniti."}
{"id": "762067", "revid": "36426", "url": "https://it.wikipedia.org/wiki?curid=762067", "title": "Verrucchio", "text": ""}
{"id": "762070", "revid": "1296625", "url": "https://it.wikipedia.org/wiki?curid=762070", "title": "Yakama", "text": "Gli Yakama (noti anche come \"Yakima\") sono indiani d'America che appartengono alla famiglia linguistica sahaptin.\nAbitavano dei territori ampi lungo i fiumi Yakima e Columbia nella zona orientale dello stato di Washington, mentre attualmente vivono con altri gruppi (Walla Walla, Umatilla) nelle riserve indiane di questo stato, accanto alla citt\u00e0 di Yakima.\nIl gruppo Walla Walla, appartenente alla stessa famiglia linguistica, viveva lungo il basso corso del fiume Yakima e Columbia, vicino alla confluenza con il fiume Snake. Gli Yakima si attribuiscono il nome di \"Waptailmim\" (gente dei canali) da quello del loro villaggio primario, che era situato lungo i canali del Yakima.\nNel 1855, stipularono insieme ad altri gruppi un trattato con il governo federale, al quale cedettero la maggior parte dei propri territori accettando di ritirarsi nella riserva. Dapprima pescatori di salmoni e cacciatori, ora i circa 8000 yakima rimasti sono in maggior parte contadini e allevatori."}
{"id": "762074", "revid": "2081521", "url": "https://it.wikipedia.org/wiki?curid=762074", "title": "Dennis Kucinich", "text": "Dettagli familiari.\nIl padre di Kucinich era d'origine croata e faceva il camionista, mentre la madre, che aveva ascendenze irlandesi, era una casalinga; i due ebbero altri sei figli, tutti pi\u00f9 piccoli di Dennis. Laureatosi nell'universit\u00e0 della sua citt\u00e0 nel 1973, \u00e8 cattolico e ambientalista; il 21 agosto del 2005 ha sposato Elizabeth Harper, cittadina britannica, con la quale convive insieme alla sua unica figlia, Jackie, avuta dalle precedenti nozze.\nCarriera politica.\nPrimi passi.\nFin da giovanissimo Kucinich fece politica ad alto livello: nel 1969, a soli 23 anni, venne eletto membro della Camera dei rappresentanti dell'Ohio. Nel 1972 tent\u00f2 di candidarsi per la Camera dei Rappresentanti nazionale, ma venne sconfitto dal repubblicano William E. Minshall, Jr.\nQuando Minshall si ritir\u00f2 dalla politica nel 1974, per le elezioni suppletive susseguenti i vertici del Partito Democratico gli preferirono Ronald M. Mottl e questo caus\u00f2 un parziale allontanamento di Kucinich dal partito dell'asino: egli si candid\u00f2 lo stesso alle primarie ma si present\u00f2 come indipendente ed ottenne circa il 30% dei voti. Nel 1975 Kucinich divenne presidente della corte municipale di Cleveland, incarico che mantenne per due anni.\nSindaco.\nNel 1977 si tennero le elezioni comunali di Cleveland, che furono per la prima volta apartitiche (i candidati a sindaco non erano infatti supportati da nessun partito, almeno ufficialmente). Kucinich inizialmente appoggi\u00f2 il sindaco uscente, il repubblicano Ralph J. Perk, ma in seguito present\u00f2 la sua candidatura contro il democratico Ed Feighan. Uno scandalo riguardante la societ\u00e0 elettrica comunale mise fuori gioco Perk e la sfida fu soprattutto tra Kucinich e Feighan: dopo una battaglia all'ultimo voto quest'ultimo, pi\u00f9 pragmatico, fu sconfitto dal primo, pi\u00f9 progressista, per soli 3.000 voti circa (il risultato fu 93.047 a 90.074).\nKucinich entr\u00f2 nella storia per essere stato il pi\u00f9 giovane sindaco eletto a capo di una metropoli statunitense: quando vinse le consultazione, non aveva ancora compiuto 31 anni. La sua sindacatura, seppur brevissima, fu molto tumultuosa: abituato ad esprimere le sue idee con molta determinazione, non esit\u00f2 a contraddire non solo il consiglio comunale ma anche il governo nazionale nelle sue decisioni. Ad esempio, contro il parere popolare, nomin\u00f2 l'appena ventiquattrenne Joseph Tegreene direttore finanziario di Cleveland e la decisione suscit\u00f2 scandalo perch\u00e9 il giovane lavorava da soli otto mesi come agente di borsa.\nNel gennaio del 1978 una catastrofe naturale si abbatt\u00e9 su Cleveland: una raffica molto forte di vento e di neve colp\u00ec la citt\u00e0 tanto che il 26 gennaio essa raggiunse le 100 miglia all'ora. Kucinich dichiar\u00f2 lo stato d'allerta, tuttavia rifiut\u00f2 i 41 milioni di dollari che il governo aveva stanziato perch\u00e9 li giudicava eccessivi: afferm\u00f2 anzi che il progetto governativo di ricostruzione architettonica era troppo pomposo, ed a chi si lamentava rispondeva \"\"se volete potete sempre andare a Disneyland\".\nUna volta eletto sindaco Kucinich nomin\u00f2 capo della polizia locale l'ex sceriffo di San Francisco Richard Hongisto, scelta di cui successivamente si pent\u00ec. Hongisto divenne molto popolare in citt\u00e0 (ebbe il sostegno soprattutto degli immigrati est europei), ma il 23 marzo il neosindaco gli chiese di dimettersi in quanto egli era divenuto titolare di una banca: cos\u00ec, mentre Hongisto accus\u00f2 Kucinich di avere \"un'etica discutibile\"\" l'altro lo attacc\u00f2 per insubordinazione.\nIntervenendo in una trasmissione televisiva, Kucinich avvis\u00f2 la popolazione delle tensioni sorte e diede al neocapo della polizia un giorno di tempo per dimettersi: il sindaco ebbe quindi partita vinta, ma a costo di una pesante perdita di popolarit\u00e0. Nacque infatti un gruppo spontaneo di cittadini che raccolsero firme in modo tale da costringere il sindaco a dimettersi e tornare a nuove consultazioni: fino al 10 maggio, le firme raccolte furono solo 3.000 (ne servivano pi\u00f9 di 37.000 per raggiungere lo scopo), ma la situazione cambi\u00f2 dopo altri scontri tra Kucinich e le autorit\u00e0 locali. Il 10 aprile, la polizia rifiut\u00f2 di eseguire una perlustrazione da lui ordinata contro l'ondata di criminalit\u00e0 presente in citt\u00e0; il 10 luglio il consiglio comunale disapprov\u00f2 l'operato del sindaco per ci\u00f2 che concerne la politica economica.\nLe firme necessarie furono raggiunte il 1\u00ba luglio ed il 13 agosto si tennero le elezioni di \"conferma\" (o \"recall\"), una sorta di referendum sul suo operato che Kucinich vinse per soli 236 voti. Il 5 giugno del 1979, stressato da nuove polemiche, Kucinich si dimise dalla carica di sindaco e si ricandid\u00f2 nuovamente come primo cittadino di Cleveland, cercando in tal modo di avere un consiglio comunale composto quasi esclusivamente da suoi sostenitori.\nDurante la campagna elettorale Kucinich, che aveva un seguito non pi\u00f9 ampio, recuper\u00f2 terreno sul candidato repubblicano George Voinovich grazie alle sue doti oratorie ed ai suoi pesanti attacchi personali nei confronti del rivale. Tuttavia poco prima del voto la figlia di Voinovich venne investita ed uccisa a soli nove anni da un furgone e Kucinich non adott\u00f2 pi\u00f9 uno stile aggressivo: in un clima di commozione e di solidariet\u00e0 nei suoi confronti, Voinovich ricevette 94.541 consensi e fu eletto.\nGli anni Ottanta.\nImmediatamente dopo la sconfitta Kucinich non abbandon\u00f2 n\u00e9 la politica n\u00e9 la citt\u00e0 di Cleveland, continuando a criticare il sindaco Voinovich soprattutto per ci\u00f2 che riguarda l'economia (nel 1980 egli propose anche un referendum sul sistema di imposte previsto dal sindaco). Nel 1983 entr\u00f2 nuovamente nel consiglio comunale della citt\u00e0 insieme al fratello Gary Kucinich, anch'egli eletto.\nNel 1985 si mormor\u00f2 di una sua possibile nuova candidatura a sindaco, ma la scelta dei democratici ricadde proprio su suo fratello Gary, che venne tuttavia sconfitto dal primo cittadino uscente. Nel 1988 Dennis tent\u00f2 di candidarsi a Governatore dell'Ohio come indipendente, ma alla fine abbandon\u00f2 il progetto in quanto esso avrebbe sicuramente svantaggiato il candidato ufficiale dei democratici, Dick Celeste. Dal 1989 al 1994 Kucinich visse tranquillamente in Nuovo Messico, separandosi temporaneamente dalla politica attiva.\nL'approdo alla Camera.\nNel 1996 Kucinich si candid\u00f2 per la Camera dei Rappresentanti degli Stati Uniti in qualit\u00e0 di deputato dell'Ohio e venne eletto. In questa veste egli espresse le idee guida della sua linea politica: fu uno dei pochissimi democratici a votare contro l'USA PATRIOT Act ed a chiedere le dimissioni del collega di partito Bill Clinton a causa dello scandalo Lewinsky.\n\u00c8 uno dei politici pi\u00f9 a sinistra dell'intero parlamento statunitense: tra le altre cose, \u00e8 contrario alla pena di morte ed \u00e8 un convinto pacifista. Dal 1996 mantenne senza problemi il suo seggio alla Camera per un totale di otto mandati. Nel 2012 per\u00f2 la ridefinizione dei distretti congressuali lo port\u00f2 a competere per la rielezione nello stesso distretto della collega Marcy Kaptur, che lo sconfisse nelle primarie democratiche e vinse la rielezione. Kucinich dovette cos\u00ec abbandonare il Congresso dopo sedici anni di servizio.\nPresidenziali del 2004.\nKucinich present\u00f2 nel 2003 la sua candidatura alle elezioni primarie che avrebbero scelto il candidato dei democratici alle elezioni presidenziali del 2004. Il suo programma politico includeva l'uscita degli USA dal WTO e dal NAFTA, il ritiro dalle truppe in Iraq, la legalizzazione delle droghe leggere e dei PACS, l'adozione del protocollo di Kyoto. Ebbe di conseguenza un buon numerosi di sostenitori vip: tra essi gli attori Sean Penn, Matt Damon, Viggo Mortensen, Linda Blair e Danny Glover, l'informatico Richard Stallman, la musicista Ani DiFranco e gli attivisti Granny D, Arun Manilal Gandhi e Winona LaDuke.\nIl 19 gennaio del 2004 le primarie cominciarono in Iowa, dove ottenne il 15% dei consensi; fu poi la volta di New Hampshire (1%), Nuovo Messico (6%), Hawaii (31%), Maine (16%), Minnesota (17%) ed Ohio (solo il 9%). Dopo il clamoroso insuccesso nel suo stato, molti gli chiesero di ritirarsi dalle primarie, ma Kucinich persistette e nell'Oregon ottenne il 16% dei suffragi, tornando a risultati pi\u00f9 consoni. In totale, egli ottenne 40 delegati al congresso e 2 \"superdelegati\".\nPresidenziali del 2008.\nL'11 dicembre del 2006, durante una conferenza stampa nella sua citt\u00e0, Kucinich annunci\u00f2 di voler riprovare a candidarsi come Presidente degli Stati Uniti d'America e fu quindi presente alle successive primarie democratiche. Rispetto alla prima esperienza, tuttavia, egli dovette incassare il mancato appoggio di Granny D che era passata dalla parte di Mike Gravel.\nIl 6 novembre 2007 present\u00f2 al Congresso degli Stati Uniti una risoluzione (n.799, riproposizione di una precedente risoluzione n.333) per l'impeachment di Dick Cheney. I motivi di tale risoluzione erano relativi alla manipolazione delle informazioni dei servizi segreti per stabilire un legame tra Iraq e Al Qaida e giustificare in tal modo la successiva guerra. La mozione trov\u00f2 in seguito l'appoggio di altri ventisei deputati. La risoluzione fu assegnata ad una sottocommissione del congresso e non fu discussa prima della fine della legislatura. Il 24 gennaio 2008 annunci\u00f2 il ritiro dalla corsa alla Casa Bianca ed il non appoggio ad un altro candidato del partito. Nei vari voti delle primarie del Partito Democratico non raggiunse mai il 10%."}
{"id": "762075", "revid": "767487", "url": "https://it.wikipedia.org/wiki?curid=762075", "title": "Pat Thrall", "text": "\u00c8 noto per la collaborazione con Pat Travers, Glenn Hughes e gli Asia."}
{"id": "762076", "revid": "729019", "url": "https://it.wikipedia.org/wiki?curid=762076", "title": "Battaglia della Sava", "text": "La battaglia della Sava fu combattuta nel 388 tra l'imperatore romano Teodosio I e l'usurpatore Magno Massimo. Teodosio vinse la battaglia e Massimo fu catturato dopo essersi rinchiuso in Aquileia e giustiziato poco dopo.\nAntefatti.\nDopo la morte nel 375 dell'imperatore Valentiniano I, gli succedettero congiuntamente in Occidente i suoi figli, Graziano e Valentiniano II. Graziano, che aveva 17 anni al momento della sua ascesa al trono, inizi\u00f2 bene il suo governo, sottomettendo gli Alemanni in una dura campagna combattuta oltre il Reno nel 377 e reagendo con lungimiranza e prudenza alla morte di suo zio Valente nella battaglia di Adrianopoli (378), nominando proprio collega Teodosio I, un abile generale, per contenere l'irruzione gotica. Graziano, tuttavia, si alien\u00f2 presto i suoi sudditi occidentali con il suo favoritismo verso le sue guardie del corpo scite, e la sua trascuratezza degli affari pubblici, con il risultato che nel 383 le legioni britanniche si ribellarono, e proclamarono imperatore Magno Massimo. In breve tempo Massimo invase la Gallia e depose e uccise Graziano, incontrando poca o nessuna resistenza da parte dei sudditi scontenti di Graziano. Teodosio si trov\u00f2 quindi di fronte alla scelta tra l'ingratitudine verso il suo co-Augusto assassinato e una guerra civile che avrebbe potuto, data la minaccia barbara, portare l'impero alla distruzione finale. Scelse di accettare Massimo come imperatore in Occidente, con la sola condizione che al giovane Valentiniano II (rappresentato, a causa della sua estrema giovinezza, dalla madre Giustina) fosse permesso di governare come terzo Augusto indipendente in Italia; Massimo accett\u00f2, e la guerra fu per il momento evitata.\nQuattro anni pi\u00f9 tardi (387), dopo che Giustina si era alienata l'Italia con il suo arianesimo e i suoi conflitti religiosi con il popolare vescovo Ambrogio di Milano, Massimo vide l'opportunit\u00e0 di completare la sua usurpazione dell'Occidente conquistando l'Italia al sedicenne Valentiniano. Per realizzare questo pi\u00f9 facilmente, us\u00f2 la scusa di rafforzare la frontiera della Rezia contro i barbari per introdurre le sue truppe in Italia attraverso le Alpi, dopodich\u00e9, con i passi sicuri alle spalle, si mise a marciare a tradimento su Milano, la capitale di Valentiniano. Giustina e suo figlio scamparono solo con una fuga affannosa verso Aquileia, da cui proseguirono in barca verso Tessalonica, affidandosi alla magnanimit\u00e0 di Teodosio; nel frattempo l'Italia soccombeva a Massimo.\nBattaglia.\nTeodosio part\u00ec subito da Costantinopoli per salutare i fuggitivi imperiali a Tessalonica. Secondo Gibbon, Teodosio esit\u00f2 per qualche tempo se rischiare una guerra contro l'usurpatore con i suoi formidabili ausiliari germanici, ma alla fine fu spinto dal suo amore per la sorella di Valentiniano, Galla, ad abbracciare la causa della famiglia caduta. Giustina acconsent\u00ec fin troppo volentieri al matrimonio di Teodosio con sua figlia, e dopo una frettolosa cerimonia, Teodosio si mise a iniziare la guerra contro Massimo.\nQuest'ultimo, nel frattempo, dopo aver assediato Emona ai confini dell'Italia e dell'Illyricum, era avanzato per occupare Siscia, pensando di respingere Teodosio sul fiume Sava. Durante i suoi anni come imperatore d'Occidente aveva accumulato una potente forza di mercenari germani, oltre alla quale aveva a disposizione l'intera forza della Gallia, della Britannia e della Spagna. Teodosio I, invece, possedeva la superiorit\u00e0 della potenza navale, l'alleanza di circa 40.000 \"foederati\" goti (da poco stabilitisi in Tracia e in Asia Minore alla fine della guerra gotica), e un forte corpo di Unni e Alani come ausiliari.\nQuale che fosse la parte che possedeva il vantaggio numerico, era decisiva la superiorit\u00e0 in materia di generali. Mentre Massimo indugiava in apprensione, Teodosio, diffondendo voci di un'imminente invasione dell'Italia dal mare, avanz\u00f2 audacemente attraverso l'Illirico con il suo esercito principale, inviando contemporaneamente il suo luogotenente franco Arbogaste pi\u00f9 a nord attraverso la Rezia lungo il Danubio nella Gallia.\nL'intera campagna, culminata nella battaglia del Sava vicino a Siscia, si concluse entro due mesi. Il giorno stesso in cui Teodosio raggiunse il Sava, forz\u00f2 il passaggio contro le forze superiori di Massimo sulla riva opposta. Il giorno seguente, il luogotenente (e fratello) di Massimo, Marcellino, lanci\u00f2 un contrattacco per respingere Teodosio nel fiume, e i combattimenti durarono tutto il giorno. Alla fine l'esercito di Massimo fu sbaragliato, ed egli fugg\u00ec ad Aquileia, un'importante fortezza ad ovest delle Alpi Giulie, dove si rifugi\u00f2.\nTeodosio lo insegu\u00ec e assedi\u00f2 Aquileia. La guarnigione si arrese presto, consegnando Massimo in catene alla scure della giustizia di Teodosio. La morte di Massimo (28 agosto), e di suo figlio Vittore (catturato e giustiziato da Arbogaste), port\u00f2 la guerra civile ad una rapida conclusione."}
{"id": "762078", "revid": "124268885", "url": "https://it.wikipedia.org/wiki?curid=762078", "title": "Bulbo (encefalo)", "text": "Con il nome di bulbo, definito anche midollo allungato, oblongata o mielencefalo, viene indicata la porzione inferiore del tronco encefalico, il quale \u00e8 inoltre composto dal ponte e dal mesencefalo. Deriva dalla met\u00e0 caudale (denominata mielencefalo) del romboencefalo\nAnatomia.\nStruttura esterna.\nIl bulbo \u00e8 una struttura allungata, di circa 3 cm per 2 cm di larghezza, che ha come limite superiore il solco bulbo-pontino, che lo separa dal ponte, e come limite inferiore il primo neuromero cervicale. \u00c8 situato nella fossa cranica posteriore, con la superficie ventrale a ridosso del clivo dell'osso occipitale, posteriormente \u00e8 in rapporto con il cervelletto tramite i peduncoli cerebellari. La fessura mediana anteriore e il solco mediano posteriore del midollo spinale continuano superiormente rispettivamente sulla faccia ventrale e su quella dorsale del bulbo. La fessura mediana anteriore \u00e8 interrotta inferiormente dalla decussazione delle piramidi e superiormente dal foro cieco (del Vicq d'Azyr).\nLateralmente alla decussazione delle piramidi decorrono due prominenze, le piramidi, che contengono il fascio corticospinale, esse si assottigliano mano a mano che procedono distalmente verso il midollo spinale. Presso il solco antero-laterale, sulla superficie laterale del bulbo originano delle radicole nervose che si uniscono a formare il nervo ipoglosso (XII), mentre dal solco postero-laterale emergono in successione il nervo accessorio (XI), il nervo vago (X) e il nervo glossofaringeo (IX). Lateralmente a ciascuna piramide e posteriormente al solco antero-laterale, una formazione ovalare, l'oliva, contiene il nucleo olivare inferiore. Presso il solco bulbo-pontino emerge il nervo abducente (VI).\nSulla faccia posteriore il solco postero-laterale posteriore delimita il cordone posteriore della sostanza bianca che contiene il fascicolo cuneato (di Burdach), pi\u00f9 laterale, e il fascicolo gracile (di Goll), pi\u00f9 mediale, divisi dal solco intermedio posteriore. Il solco mediano posteriore divide una colonna dorsale dalla controlaterale. Sulla faccia posteriore del bulbo e inferiormente al quarto ventricolo, le colonne dorsali terminano con due prominenze allungate, i tubercoli gracile e cuneato che contengono rispettivamente i nuclei gracile e cuneato. Tra l'estremit\u00e0 inferiore del quarto ventricolo e le radici dei nervi glossofaringeo e vago vi \u00e8 un rilievo arrotondato, il peduncolo cerebellare inferiore, che si unisce al controlaterale per entrare nel cervelletto.\nStruttura interna.\nPer semplicit\u00e0 di descrizione si immagina di sezionare il bulbo a tre livelli, uno inferiore poco sopra la confluenza nel midollo spinale, uno all'incirca a circa met\u00e0 della sua lunghezza e uno a livello della giunzione bulbo-pontina.\nPorzione inferiore.\nIn sezione la forma della porzione inferiore del bulbo, ovalare o tondeggiante, non differisce molto da quella della porzione cervicale del midollo spinale, seppure vi siano delle differenze nella struttura interna. Il cordone anteriore della sostanza bianca a questo livello \u00e8 costituita principalmente dalle piramidi, che ospitano i fasci corticospinali, con fibre discendenti dirette al midollo spinale, subito posteriormente queste stesse fibre decussano nella decussazione delle piramidi. Le due piramidi restano separate dalla fessura mediana anteriore. Posteriormente alla decussazione delle piramidi si trova il fascicolo longitudinale mediale, attraverso cui decorre il fascio interstiziospinale.\nIl cordone laterale di sostanza bianca \u00e8 costituito anteriormente, presso il margine laterale, dal fascio spinocerebellare anteriore, mentre un po' pi\u00f9 mediale ma pi\u00f9 esteso dal fascio spinotalamico che decorre insieme al fascio spinoreticolare laterale. Medialmente al fascio spinotalamico e al fascio spinoreticolare si trova il nucleo ambiguo. Posteriormente al fascio spinocerebellare anteriore e sempre sul margine postero-laterale decorre il fascio spinocerebellare posteriore. Medialmente a questo si trova il tratto spinale del nervo trigemino e medialmente al tratto si trova il nucleo spinale del nervo trigemino (V). La colonna anteriore di sostanza grigia \u00e8 spostata dalle piramidi in una posizione pi\u00f9 posteriore rispetto al midollo spinale. Qui risiedono medialmente il nucleo del nervo ipoglosso, pi\u00f9 lateralmente il nucleo motore dorsale del vago e ancor pi\u00f9 lateralmente il tratto solitario con il nucleo del tratto solitario. All'interno della colonna grigia anteriore, nel mezzo, decorre il canale ependimale.\nTra la colonna grigia anteriore e il cordone laterale \u00e8 interposta la formazione reticolare bulbare. Il cordone posteriore della sostanza bianca, cio\u00e8 le colonne dorsali, hanno un aspetto simile a quello del midollo spinale, medialmente si trova il fascicolo gracile e lateralmente il fascicolo cuneato, ma insieme a essi si distinguono i nuclei gracile e cuneato dove le fibre ascendenti delle colonne dorsali sinaptano. Tali nuclei possono essere in continuit\u00e0 con la colonna grigia anteriore. A partire dai nuclei gracile e cuneato una serie di fibre, le fibre arcuate interne, circonda la colonna grigia centrale e si portano anteriormente iniziando a costituire il lemnisco mediale che per\u00f2 a questo livello non \u00e8 ben visibile.\nPorzione media.\nIn sezione la forma della porzione media del bulbo ricorda quella di una farfalla a causa della comparsa posteriormente della cavit\u00e0 nota come quarto ventricolo e per l'approfondirsi dei solchi antero-laterali a causa della comparsa dell'oliva. Il cordone anteriore della sostanza bianca \u00e8 ancora una volta costituito quasi esclusivamente dalle piramidi che contengono il fascio corticospinale che decussa a livello del bulbo inferiore. Anteriormente a esse si possono distinguere i piccoli nuclei arcuati e le fibre arciformi esterne. Posteriormente a esse vi \u00e8 il lemnisco mediale, originatosi dalle fibre arciformi interne, assoni di neuroni del nucleo cuneato e del nucleo gracile. Lateralmente al lemnisco mediale vi \u00e8 il nucleo olivare accessorio mediale, dalla forma ondulata. Posteriormente al lemnisco mediale decorre il fascicolo longitudinale mediale e posteriormente a questo il fascio tettospinale.\nI nuclei dei nervi cranici sono spostati posteriormente dal lemnisco mediale e si dispongono anteriormente al margine del quarto ventricolo che costituisce la caratteristica pi\u00f9 posteriore di questo livello del bulbo ed \u00e8 triangolare in sezione, con la base posteriore e l'apice anteriore. Sulla parete posteriore del quarto ventricolo vi sono i plessi corioidei. Sul margine anteriore del quarto ventricolo, in direzione mediolaterale si trovano il nucleo del nervo ipoglosso, che invia le sue fibre antero-lateralmente, separando le piramidi dall'oliva, il nucleo motore dorsale del vago, che a sua volta invia le sue fibre antero-lateralmente separando l'oliva dal tratto spinale e dal nucleo del trigemino, e infine, il pi\u00f9 laterale, \u00e8 il nucleo del tratto solitario con il tratto solitario stesso.\nTra le radicole dei nervi ipoglosso e vago compare il nucleo olivare inferiore, dalla forma convoluta, con l'ilo rivolto postero-medialmente, supero-medialmente a esso compare anche il nucleo olivare accessorio superiore mentre superiormente permangono il nucleo ambiguo e pi\u00f9 lateralmente il fascio spinotalamico e il fascio spinoreticolare. Superiormente alle fibre in uscita dal bulbo del nervo vago si trova il tratto spinale del nervo trigemino con il suo nucleo, lateralmente a esso il peduncolo cerebellare inferiore e superiormente il nucleo cuneato (mediale) e il nucleo cuneato accessorio (laterale). Dal nucleo cuneato accessorio hanno origine le fibre ascendenti che costituiscono il fascio cuneocerebellare che si portano all'interno del peduncolo cerebellare inferiore.\nPorzione superiore.\nLa porzione superiore del bulbo in sezione ha una forma a farfalla ancora pi\u00f9 accentuata rispetto alla porzione media, dal momento che il quarto ventricolo si allarga, estendendo quindi la porzione posteriore (che si sposta lateralmente da ambo le parti) che risulta doppiamente larga rispetto alla anteriore. La parte anteriore a questo livello \u00e8 formata al centro dalle piramidi che contengono il fascio corticospinale e tutt'attorno alle piramidi numerosi nuclei arcuati, dei nuclei pontini ectopici. Postero-lateralmente alle piramidi si trova il nucleo olivare inferiore dell'oliva e lateralmente a questo decorre il fascio spinotalamico insieme al fascio spinoreticolare. Posteriormente alle piramidi vi sono i nuclei del rafe fiancheggiati da ambo le parti dal lemnisco mediale anteriormente e dal fascicolo longitudinale mediale posteriormente. Posteriormente al nucleo olivare inferiore vi \u00e8 il fascio tegmentale centrale.\nPostero-lateralmente a questo il tratto spinale del trigemino e il nucleo spinale del trigemino. Lateralmente al tratto spinale del trigemino compare il nucleo cocleare anteriore, che riceve fibre dal nervo statoacustico (VIII). A questo livello esce anche il nervo glossofaringeo (IX), anteriormente allo statoacustico. Posteriormente al nucleo cocleare anteriore, tondeggiante, vi \u00e8 l'arcuato nucleo cocleare dorsale, che segue il margine postero-laterale del bulbo; tra i due \u00e8 compreso il peduncolo cerebellare inferiore. La formazione reticolare riempie gli spazi centrali del bulbo, appena lateralmente al fascicolo longitudinale mediale, ai nuclei del rafe e al lemnisco mediale. Anteriormente alla parete anteriore del quarto ventricolo compaiono, in direzione medio-laterale, il nucleo vestibolare laterale (di Deiters) e il nucleo vestibolare inferiore. Il nucleo vestibolare laterale \u00e8 l'origine del tratto vestibolo spinale laterale.\nFisiologia.\nDal bulbo passano le informazioni inerenti al gusto, al tatto e principalmente all'udito.\nVi hanno sede i centri bulbari della respirazione, bersaglio di svariate sostanze quali l'eroina e numerosi farmaci come gli antidepressivi, i sonniferi e i tranquillanti che inibiscono i centri respiratori. Presenta al suo interno anche il centro vasomotore responsabile principale del controllo del tono muscolare dei vasi, della frequenza cardiaca, del volume-sistole e quindi della pressione sanguigna.\nIl midollo allungato, assieme al ponte di Varolio controlla il pH del sangue. Nel caso in cui questo dovesse diventare troppo basso (a causa dell'eccessiva formazione di acido carbonico, dovuta al legame tra anidride carbonica e acqua) queste due regioni del cervello inviano uno stimolo di contrazione ai muscoli intercostali e al diaframma."}
{"id": "762087", "revid": "254059", "url": "https://it.wikipedia.org/wiki?curid=762087", "title": "Malatesta da Verucchio", "text": "Biografia.\nFaceva parte del ramo da Verucchio della sua famiglia. Era figlio di Malatesta di Pennabilli, podest\u00e0 di Pennabilli dal 1239 al 1249, e di Adelasia.\nLa fase ghibellina.\nMalatesta sfrutt\u00f2 abilmente le relazioni matrimoniali per rafforzare il suo potere. Spos\u00f2 Concordia dei Pandolfini, figlia del vicario imperiale. Oltre a garantirgli un ruolo di rilievo all'interno della fazione ghibellina, nel 1239 divenne podest\u00e0 ghibellino di Rimini, il matrimonio gli ha portato in dote diversi possedimenti nella Romagna meridionale.\nLa fase guelfa.\nNel 1248, dopo la sconfitta di Federico II a Parma cambi\u00f2 campo, aderendo al partito guelfo. Da allora fu il pi\u00f9 significativo esponente guelfo della Romagna. Per rafforzare le nuove alleanze, approfittando della morte della prima moglie Concordia, all'incirca nel 1263, contrasse un nuovo matrimonio con Margherita Paltenieri, nipote del legato apostolico delle Marche. \nL'antagonismo con i Montefeltro gli permise di stringere alleanze con altre famiglie guelfe in lotta con Guido da Montefeltro, capo dei ghibellini romagnoli, come i da Polenta. Anche in questo caso l'alleanza politica fu rafforzata con un matrimonio: in questo caso quello del primogenito Giovanni, detto Gianciotto e Francesca da Polenta.\nPer la fama acquisita nella lotta contro i ghibellini fu chiamato dalla famiglia guelfa bolognese dei Geremei per sostenere la lotta contro la fazione ghibellina rivale dei Lambertazzi e nel 1275 ricopr\u00ec la carica di capitano del popolo a Bologna. Successivamente fu designato da Carlo I d'Angi\u00f2 come vicario pontificio a Firenze.\nNel 1295 si proclam\u00f2 signore di Rimini, decretando l'espulsione di tutte le famiglie ghibelline rivali.\nMalatesta per queste vicende \u00e8 citato da Dante come il \"Mastin vecchio\" (Inf. XXVII vv. 46-48), assieme al figlio Malatestino I, il \"Mastin nuovo\". Il Sommo Poeta ricorda che i due fecero imprigionare e uccidere nel 1295, Montagna di Parcitadi, capo della fazione ghibellina riminese.\nLo stesso Malatestino I fu ritenuto dall'Alighieri responsabile dell'omicidio dei due \"migliori\" di Fano (Inf. XVIII, vv. 76-84).\nMa l'episodio pi\u00f9 famoso che lo lega alla Divina Commedia \u00e8 in realt\u00e0 quello di Paolo e Francesca che riguarda la relazione tra il figlio Paolo e la cognata Francesca da Polenta, entrambi assassinati dal marito di lei Gianciotto, fratello di Paolo.\nMor\u00ec centenario nel 1312 dopo aver dettato minuziose disposizioni testamentarie. Sigismondo far\u00e0 raccogliere i suoi resti, unitamente a quelli degli altri avi, nell\"'Arca degli Antenati e dei Discendenti\", opera di Agostino di Duccio, nella chiesa riminese di San Francesco, ovvero il Tempio Malatestiano.\nDiscendenza.\nEbbe una prospera discendenza da due matrimoni. L'ipotesi di una terza moglie \u00e8 stata negata da tutti gli storici malatestiani, a partire dal Massera, errore derivante da una traduzione sbagliata di un documento in latino: fu una casa, non una consorte, che Malatesta acquis\u00ec, nel 1230, da Guglielmo di Arrighetto. Secondo il Litta, invece, essa fu la figlia di tal Guglielmo di Enrichetto.\nL'identit\u00e0 della madre di Rengarda \u00e8 comunque incerta e sarebbe la primogenita di Concordia. In alcuni alberi genealogici dei Malatesta Rengarda non viene neppure menzionata.\nDalla prima moglie, Concordia dei Pandolfini di Vicenza, (1248), ebbe cinque figli:\nDalla seconda consorte, Margherita Paltenieri di Monselice, (1266), nacquero tre eredi:"}
{"id": "762089", "revid": "125108952", "url": "https://it.wikipedia.org/wiki?curid=762089", "title": "Jerry Orbach", "text": "La sua carriera inizi\u00f2 sui palcoscenici di New York, sia Broadway che off-Broadway, dove interpret\u00f2 ruoli come El Gallo in \"The Fantasticks\" (1960), Billy Flynn in \"Chicago\" (1975-1977) e Julian Marsh in \"42nd Street\" (1980-1985). Candidato per tre Tony Award, lo vinse nel 1969 per la sua interpretazione di Chuck Baxter in \"Promises, Promises\" (1968-1972).\nSuccessivamente interpret\u00f2 ruoli secondari in film come \"Il principe della citt\u00e0\" (1981), \"Dirty Dancing - Balli proibiti\" (1987), \"Crimini e misfatti\" (1989) e nel 1991 prest\u00f2 la sua voce al personaggio Lumi\u00e8re nel classico Disney \"La bella e la bestia\". Partecip\u00f2 in qualit\u00e0 di guest star a svariate serie televisive come \"La signora in giallo\" (tra il 1985 e il 1991), dove interpretava il detective privato Harry McGraw. Il personaggio ottenne una propria serie intitolata \"Provaci ancora, Harry\", andata in onda per una stagione tra il 1987 e il 1988. Divenne famoso in tutto il mondo per il ruolo del detective della polizia di New York Lennie Briscoe nella serie televisiva \"Law &amp; Order - I due volti della giustizia\", che interpret\u00f2 per dodici stagioni, dal 1992 al 2004.\nBiografia.\nFiglio unico di Leon Orbach, ebreo originario della Germania, e Emily Oxley, originaria della Pennsylvania, dopo aver studiato presso l'Actor's Studio debutt\u00f2 con alcuni spettacoli a Broadway, per passare negli anni ottanta al cinema: dopo una partecipazione a \"Il principe della citt\u00e0\" (1981) di Sidney Lumet, nel 1987 interpret\u00f2 il padre di Baby in \"Dirty Dancing - Balli proibiti\". Nel 1989 ottenne una parte secondaria ma di grande spessore in \"Crimini e misfatti\" di Woody Allen.\nAffianc\u00f2 Angela Lansbury nella serie televisiva \"La signora in giallo\" nei panni dell'investigatore privato Harry McGraw, dalla quale nacque uno spin-off, sempre con Orbach protagonista, dal titolo \"Provaci ancora, Harry\" e sempre assieme alla Lansbury, doppi\u00f2 il film Disney \"La bella e la bestia\" (1991), nel ruolo del candelabro antropomorfo Lumi\u00e8re. Per le sue doti canore, prese parte a numerosi musical: nel 1976 interpret\u00f2 \"Chicago\", e fu pi\u00f9 volte candidato come migliore attore ai Tony Award, vincendolo nel 1969.\nIl ruolo che lo rese celebre \u00e8 quello del detective Lennie Briscoe, nella popolare serie \"Law &amp; Order - I due volti della giustizia\", che interpret\u00f2 per undici stagioni, tra il 1992 al 2004, ruolo che riprese nel film televisivo \"Omicidio a Manhattan\" (1998) e successivamente in qualit\u00e0 di guest-star, negli spin-off \"Law &amp; Order - Unit\u00e0 vittime speciali\" e \"\". Dopo aver lasciato \"I due volti della giustizia\" nel 2004, accett\u00f2 di riprendere il ruolo in \"Law &amp; Order - Il verdetto\", ma dopo soli due episodi girati, fu costretto a lasciare la serie a causa dell'aggravarsi della sua malattia. Il detective Briscoe \u00e8 il personaggio pi\u00f9 amato tra i polizieschi di sempre ed uno tra i pi\u00f9 longevi e nella classifica redatta da TV Guide, Briscoe, si trova al quindicesimo posto nella classifica dei venticinque migliori detective della storia della televisione. Il personaggio \u00e8 anche amato per il suo sarcasmo e la sua ironia: ogni puntata si apre con un'intro durante la quale, grazie al suo humour nero, sdrammatizza anche le situazioni pi\u00f9 crude.\nVita privata.\nSi spos\u00f2 due volte: la prima dal 1958 al 1975 con Marta Curro, da cui ebbe due figli, Anthony e Chris (1968; attore). Nel 1979 spos\u00f2 in seconde nozze l'attrice e ballerina Elaine Cancilla. Chris ha interpretato Ken Briscoe, il nipote di Lennie in diversi episodi di \"Law &amp; Order - Unit\u00e0 vittime speciali\".\nOrbach scrisse svariate poesie d'amore per la seconda moglie Elaine, che furono pubblicate nel libro \"Remember How I Love You: Love Letters from an Extraordinary Marriage\" (Touchstone, 2009). Una biografia basata sulle sue memorie e di Elaine, intitolata \"Jerry Orbach, Prince of the City: His Way from the Fantasticks to Law &amp; Order\" scritta da John Anthony Gilvey, venne pubblicata postuma, il 1\u00ba maggio 2011.\nMalattia e morte.\nNel gennaio 1994 gli fu diagnosticato un tumore alla prostata, ma non venne reso pubblico fino a poche settimane prima della sua morte. Inizialmente si sottopose a radioterapia, ma nel dicembre 1994 il cancro era tornato e metastatizzato. A quel punto, pass\u00f2 alla terapia ormonale, a cui si sottopose per il decennio successivo. Dopo il suo addio a \"Law &amp; Order\", al termine della stagione 2003-2004, fu sottoposto a chemioterapia. Al termine del trattamento, firm\u00f2 per tornare nei panni del detective Lennie Briscoe, nello spin-off, \"Law &amp; Order - Il verdetto\", serie in cui avrebbe avuto un carico di lavoro minore, ma dopo aver girato i primi due episodi, le sue condizioni si aggravarono e dovette lasciare il set. Orbach mor\u00ec il 28 dicembre 2004, al Memorial Sloan-Kettering Cancer Center di New York all'et\u00e0 di 69 anni e fu sepolto nel Trinity Church Cemetery di Manhattan. Il giorno successivo, tutti i teatri di Broadway spensero le luci per un minuto, in sua memoria.\nPer sua espressa volont\u00e0, le sue cornee furono donate a due persone che necessitavano di trapianto. Successivamente, la sua immagine fu utilizzata per una campagna per la donazione degli occhi.\nDediche e omaggi.\nIl 18 settembre 2007, una parte della cinquantatreesima strada di New York, nei pressi dell'ottava avenue, fu ribattezzata \"Jerry Orbach Way\" in suo onore. Nello stesso anno, gli fu dedicato uno dei teatri del Snapple Theatre Center presente sulla cinquantesima strada a Broadway.\nIl creatore e produttore esecutivo di tutte le serie di \"Law &amp; Order\", Dick Wolf, all'annuncio della sua morte dichiar\u00f2:\nNel 2010, dopo la chiusura di \"Law &amp; Order - I due volti della giustizia\", il produttore esecutivo Ren\u00e9 Balcer dichiar\u00f2 al Wall Street Journal: \nBen Brantley e Richard Servero, giornalisti del New York Times, dopo aver analizzato la carriera di Orbach scrissero:\nLo scrittore Kurt Vonnegut, grande fan di Orbach, durante un'intervista radiofonica australiana nel 2005, disse:\nDoppiatori italiani.\nNelle versioni in italiano dei suoi lavori, Jerry Orbach \u00e8 stato doppiato da:\nNei prodotti nei quali ha partecipato come doppiatore, \u00e8 stato sostituito da:"}
{"id": "762092", "revid": "339392", "url": "https://it.wikipedia.org/wiki?curid=762092", "title": "Mazarino", "text": ""}
{"id": "762096", "revid": "767487", "url": "https://it.wikipedia.org/wiki?curid=762096", "title": "Automatic Man", "text": "Automatic Man \u00e8 stato un gruppo musicale rock progressivo statunitense influenzato dal funky e da Carlos Santana.\nStoria.\nIl gruppo venne formato alla fine del 1975 dal chitarrista Pat Thrall, il batterista Michael Shrieve, il tastierista Todd Cochrane (noto anche come Bayete) ed il bassista Doni Harvey. Nonostante un promettente album omonimo realizzato nel 1976 con la produzione di Keith Harwood (e l'ausilio del gruppo stesso), la formazione non si dimostr\u00f2 coesa e si sciolse nel 1978 dopo avere inciso un secondo disco, \"Visitor\"."}
{"id": "762099", "revid": "287204", "url": "https://it.wikipedia.org/wiki?curid=762099", "title": "Gassendi", "text": ""}
{"id": "762107", "revid": "9", "url": "https://it.wikipedia.org/wiki?curid=762107", "title": "Analfabeta", "text": ""}
