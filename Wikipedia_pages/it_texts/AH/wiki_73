{"id": "734809", "revid": "1444886", "url": "https://it.wikipedia.org/wiki?curid=734809", "title": "Riserva naturale statale Torre Guaceto", "text": "La Riserva naturale statale Torre Guaceto \u00e8 un'area naturale protetta situata sulla costa adriatica dell'alto Salento, a pochi chilometri dai centri di Carovigno e San Vito dei Normanni e 17 km a nord di Brindisi.\nI litorali carovignesi della riserva, le spiagge di Torre Guaceto e Punta Penna Grossa, sono state premiate con l'insigne della Bandiera Blu negli anni 2007, e dal 2016 al 2020.\nStoria.\nLe prime azioni a tutela di \"Torre Guaceto\" risalgono al 1970 quando la marchesa Luisa Romanazzi Carducci dalla sua entrata nel direttivo nazionale del WWF Italia, fece s\u00ec che l'associazione prendesse a cuore questo territorio.\nSventati negli anni successivi ipotesi di realizzazione di una centrale nucleare e di una lottizzazione a fini turistici, il 18 maggio 1981 il Ministero delle politiche agricole alimentari e forestali, visto il decreto del presidente della Repubblica del 13 marzo 1976 recepente la convenzione internazionale di Ramsar del 2 febbraio 1975, dichiara Torre Guaceto zona umida di interesse internazionale.\nNel 1987 il WWF Italia, su incarico del Ministero della marina mercantile, realizza il piano di fattibilit\u00e0 per l'istituzione di una riserva marina a Torre Guaceto che diventa realt\u00e0 il 4 dicembre 1991 con decreto ministeriale dello stesso ministero. L'area marina protetta \u00e8 affidata alla capitaneria di porto di Brindisi.\nNell'ambito del programma comunitario \u201c\"Natura 2000\"\u201d e del relativo programma italiano \u201c\"Bioitaly\"\u201d, la Regione Puglia ai sensi della Dir. 92/43 CEE \u201c\"Habitat\"\u201d propone Torre Guaceto come Sito di Importanza Comunitaria (pSIC) denominandolo Torre Guaceto Macchia San Giovanni (sigla IT9140005). Sempre la Regione Puglia individua la zona umida di Torre Guaceto come zona di protezione speciale (ZPS) (sigla IT9140008) ai sensi della Dir. 79/409 CEE \u201c\"Uccelli\"\u201d.\nPer quanto sopra detto il Ministero dell'Ambiente con decreto ministeriale del 4 febbraio 2000 istituisce la riserva naturale dello Stato di Torre Guaceto. Il decreto istitutivo individua all'art. 4 l'organismo di gestione in un consorzio misto fra l'Amministrazione Comunale di Brindisi, l'Amministrazione Comunale di Carovigno e l'associazione protezionistica senza fini di lucro [WWF Italia. Sempre nello stesso articolo il decreto individua nello stesso consorzio l'organismo di gestione della riserva naturale marina di Torre Guaceto.\nIl soggetto gestore.\nIl Consorzio di Gestione \u00e8 stato costituito, dai Comuni di Brindisi e Carovigno e dall'Associazione Italiana per il WWF for Nature Onlus, nel dicembre 2000 con la finalit\u00e0 di gestire l'area protetta, sia terrestre sia marina denominata \u201cTorre Guaceto\u201d, istituita con Decreto del Ministero dell'Ambiente e della Tutela del Territorio (G.U. n. 124 del 30/05/2000) e delle aree limitrofe ad esse connesse. L'art. 4 di tale decreto afferma che all'organismo individuato dall'atto della sua costituzione \u00e8 attribuita, altres\u00ec, la gestione della riserva naturale marina Torre Guaceto.\nPersegue le finalit\u00e0 espresse nell'art. 2 del suddetto decreto e in particolare:\nIntende, inoltre, perseguire la promozione e l'organizzazione della formazione professionale allo scopo di favorire l'incremento occupazionale locale.\nSono organi del Consorzio di Gestione:\nTerritorio.\nLa Riserva Naturale dello Stato di Torre Guaceto si estende per circa 1.200 ettari presentando un fronte marino che si sviluppa per 8.000\u00a0m L'area \u00e8 configurata come un rettangolo pi\u00f9 o meno regolare, con una profondit\u00e0 media di 3.000 metri, attraversata e divisa dalla strada statale 379.\nI sistemi che si sviluppano a monte e a valle della strada statale sono profondamente diversi. A monte permane un sistema agricolo tipico della zona, posto in continuit\u00e0 con la copertura vegetale esterna alla Riserva.\nA monte, infatti, permane un sistema agricolo tipico della zona altosalentina, posto in grande continuit\u00e0 con la copertura vegetale esterna alla riserva. Grandi oliveti secolari attentamente mantenuti divisione degli appezzamenti e limitazione delle strade realizzate con muretti a secco di pietra locale ed ancora negli oliveti, terreni rossi, non coperti da vegetazione e non interessate da altre culture.\nLa bonifica dei terreni (risalente al 1931) ne ha determinato la regolarizzazione dei confini e della struttura viaria di servizio, la divisione in piccole propriet\u00e0, la realizzazione di modesti edifici colonici annessi (attualmente se ne contano circa centocinquanta). L'immagine dell'area a monte della superstrada \u00e8 dunque quella di un ambito agricolo di bonifica, caratterizzato dalla presenza diffusa di oliveti, seminativi ed ortaggi e perlopi\u00f9 privo di ambiti naturalisticamente qualificati, se non per piccoli appezzamenti marginali.\nNell'area posta a valle della superstrada i terreni hanno una connotazione pi\u00f9 naturale. Qui sono riconoscibili due tratti principali.\nIn primo luogo, nella parte prossima al mare e per circa met\u00e0 della lunghezza della costa protetta della riserva vi \u00e8 un apparato dunale imponente, concluso verso terra da una fitta macchia mediterranea.\nUna significativa variet\u00e0 di ambiti diversificati si succedono in questo tratto costiero per alcune centinaia di metri verso l'entroterra. Al suo interno vi sono piccole zone umide che si formano durante e dopo le piogge e che scompaiono nei periodi pi\u00f9 caldi, ed alcune risorgive di acqua dolce anch'esse stagionali.\nLa successione spaziale spiaggia, duna, macchia mediterranea si conclude con aree agricole (prevalentemente orticole) ed alcuni rimboschimenti di non grande qualit\u00e0.\nIl secondo tratto costiero, che si sviluppa verso sud, non presenta n\u00e9 dune n\u00e9 spiaggia. Si caratterizza come una costa bassa e rocciosa, con piccole spiaggette ed una vegetazione che si spinge fin sulla linea di costa.\nLa zona che si sviluppa alle spalle del promontorio della Torre di Guaceto \u00e8 stata interessata, in passato, da una bonifica dei terreni di cui rimane traccia nei segni lasciati dai canali. Tale bonifica serv\u00ec a far defluire le acque che si accumulavano in questa zona a causa della ridotta acclivit\u00e0 del terreno e all'affioramento della falda di acqua dolce. Ciononostante, una parte dell'area \u00e8 sempre rimasta umida.\nUna volta abbandonato l'uso agricolo dei terreni bonificati, le acque hanno nuovamente allagato interi settori, creando specchi d'acqua permanenti.\nSuccessivamente la crescita dei canneti ha chiuso parzialmente le superfici libere delle acque. Il sistema che n'\u00e8 scaturito riviste un grande interesse da punto di vista ambientale, essendo luogo di passo di numerose specie di avifauna e, inoltre, essendo caratterizzato dalla presenza costante di uccelli, anfibi ed insetti connessi ai sistemi umidi.\nLa parte di territorio posto a valle del tracciato della superstrada \u00e8 caratterizzata da una bassa densit\u00e0 insediativa: sulla costa si trovano gli edifici di Punta Penna Grossa e di Torre di Guaceto, mentre nell'immediato entroterra l'edificato \u00e8 costituito dalla casa del guardiano e, oltre la macchia da alcune case coloniche.\nOltre ci\u00f2, sono presenti i ruderi delle strutture di un campeggio risalente agli anni ottanta attrezzatura da sempre inutilizzata e che, abbandonata definitivamente all'azione distruttiva del tempo e degli agenti atmosferici, \u00e8 attualmente oggetto di atti di vandalismo che ne minano il gi\u00e0 precario stato di conservazione.\nFlora.\nLa flora attualmente nota per la riserva si compone di 670 taxa specifici e subspecifici, corrispondenti al 50,0% del numero totale relativo alla flora del Salento e al 29,3% di quello relativo alla flora della Puglia . Tra gli habitat prioritari in base alla Direttiva Habitat 92/43/CEE:\nFauna.\nIn quest'ambiente trovano rifugio animali diversi per caratteristiche e abitudini. Sicuramente i pi\u00f9 schivi e difficili da vedere sono i mammiferi notturni come il tasso, la donnola o la faina, che generalmente di giorno sono al sicuro nelle loro tane scavate nel terreno, ben nascoste e mimetizzate nella vegetazione.\nDurante i periodi pi\u00f9 caldi dell'anno \u00e8 facile scorgere ai bordi dei sentieri innocui serpenti come il colubro leopardino cos\u00ec chiamato per la spettacolare livrea a macchie brune o il cervone che pu\u00f2 raggiungere notevoli dimensioni, mentre le acque, ricche di vegetazione sommersa, ospitano rettili come la biscia dal collare o la testuggine d'acqua, facilmente distinguibile dalle punteggiature gialle sul corpo scuro.\nTra gli uccelli che prediligono come dormitorio o punto di sosta il canneto di Torre Guaceto vi sono passeriformi come il pendolino e l'usignolo di fiume o uccelli di dimensioni maggiori come il porciglione, gli aironi e il tarabuso. Quest'ultimo, per mimetizzarsi al meglio tra le canne che lo circondano, pu\u00f2 rimanere per molto tempo immobile in piedi o ondulare lentamente come canna al vento. Se disturbato invece assume una strana e buffa posizione di attacco che, a dire il vero, sembra tutt'altro che minacciosa.\nAltri protagonisti di quest'ambiente sono le rondini che in migliaia di esemplari stazionano in Puglia durante i viaggi migratori.\nTra i rapaci domina il falco di palude. Tra i mammiferi pi\u00f9 comuni vi \u00e8 la lepre e il coniglio selvatico, la volpe, la faina, il riccio e piccoli roditori quali il topo campestre e il topo quercino. Sono presenti anche l'istrice, il gatto selvatico e il cinghiale."}
{"id": "734811", "revid": "287204", "url": "https://it.wikipedia.org/wiki?curid=734811", "title": "Mendicanti di Spagna", "text": "Mendicanti di Spagna (\"Beggars in Spain\") \u00e8 un romanzo di fantascienza di Nancy Kress, pubblicato per la prima volta in forma breve a puntate nella rivista \"Asimov's Science Fiction\" nel 1991 ed espanso nel 1993. Il romanzo breve (tradotto in italiano coi titoli Modificazione genetica, Dormire, forse sognare... e Mendicanti in Spagna) fu vincitore del Premio Nebula, del Premio Hugo 1992 e di altri premi; nella versione lunga fu candidato sia per il Premio Nebula sia per l'Hugo, senza tuttavia vincerli.\nIl ciclo \u00e8 continuato con i romanzi \"Mendicanti e superuomini\" (\"Beggars and Choosers\", 1994), \"La rivincita dei mendicanti\" (\"Beggars Ride\", 1996) e \"Cani dormienti\" (\"Sleeping Dogs\", 1999).\nStoria editoriale.\n\"Beggars in Spain\" fu pubblicato originariamente come romanzo breve a puntate nella rivista \"Asimov's Science Fiction\" e in paperback in edizione limitata da Axolotl Press nel 1991. Il romanzo breve vinse entrambi i premio Nebula e Hugo. Successivamente l'autrice ampli\u00f2 la storia nella forma del romanzo lungo nel 1993, mantenendo il titolo originale.\nIl romanzo \u00e8 stato tradotto in varie lingue; nella forma breve \u00e8 stato tradotto in italiano per la prima volta nel 1992 da Mondadori col titolo \"Modificazione genetica\", ritradotto da Editrice Nord nel 1995 come \"Dormire, forse sognare...\" e infine ritradotto da Delos Books nel 2005 come \"Mendicati in Spagna\". Nella forma lunga \u00e8 stato pubblicato come \"Mendicanti di Spagna\" nel 1997 da Mondadori nella collana Urania."}
{"id": "734813", "revid": "1544559", "url": "https://it.wikipedia.org/wiki?curid=734813", "title": "Gennaro Rambone", "text": "Carriera.\nNato nel Rione Sanit\u00e0 di Napoli, spesso oltre le 10 realizzazioni a stagione in Serie B, gioc\u00f2 nel , nel Brescia nel , nella Salernitana, nel e per una stagione in Serie A con il Napoli, con cui collezion\u00f2 8 presenze nella stagione 1959-1960, andando a segno in occasione della sconfitta interna contro il Bari del 20 dicembre 1959.\nSuccessivamente divent\u00f2 allenatore di molte squadre, soprattutto nelle serie minori, anche se nel 1982-83 affianc\u00f2 Bruno Pesaola alla guida del Napoli in A e guid\u00f2 in B , e . Fu in seguito addetto anche alla preparazione atletica dell'Olympique Marsiglia.\nTerminata la carriera di allenatore, divent\u00f2 personaggio televisivo: divenne opinionista della trasmissione sportiva \"Number Two\" su Telenapoli 34. Nell'autunno 2008 \u00e8 stato opinionista nella trasmissione satirica di Rai 2 \"Art\u00f9\", condotta da Gene Gnocchi ed Elisabetta Canalis.\nDa novembre del 2009 era in collegamento da Ischia nella trasmissione comicosportiva condotta da Gene Gnocchi su SKY Sport 1, Gnok Calcio Show.\n\u00c8 deceduto sabato 12 giugno 2010, all'Ospedale Cardarelli di Napoli, dopo 4 giorni di ricovero a causa di una grave insufficienza respiratoria, patologia di cui soffriva da tempo."}
{"id": "734815", "revid": "2014155", "url": "https://it.wikipedia.org/wiki?curid=734815", "title": "Carlo IV di Borbone-Vend\u00f4me", "text": "Biografia.\nEra il figlio di Francesco I di Borbone-Vend\u00f4me, e di sua moglie, Maria di Lussemburgo-Saint-Pol.\nCarlo succedette a suo padre come Conte di Vend\u00f4me nel 1495. La prima campagna militare di Carlo fu in Italia, sotto Luigi XII di Francia. Nel 1514, fu creato duca di Vend\u00f4me quando la contea di Vend\u00f4me fu elevata in un ducato. Combatt\u00e9 nella battaglia di Marignano (1515) e partecip\u00f2 alla campagna fiamminga. Grazie alla sua lealt\u00e0 verso il re, fu nominato capo del consiglio quando Francesco I fu fatto prigioniero nella battaglia di Pavia.\nLe successive morti dei cugini Carlo IV, duca d'Alen\u00e7on (1525) e di Carlo III, duca di Borbone (1527), lo resero il quarto in linea di successione al trono, proprio dietro i figli del re. Carlo \u00e8 stato anche erede del ducato di Borbone, ma fu confiscato dalla corona dal tradimento dell'ultimo detentore. Alla morte del Connestabile nel 1527, divenne Capo della Casa di Borbone.\nMatrimonio.\nSpos\u00f2, 18 maggio 1513, Francesca d'Alen\u00e7on, figlia di Renato d'Alen\u00e7on, duca d'Alen\u00e7on. Ebbero tredici figli:"}
{"id": "734816", "revid": "22475", "url": "https://it.wikipedia.org/wiki?curid=734816", "title": "Vekoma", "text": "Vekoma (acronimo di Veld Koning Machinenfabriek) \u00e8 un'azienda dei Paesi Bassi che progetta e costruisce montagne russe.\nStoria.\nL'azienda nasce nel 1926 come azienda produttrice di macchinari agricoli e motori per aeronautica. Tuttavia, nel 1967 sperimenta la presenza in un nuovo mercato, quello della produzione di giostre da luna park, producendo la sua prima ruota panoramica. La societ\u00e0 oggi progetta grandi montagne russe in acciaio e in legno, attrazioni su acqua e attrazioni per famiglie. Caratteristica delle montagne russe Vekoma \u00e8 che sono prodotte in serie: nel mondo ed in Europa esistono dozzine di modelli tra loro identici. Questo tipo di produzione rende quindi pi\u00f9 facile la commercializzazione e consente anche di ridurre i costi. In generale, le montagne russe Vekoma sono riconoscibili per il profilo delle rotaie che, soprattutto se di colore bianco, ricordano molto una struttura ossea.A differenza dei coaster in acciaio B&amp;M ed Intamin, dove le ruote dei treni avvolgono la rotaia dall'esterno, quelli Vekoma fanno scorrere i treni all'interno della sezione del percorso. Nel novembre 2009 l'azienda annuncia nuovi tipi di treni da installare su tutti i loro nuovi progetti a partire dal 2010; Questi treni sono basati sull'aggiornamento del treno dell'MK1200 (con protezioni molto pi\u00f9 confortevoli) ma con quattro sedute per ogni fila, accomunandoli ai treni prodotti da B&amp;M.Qui di seguito sono elencati i principali tipi di ottovolanti costruiti dalla Vekoma.\nTipi di ottovolanti costruiti da Vekoma.\nBoomerang - \u00c8 un shuttle coaster con tre inversioni. \u00c8 stato inventato 20 anni fa, ma continua a essere un prodotto di successo. Nel 1996 la Vekoma ha introdotto un aggiornamento di questa attrazione chiamato \"Invertigo\". Cinque anni dopo, nel 2001, ha introdotto il \"Super Invertigo\" (o \"Giant Inverted Boomerang\"), che fornisce una velocit\u00e0 maggiore. Ci sono pi\u00f9 di 40 \"Boomerang\" operativi.\nFlying Dutchman - \u00c8 un flying coaster. I passeggeri sono inclinati sulla schiena in una posizione sdraiata e quindi percorrono il tracciato in una posizione \"di volo\". Ci sono due modelli di \"Flying Dutchman\": il prototipo di 843 m e uno di 1018 m. Ci sono tre \"Flying Dutchman\" operativi.\nBlue Tornado - \u00c8 un Inverted Coaster. Il suo percorso simula le evoluzioni che un Tornado compie durante un volo di dimostrazione.\nHammerhead Stall - \u00c8 anche conosciuto come \"Big Air\"; \u00e8 un'attrazione di tipologia shuttle ed \u00e8 progettato per ricreare l'effetto del volo di un aereo. Il primo \"Big Air\" \u00e8 stato inaugurato nel parco E-DA Theme Park alla fine del 2010.\nJunior Coaster - \u00c8 anche conosciuto come \"Roller Skater\"; si tratta di un piccolo ottovolante per famiglie.\nLooping coaster - La Vekoma fornisce un elevato numero di modelli di \"looping coaster\", compresi i layout personalizzati.\nMine Train - \u00c8 un ottovolante che simula la corsa di un treno della miniera. Ci sono pi\u00f9 di dieci \"Mine Train\" Vekoma operativi.\nMotorbike Coaster - \u00c8 un ottovolante che come treni ha delle motociclette. Ci sono due modelli, uno di 600 m ed uno personalizzabile. Ci sono tre \"Motorbike Coaster\" operativi.\nSuspended Family Coaster - Sono ottovolanti in cui il treno \u00e8 \"appeso\" al binario. Ci sono 19 \"Suspended Family Coaster\" Vekoma operativi.\nSuspended Looping Coaster (SLC) - \u00c8 un ottovolante simile al \"Suspended Coaster\", ma qui il percorso compie anche inversioni. Il modello standard ha un roll over subito dolo la prima discesa, seguito da un sidewinder e alla fine c'\u00e8 una doppia inline twist. Ci sono poche variazioni, incluso un modello pi\u00f9 lungo che ha un'elica finale (SLC+) come il Blue Tornado di Gardaland. Dunque ci sono cinque modelli di SLC: il prototipo (662 m), quello standard (689 m), quello extended (787 m), quello con l'elica finale (765 m) e quello personalizzabile. Nel mondo ci sono in totale 37 SLC operativi.\nSwinging Turns - Un ottovolante in cui i veicoli sono posti sotto il tracciato e possono oscillare. La Vekoma ha anche fornito dei veicoli sostitutivi per il tracciato \"Vampire\" della Arrow Dynamic. Ci sono tre \"Swinging Turns\" nel mondo.\nTilt Coaster - \u00c8 un ottovolante standard con una discesa verticale all'inizio. Il treno sale sulla discesa verticale con un tratto \"tilt\". Dopo aver lasciato la catena di risalita, invece di iniziare a percorrere la discesa, il treno \u00e8 fermo su un tratto orizzontale del tracciato, che poi s'inclina verso il basso e diventa verticale e si collega con la discesa e cos\u00ec pu\u00f2 iniziare il percorso. C'\u00e8 un solo \"Tilt Coaster\" operativo nel mondo ed \u00e8 il \"Gravity Max\" a Discovery World.\nWooden Coaster - \u00c8 il classico ottovolante fatto di legno. Ci sono tre \"Wooden Coaster\" Vekoma operativi.\nAltre attrazioni.\nMadhouse\n\u00c8 un'attrazione destinata a far perdere il senso dell'orientamento agli ospiti. Essa \u00e8 composta da un tamburo che ruota a 360\u00b0 ed una gondola centrale che oscilla di 15\u00b0 o 30\u00b0. In base al tema che va ad avvolgere tutta l'attrazione, le varie parti sono collegate con un filo logico di storia: si parte da un pre-show per poi entrare nella casa vera e propria chiamata main-show."}
{"id": "734818", "revid": "1610933", "url": "https://it.wikipedia.org/wiki?curid=734818", "title": "Chinkara", "text": ""}
{"id": "734819", "revid": "92723", "url": "https://it.wikipedia.org/wiki?curid=734819", "title": "Clericalismo", "text": "La parola clericalismo indica un agire in senso politico che mira alla salvaguardia e al raggiungimento degli interessi del Clero e, conseguentemente, si concretizza nel tentativo di indebolire la laicit\u00e0 di uno Stato attraverso il diretto intervento nella sfera politica e amministrativa da parte di sostenitori anche non appartenenti al Clero, o talvolta non credenti.\nAl clericalismo si contrappone politicamente il laicismo e ideologicamente l'anticlericalismo.\nIl clericalismo nel mondo.\nFurono chiamati \u00abclericali\u00bb nella met\u00e0 del XIX secolo, in Francia e in Belgio, quei cattolici impegnati in politica ed organizzati in movimenti o partiti che si richiamavano esplicitamente alla loro confessione religiosa.\nI \"clericali\" francesi che erano stati tra i maggiori sostenitori dell'imperatore Napoleone III, influenzarono pesantemente la sua politica estera, in specie per i rapporti con il Regno d'Italia e per il problema di Roma capitale.\nL'invasione della Repubblica Romana e la restaurazione di papa Pio IX (1849), il fallito tentativo di instaurare un impero cattolico in Messico (1862-67), l'episodio di Mentana sempre a difesa di papa Pio IX (1867), sono gli esempi pi\u00f9 rilevanti della subordinazione politica al Clero durante il regime di Luigi Napoleone che a garanzia dell'inviolabilit\u00e0 della Roma papale aveva stabilito nella citt\u00e0 un presidio militare francese ritirato solo dopo la Convenzione di settembre nel 1864.\nGli stessi eccidi della \"settimana di sangue\" seguiti all'instaurazione della Comune parigina (1871) con l'uccisione dell'arcivescovo di Parigi Georges Darboy possono essere considerati come effetti del duro scontro in Francia tra clericali e anticlericali socialisti.\nL\"affaire Dreyfus\" (1894) la cui accusa era sostenuta anche dai clericalisti antisemiti, organizzati nello squadrismo dell'Action fran\u00e7aise, era il segno che, alla fine dell'Ottocento, in Francia era forte la presenza di una Chiesa conservatrice contrapposta ad intellettuali laici, progressisti e in parte massoni.\nIl termine si diffuse poi in Spagna ed in Italia, meno in Germania e per nulla in Inghilterra, segno di una situazione tipica di aree cattoliche dove possono nascere contrasti tra Clero e societ\u00e0 civile.\nDurante la Guerra civile spagnola i clericali di tutta Europa si schierarono apertamente con Francisco Franco, di cui appoggiarono il regime dittatoriale dopo la vittoria. Unica voce cattolica apertamente contraria fu quella di Jacques Maritain. Durante la seconda guerra mondiale il clericalismo support\u00f2 i regimi di Jozef Tiso in Slovacchia e di Ante Paveli\u0107 in Croazia. Quest'ultimo si salv\u00f2 dal processo dopo la guerra grazie alla fuga in Spagna agevolata dal Vaticano. Entrambi i regimi furono ferocemente antisemiti.\nIl clericalismo in Italia.\nCavour, fin dal 1850 si era messo in luce pronunziando un discorso in difesa delle leggi Siccardi che abolivano il diritto d'asilo e il foro ecclesiastico ancora in vigore dall'et\u00e0 medioevale nel Regno di Sardegna.\nFormato nel 1852 il \"grande ministero\" con Urbano Rattazzi, si era proposto di modernizzare il Piemonte laicizzando lo Stato ma dovette scontrarsi nel 1855 con i clericali piemontesi guidati dal vescovo di Casale e senatore, Luigi Nazari di Calabiana contrario alla soppressione degli ordini contemplativi al punto da causare una crisi politica che provoc\u00f2 le dimissioni del primo ministro.\nRitornato al governo dovette affrontare un nuovo contrasto con i clericali, questa volta sostenuti dal re Vittorio Emanuele II, per l'introduzione del matrimonio civile in Piemonte che sar\u00e0 attuato diversi anni dopo.\nLo stesso Nazari di Calabiana, nominato arcivescovo di Milano, dopo l'unit\u00e0 d'Italia, nel 1864, si distinguer\u00e0 per le sue polemiche contro gli intransigenti antiliberali.\nFin dal 1857 era comparso sul giornale torinese l\"Armonia\" diretto dal giornalista don Giacomo Margotti l'esortazione diretta ai cattolici: \u00abN\u00e9 eletti. n\u00e9 elettori\u00bb.\nNon meraviglia quindi che, sebbene lo Stato italiano dichiarasse di rinunciare a ogni controllo giurisdizionalistico, tuttavia i tentativi di regolare i rapporti con la Chiesa secondo la formula cavouriana di \u00abLibera Chiesa in libero Stato\u00bb,\neffettuati dallo stesso Cavour tramite il suo collaboratore Diomede Pantaleoni, e in seguito dai primi governanti della Destra storica, fallissero per l'intransigenza del rappresentante papale.\nNon ancora intransigenti ma cattolici di stretta osservanza, tra il 1861 e il 1878 i credenti italiani si appartano dalla vita nazionale e si esprimono in giornali dal tono estremamente polemico.\nLa data di nascita in Italia del clericalismo coincide con l'emanazione del Sillabo (1864) di papa Pio IX (1846-1878) che, considerandosi in seguito \"prigioniero dello stato italiano\", condannava ogni aspetto del liberalismo e del modernismo dando vita cos\u00ec al movimento degli \u00abintransigenti\u00bb cattolici che rifiutavano di riconoscere il nuovo Regno d'Italia.\nLa Chiesa tuttavia, sente la difficolt\u00e0 di non avere nel Parlamento del Regno d'Italia suoi rappresentanti ed emana una disposizione nel 1866 che consente l'elezione di deputati cattolici purch\u00e9 nel formulare il giuramento allo Stato essi aggiungano, alla presenza di almeno due testimoni, la formula: \u00absalvis legibus divinis et ecclesiasticis\u00bb (\"salvo quanto dispongono le leggi divine e della Chiesa\"). La Camera ritenne nullo il giuramento e da quel momento la voce dei deputati cattolici fu quasi assente dalle aule parlamentari.\nQuest'istanza della Chiesa, che ricordava ai deputati cattolici l'obbligo per i fedeli di obbedire \"alle leggi divine ed ecclesiastiche\", fu osteggiata dalla politica italiana post-unitaria, rafforzandosi, cos\u00ec, il fronte anticlericale di gran parte dei politici italiani del tempo.\nIl \"non expedit\".\nL'allontanamento definitivo dei cattolici dalla partecipazione diretta alla vita politica dello Stato italiano si ebbe quando il 30 gennaio 1870 la Congregazione degli Affari Ecclesiastici Straordinari espresse il parere che non fosse conveniente (\"non expedit\") per i cattolici italiani partecipare alle elezioni politiche.\nInoltre il Concilio Vaticano Primo iniziato nel dicembre del 1869, che si caratterizzava principalmente per la definizione del dogma dell'infallibilit\u00e0 del Papa quando parla \"ex cathedra\" in materia di fede e di morale (18 giugno 1870), rendeva ancora pi\u00f9 accentuata la durezza delle posizioni del Clero nei confronti di chi cercasse con esso un compromesso.\nBen 55 vescovi \"antinfallibilisti\", prima della approvazione del dogma si allontanarono dal Concilio che, interrotto dalla presa di Roma, non fu pi\u00f9 ripreso.\nIl 13 maggio 1871 lo Stato italiano emana un originale atto di accordo internazionale unilaterale: la \"Legge delle Guarentigie\" (Legge delle Garanzie) voluta dal Parlamento per regolare i rapporti con la Santa Sede dopo la presa di Roma (20 settembre 1870). Respinta da papa Pio IX con l'enciclica \"Ubi nos\" e mai accettata dalla Santa Sede, rimase tuttavia in vigore sino alla Conciliazione del 1929.\nSu questa linea si costitu\u00ec in seguito l'Opera dei congressi (1874) che pu\u00f2 essere considerata come la nascita di un vero e proprio partito cattolico italiano. L'organizzazione rivendicava la rappresentanza del \"paese reale\" contro lo Stato liberale e si assumeva il compito di coordinare tutte le attivit\u00e0 cattoliche di tipo sociale, cooperativistico, scolastico, giornalistico.\nDopo la morte di papa Pio IX nel 1878, e l'assunzione al trono papale di papa Leone XIII (1878-1903) che mostrava dall'inizio del suo pontificato attenzione ai problemi sociali, al mondo del lavoro e dei suoi conflitti (vedi \"Rerum Novarum\"), sembrava potersi sperare in un'attenuazione dello scontro tra Chiesa e Stato.\nIn un'enciclica del 1885 si raccomandava infatti ai cattolici europei di partecipare alla vita politica dei propri stati per non rimanere esclusi dalle decisioni dei loro governi, ma con la limitazione che questa adesione alla politica attiva \u00abin qualche luogo\u2026non convenga affatto (nequaquam expediat) per ragioni grandissime e giustissime\u00bb. Ci\u00f2 che era consentito per i paesi cattolici europei non lo era per l'Italia.\nNel 1886 una circolare del Sant'Uffizio recitava cos\u00ec: \u00abA togliere ogni equivoco, udito il parere degli Eminentissimi signori Cardinali inquisitori generali miei colleghi, ho ordinato che si dichiari il Non expedit contenere un divieto (prohibitionem importat) Card. Monaco.\u00bb\nIl \"non expedit\" e la Democrazia cristiana.\nAll'interno del partito clericale italiano stava intanto nascendo una corrente che rifletteva l'azione sociale della Chiesa specie nelle campagne dove si organizzavano societ\u00e0 cattoliche di mutuo soccorso, cooperative di consumo contadine, sindacati bianchi.\nEra la nuova corrente della Democrazia Cristiana che chiedeva che la sua azione sociale trovasse legittima rappresentanza e valido riconoscimento nel parlamento italiano. Senza politici che la difendessero l'organizzazione sociale cattolica non poteva sperare di sostenersi.\nPer questi obiettivi si batterono don Romolo Murri e il sociologo ed economista Giuseppe Toniolo subito osteggiati dai cattolici veneti, dai gesuiti e dalla Curia romana.\nSe prima non si risolveva il problema del rapporto Chiesa-Stato, sostenevano gli intransigenti, non si poteva affrontare la questione sociale e politica.\nPer i democristiani risorgeva il muro del \"non expedit\" che per\u00f2 sembrava potesse incrinarsi con l'avvento del nuovo papa Pio X (1903-1914), uomo di costumi semplici e popolari.\nMa nel 1903 compariva invece sull\"Osservatore Romano\" una nota ufficiale cos\u00ec redatta: \u00abSiamo autorizzati a smentire le voci messe di questi giorni in giro dalla stampa cittadina e dagli altri giornali riguardo all'abolizione del Non expedit, essendo esse assolutamente prive di fondamento.\u00bb\nIl clericomoderatismo.\nNel 1904 Pio X decise di sciogliere l'Opera dei Congressi dove i \"sovversivi\" di Romolo Murri avevano acquistato la maggioranza. Il Murri sar\u00e0 sospeso a divinis nel 1907 e diventer\u00e0 deputato nelle file dei radicali.\nUn altro sacerdote don Luigi Sturzo, che si era distinto in Sicilia per la sua azione sociale, obbed\u00ec all'ingiunzione pontificia in attesa di tempi migliori.\nNello stesso anno la corrente moderata del clericalismo organizzata nell'Unione Elettorale Cattolica realizz\u00f2 accordi prelettorali con candidati liberali moderati in maggioranza giolittiani.\nGiovanni Giolitti in difficolt\u00e0 dopo lo sciopero generale degli anarco sindacalisti socialisti aveva infatti deciso di ricorrere alle elezioni convinto che la parte moderata del paese avrebbe punito l'ala massimalista dei socialisti. E in quest'occasione stipul\u00f2 un accordo per cui i candidati liberali avrebbero avuto il voto dei cattolici, ma si sarebbero impegnati a non appoggiare leggi che contrastassero l'interesse del Clero. Il compromesso era sintetizzato dalla formula: \u00abdeputati cattolici no, cattolici deputati s\u00ec.\u00bb Lo stesso papa Pio X si mostrava favorevole in quanto tra i due mali: accordo con i liberali e la nascita di un partito cattolico democratico, che avrebbe portato a divisioni nella Chiesa, preferiva quello per lui minore.\nNon cos\u00ec la pensavano i cattolici democratici, che parlarono di \u00abprostituzione di un voto.\u00bb\nGiolitti e i socialisti riformisti di Filippo Turati conseguirono una chiara vittoria elettorale, ma l'ingresso dei cattolici aveva prodotto un'accentuazione in senso conservatrice della politica italiana, quando lo stesso partito liberale avrebbe dovuto invece uscire dal suo moderatismo che non soddisfaceva pi\u00f9 le classi contrapposte che si andavano viepi\u00f9 estremizzando.\nLe difficolt\u00e0 di governo con i socialisti, dopo l'impresa coloniale in Libia, spinsero Giolitti a ricercare un nuovo accordo con i cattolici con il Patto Gentiloni del 1912.\nVincenzo Ottorino Gentiloni (1865-1916) propose ai candidati del \"Partito Liberale\" se avessero voluto il sostegno dei votanti cattolici di sottoscrivere i seguenti sette punti programmatici:\nAlle Elezioni politiche italiane del 1913, le prime in Italia a suffragio universale maschile, il Partito Liberale ottenne una schiacciante vittoria con il 51 % dei voti e 260 eletti e di questi ben 228 avevano sottoscritto i sette punti programmatici desiderati dai cattolici.\nIl clericofascismo.\nDopo il sanguinoso intervallo della guerra mondiale, dove il cattolicesimo schierato con i neutralisti aveva apertamente espresso con papa Benedetto XV (1914-1922) la sua condanna per l'\"inutile strage\", nella crisi degli anni 1919 \u2013 1922 dapprima l'Unione nazionale di Carlo Ottavio Cornaggia Medici (1919), poi il Centro Nazionale Italiano di Paolo Mattei-Gentili (1924) ed Egilberto Martire, provocarono scissioni nel Partito Popolare Italiano fondato da Don Sturzo nel 1919.\nIl partito che nello stesso anno aveva ottenuto un buon successo alle elezioni, nasceva minato al suo interno per la eterogeneit\u00e0 delle posizioni, e all'esterno per la diffidenza di Pio XI (1922-1939) e della gerarchia.\nEra quindi inevitabile quella scissione nel 1923 che port\u00f2 una parte del partito all'opposizione al fascismo mentre l'altra, i clericofascisti, s'illudevano, collaborando con il regime, di condizionarlo.\nInizialmente benvisti da Mussolini, i clericofascisti vennero ben presto emarginati sia dal fascismo che dalla stessa Chiesa, salvo la concessione di un qualche ruolo diplomatico per la soluzione della questione romana con i Patti Lateranensi del 1929.\nI cattolici e il fascismo.\nCon i Patti Lateranensi sembr\u00f2 acquietarsi lo scontro tra Chiesa e Stato rappresentato dal regime fascista che colse un vasto consenso popolare dalla pacificazione con la chiesa cattolica.\nMa la matrice anarchica e socialista di Mussolini rendeva poco affidabile quella politica di \u00abbuon vicinato\u00bb che i cattolici si auguravano.\nI primi dissensi emersero nel 1931 quando il fascismo chiese la chiusura dell'Azione Cattolica, rilanciata invece da papa Pio XI come forza organizzata di presenza nella societ\u00e0.\nL'alleanza di Mussolini con il Nazismo pagano e l'emanazione delle leggi razziali del 1938 resero sempre pi\u00f9 difficili i rapporti con il regime fascista.\nIl clericalismo nel secondo dopoguerra.\nEletto nel 1939 a pochi mesi dallo scoppio della seconda guerra mondiale, papa Pio XII (1939-1958) pass\u00f2 da una dichiarata neutralit\u00e0 a un'adesione sempre pi\u00f9 accentuata alle potenze occidentali e a una condanna sempre pi\u00f9 esplicita dei fascismi e della Russia sovietica, pur rinunciando a clamorosi atti di denuncia.\nFinita la guerra, per il referendum istituzionale del 2 giugno 1946, la Chiesa appoggiava apertamente la causa monarchica trasformando l'alternativa tra monarchia e repubblica in quella tra cristianesimo e comunismo. Il 1\u00ba giugno 1946, il giorno precedente il referendum, lo stesso papa Pio XII, rivolse un appello agli Italiani: senza accennare esplicitamente alla monarchia o repubblica invit\u00f2 i votanti perch\u00e9 scegliessero tra il materialismo e il cristianesimo, tra i sostenitori e i nemici della civilt\u00e0 cristiana.\nConsiderato che nella campagna elettorale il fronte repubblicano annoverava in prima linea i partiti marxisti materialisti, sarebbe stato difficile fraintendere il senso di questo appello papale.\nNel secondo dopoguerra Pio XII promosse un piano di grande mobilitazione dei cattolici riformando l'Azione Cattolica e sostenendo l'azione mediatica del \"Movimento per un mondo migliore \" di padre Riccardo Lombardi e di Luigi Gedda, cattolico intransigente, fondatore alla vigilia delle elezioni del 1948 dei Comitati Civici a sostegno della Democrazia Cristiana contro il Partito Comunista Italiano. Gli iscritti al PCI furono scomunicati da Pio XII nel 1949.\nSuoi i ripetuti tentativi di dirigere la politica italiana come attestano lettere del Pontefice, timoroso per l'elezione (1952) di un sindaco comunista a Roma, dirette al Presidente del consiglio Alcide De Gasperi per indurlo a formare un'alleanza politica in funzione anticomunista con il Movimento Sociale Italiano.\nDe Gasperi si batt\u00e9 invece, nei limiti delle sue convinzioni cattoliche e delle opportunit\u00e0 politiche, per l'aconfessionalit\u00e0 dello Stato contenendo le spinte clericali della destra cattolica e dell'Azione Cattolica di Luigi Gedda.\nIl pontificato di Giovanni XXIII (1958-1963) segn\u00f2 una svolta nelle posizioni del Clero rispetto alla politica in Italia, e lo stesso Concilio Vaticano II fu espressione di questo nuovo spirito di \"aggiornamento\" che animava la Chiesa cattolica. In quegli anni la formazione di un governo di centro-sinistra non venne infatti ostacolata dalle gerarchie ecclesiastiche.\nAnche il pontificato di papa Paolo VI (1963-1978) fu improntato ad uno spirito innovatore, sebbene per alcuni aspetti venissero tenute in considerazione istanze conservatrici che gi\u00e0 avevano animato il dibattito nel Concilio. Paolo VI riform\u00f2 la Curia romana introducendovi prelati da tutto il mondo, volle la riforma liturgica, introdusse la collegialit\u00e0 episcopale con il Sinodo dei vescovi; interrompendo una lunga tradizione, comp\u00ec alcuni viaggi all'estero, trasform\u00f2 il Sant'Uffizio, abol\u00ec l'Indice dei libri proibiti.\nDurante il suo pontificato, L'Azione Cattolica guidata da Vittorio Bachelet comp\u00ec la \"scelta religiosa\", che segnava la fine del collateralismo dell'associazione alla politica della Democrazia Cristiana. Contemporaneamente, per\u00f2, l'Azione Cattolica smise di essere l'unica associazione laicale in Italia: in un periodo di fioritura di diversi movimenti ecclesiali, nel 1969 viene fondata da don Luigi Giussani Comunione e Liberazione, caratterizzata da un forte senso di appartenenza reciproca e da una religiosit\u00e0 neointransigente e di impegno sociale (Compagnia delle Opere) e di influsso sulla vita politica. La contrapposizione tra lo stile associativo dell'Azione Cattolica e quello di Comunione e Liberazione avrebbe segnato per i decenni a venire l'associazionismo cattolico del Paese.\nNel corso del pontificato di Paolo VI fu introdotto in Italia l'istituto del divorzio (1970) fortemente contrastato dai cattolici, che promossero il successivo referendum abrogativo del 1974 ma ne risultarono sconfitti; nel 1978 fu anche approvata, nonostante le ripetute condanne del Clero, l'interruzione volontaria di gravidanza. Anche in questo caso, il successivo ricorso al referendum non sort\u00ec gli effetti sperati dai promotori di parte cattolica.\nNello stesso 1978, l'elezione di Giovanni Paolo II, primo papa non italiano dopo molti secoli, determina il progressivo attenuarsi dell'attenzione del pontefice alle vicende politiche dell'Italia, sebbene dal 1985 la Conferenza Episcopale Italiana, sotto la guida del card. Camillo Ruini rivolgesse attenzioni crescenti alla politica e alla societ\u00e0 italiane.\nLa fine della Guerra Fredda in campo internazionale (1989-1991) e gli avvenimenti di Tangentopoli (1992) mutarono in pochi anni il panorama politico italiano. La stessa Democrazia Cristiana fu sciolta nel 1993: venne cos\u00ec meno il punto di riferimento dei cattolici nella vita politica italiana. Negli anni successivi, pertanto, il Clero avvi\u00f2 un atteggiamento di dialogo con partiti politici sia conservatori sia progressisti, influenzando significativamente entrambi gli schieramenti. Secondo gli osservatori pi\u00f9 critici, tale atteggiamento ha assunto talvolta modi vicini a quelli propri dei gruppi di pressione.\nUn clericalismo nuovo?\nIn ambiente cattolico il termine \"clericale\" designa la posizione di coloro che tendono a ridurre al minimo la partecipazione attiva dei laici all'esercizio spirituale del Clero.\nMa al di l\u00e0 dei termini del dibattito politico e religioso, per cui si preferisce parlare di \"teodem\" e \"teocon\" contrapposti a \"laicisti\", sembra essere in atto uno scontro tra clericali e anticlericali, considerati, come portatori di un'ideologia relativista, materialista, con l'obiettivo di cancellare o ridurre il ruolo della religione nella vita sociale.\nDal punto di vista dei laici, tuttavia, questo scontro si manifesta come un tentativo della Chiesa di imporre, attraverso una strategia di comunicazione e di lobbying, i suoi valori anche a coloro che professano fedi diverse o non credono affatto. Costoro comunque, nell'interpretazione della Chiesa, condividono gli universali principii umani che vanno salvaguardati al di l\u00e0 delle proprie convinzioni religiose o laiche.\nLa contrapposizione non verte pi\u00f9, come in un lontano passato, sulla partecipazione o meno dei cattolici alla vita politica, ma su temi sociali di rilevanza etica, riguardo ai quali, secondo gli esponenti del clericalismo, i cattolici devono battersi per difenderne gli aspetti umani e cristiani.\nUna questione oggi dibattuta \u00e8 sul significato da attribuire al termine \"ingerenza\".\nLa gerarchia cattolica rivendica alla Chiesa, depositaria della tradizione apostolica, il diritto-dovere, secondo la sua funzione, di guidare i fedeli, e di predicare i principi morali, che i cattolici devono seguire.\nI sostenitori dell'ingerenza del Clero nella vita politica e morale dei cittadini rifiutano l'accusa di clericalismo ed anzi accusano di \"laicismo\" (ritengono infatti che si possa distinguere fino alla contrapposizione tra laicit\u00e0 e laicismo) chi sostiene posizioni opposte.\nCosicch\u00e9, quando, ad esempio, la gerarchia ecclesiastica si pronuncia sulla fecondazione medicalmente assistita e sulla ricerca scientifica sulle cellule staminali, afferma di farlo da posizioni \"laiche\" poich\u00e9 difende il valore della vita (che del resto non \u00e8 negato neppure dai laici) ritenendolo un valore non solo cristiano, ma umano. Per questo essa giudica legittimo avvalersi di cattolici impegnati nella vita politica, che sostengano non solo le posizioni della Chiesa cattolica, ma anche i principi laici della dignit\u00e0 umana.\nD'altra parte i laici, non solo rivendicano il diritto di legiferare su questi temi connessi a valori etici, ma obiettano di voler lasciare libera scelta ai cittadini, in nome della loro libert\u00e0 di coscienza, se aderire o meno alle opportunit\u00e0 che offre la legge.\nSecondo questa posizione, il Clero non ha l'obbligo di astenersi, secondo la sua missione, da tutti quei pronunciamenti che abbiano significato religioso e morale ma da quelli che vogliano incidere sulle decisioni politiche; il che appare al Clero stesso una negazione della propria libert\u00e0 di parola e di espressione.\nIn questo senso gli esponenti pi\u00f9 propriamente laici sottolineano che lo Stato italiano \u00e8 costituzionalmente uno Stato non confessionale, come afferma chiaramente il combinato disposto degli art.7 e 8 della Costituzione.\nLaicit\u00e0 e clericalismo in Italia nel XXI secolo.\nSui rapporti tra Stato e Clero pu\u00f2 servire a chiarire il problema quanto ha lasciato scritto nel febbraio 2001 Pietro Scoppola, storico, docente e politico italiano, uno dei principali esponenti italiani del cattolicesimo democratico.\n\u00abLa Chiesa sembra porsi di fronte allo Stato e alle forze politiche italiane come un altro Stato e un'altra forza politica; l'immagine stessa della Chiesa risulta appiattita sulle logiche dello scambio, impoverita di ogni slancio profetico, lontana dal compito di offrire a una societ\u00e0 inquieta e per tanti aspetti lacerata, motivi di fiducia, di speranza, di coesione.\nLe responsabilit\u00e0 del laicato cattolico sono del tutto ignorate. La sorpresa e il disorientamento sono forti per tutti i cattolici che hanno assorbito la lezione del Concilio Vaticano II su una Chiesa popolo di Dio nella quale il ruolo della gerarchia non cancella ma anzi \u00e8 al servizio di un laicato che ha proprie e specifiche responsabilit\u00e0. Tra queste vi \u00e8 proprio quella di tradurre nel concreto della vita politica e della legislazione di uno Stato democratico esigenze e valori di cui la coscienza cattolica \u00e8 portatrice.\n\u00c8 legittimo e doveroso per tutti i cittadini, e perci\u00f2 anche per i cattolici, contribuire a far s\u00ec che le leggi dello Stato siano ispirate ai propri convincimenti ma questo diritto dovere non \u00e8 la stessa cosa che esigere una piena identit\u00e0 tra i propri valori e la legge.\n\u00c8 in questa complessa dinamica che si esprime l'urgente esigenza della formazione del laicato cattolico alle responsabilit\u00e0 della democrazia affinch\u00e9 smetta di accadere che i cattolici italiani continuino a esser trattati come \"il giardino della Chiesa\"\u00bb"}
{"id": "734820", "revid": "889336", "url": "https://it.wikipedia.org/wiki?curid=734820", "title": "\u013dubo\u0161 Miche\u013e", "text": "Carriera.\nDiventato internazionale all'et\u00e0 di soli 25 anni, nel 1997 venne utilizzato nei mondiali di calcio FIFA under 17 in Egitto, e nel 1998 fu designato per dirigere la finale del Campionato europeo di calcio Under-21 tra e . Nel 1999 fu inserito nella Top Class degli arbitri UEFA.\nDa quel momento in poi la sua ascesa \u00e8 stata notevole. Nel 2000 fu arbitro in due gare alle Olimpiadi di Sydney 2000 (Nigeria-Honduras 3:3 e Sud Corea-Cile 1:0) e fu utilizzato come IV Ufficiale agli europei di calcio in Belgio e Paesi Bassi, mentre nel 2002 fu designato per una gara ai Mondiali di calcio in Corea e Giappone (-). Nel 2003 fu protagonista a Siviglia della finale della Coppa UEFA tra Porto e Celtic e nel 2004 arbitr\u00f2 tre gare ai campionati europei di calcio, tra cui il quarto di finale tra e . L'anno seguente diresse la finale della Confederations Cup tra Brasile e Argentina e nel 2006 collezion\u00f2 quattro gare ai Mondiali di Germania, tra cui l'ottavo di finale tra e e il quarto di finale -.\nHa arbitrato a maggio la Finale di Coppa dei Campioni 2007-2008 tra e .\nNel 2008 prende inoltre parte ai Campionati europei di Austria e Svizzera come rappresentante slovacco. Dirige le seguenti gare: Svizzera-Turchia, Francia-Italia e il quarto di finale tra Paesi Bassi e Russia.\n\u00c8 stato il primo arbitro slovacco a dirigere in una grande manifestazione internazionale (Olimpiadi, Europeo o Mondiale).\n\u00c8 stato eletto deputato al Parlamento di Bratislava, in rappresentanza dell'Unione Cristiana e Democratica, partito di centrodestra.\nEra l'unico arbitro slovacco inserito nella lista dei 54 pre-selezionati in vista del in Sudafrica, ma il 23 ottobre 2008 ha dichiarato di voler porre la fine alla sua carriera \"per motivi personali e di salute\".\nVanta anche la direzione in due semifinali di UEFA Champions League (nel 2002 e nel 2005) ed in ben cinque semifinali di Coppa UEFA (nel 2000, 2002, 2004, 2006 e 2008).\nDopo il ritiro.\nDal dicembre 2015 riveste il ruolo di direttore sportivo del , club greco."}
{"id": "734821", "revid": "44516", "url": "https://it.wikipedia.org/wiki?curid=734821", "title": "Stabilizzatore d'imagine", "text": ""}
{"id": "734822", "revid": "1610933", "url": "https://it.wikipedia.org/wiki?curid=734822", "title": "Gazzella dalla fronte rossa", "text": ""}
{"id": "734824", "revid": "648716", "url": "https://it.wikipedia.org/wiki?curid=734824", "title": "Numero di Skewes", "text": "Nella teoria dei numeri, il termine numero di Skewes indica il pi\u00f9 piccolo numero naturale \"x\" per il quale vale l'espressione\ndove \u03c0 (x) \u00e8 la funzione enumerativa dei primi (cio\u00e8 il numero di primi esistenti fino al numero \"x\"), e Li (\"x\") \u00e8 la funzione logaritmo integrale.\nIn pratica si tratta del pi\u00f9 piccolo numero (che si \u00e8 rivelato essere estremamente grande) per il quale \u03c0 (x) risulta maggiore di Li (\"x\").\nL'esistenza di tale numero fu ipotizzata nel 1914 dal matematico John Littlewood, ma solo nel 1932 ne diede una dimostrazione. Littlewood prov\u00f2 anche che il segno della differenza \u03c0 (\"x\")\u00a0\u2013\u00a0Li (\"x\") cambia infinitamente spesso. Che tale numero esistesse non era affatto chiaro; infatti, l'evidenza numerica allora disponibile sembrava suggerire che \u03c0 (\"x\") fosse sempre minore di Li (\"x\").\nLa dimostrazione di Littlewood, comunque, non forn\u00ec un esempio concreto del numero \"x\"; non era dunque un risultato costruttivo. Il matematico sudafricano Stanley Skewes, che era un allievo di Littlewood a Cambridge, nel 1933 dimostr\u00f2 che, assumendo come vera l'ipotesi di Riemann, esiste un numero \"x\" per il quale \u03c0 (\"x\") &gt; Li (\"x\"), inferiore a\n(chiamato talvolta primo numero di Skewes), che \u00e8 approssimativamente uguale a\nNel 1955, senza l'assunzione che l'ipotesi di Riemann sia vera, Skewes dimostr\u00f2 che deve esistere un valore di \"x\" inferiore a\n(chiamato talvolta secondo numero di Skewes).\nQuesti (enormi) estremi superiori sono stati in seguito ridotti considerevolmente. Senza assumere come vera l'ipotesi di Riemann, Herman te Riele nel 1987 trov\u00f2 un estremo superiore di\nUna approssimazione migliore \u00e8 , scoperta da Bays e Hudson (2000). Il miglior valore per il primo attraversamento di zero \u00e8 ora (Demichel, 2005). Questo \u00e8, con un intervallo di confidenza molto elevato, il primo caso per cui si verifica \u03c0 (\"x\") &gt; Li (\"x\")."}
{"id": "734833", "revid": "729019", "url": "https://it.wikipedia.org/wiki?curid=734833", "title": "Strada statale 9 ter del Rabbi", "text": "La ex strada statale 9 ter del Rabbi (SS 9 ter), ora strada provinciale 3 del Rabbi (SP 3) nel Forlivese e strada provinciale 9 ter del Rabbi (SP 9 ter) nel Fiorentino, \u00e8 una strada provinciale italiana di importanza interregionale.\nHa inizio a Forl\u00ec, dalla periferia sud della citt\u00e0. Si snoda attraverso i comuni della valle del Rabbi di Predappio e Premilcuore e si immette nella strada statale 67 Tosco-Romagnola nel comune di San Godenzo, in localit\u00e0 Cavallino.\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Provincia di Forl\u00ec-Cesena e alla Provincia di Firenze."}
{"id": "734835", "revid": "599013", "url": "https://it.wikipedia.org/wiki?curid=734835", "title": "Museo Ghibli", "text": "Il , conosciuto anche come Museo d'Arte Ghibli \u00e8 un museo aperto al pubblico nel 2001 e voluto da Hayao Miyazaki, incentrato in particolare sulle opere dello Studio Ghibli e sull'immaginario ad esse collegato. Si trova a Mitaka, sobborgo a ovest di Tokyo.\nStoria.\nLa pianificazione per il museo cominci\u00f2 nel 1998. La costruzione cominci\u00f2 nel marzo 2000. Dopo essere completato, il museo apr\u00ec il 1\u00ba ottobre 2001.\nIl direttore dello Studio Ghibli, Hayao Miyazaki, progett\u00f2 egli stesso il museo, usando storyboard simili a quelli che ha creato per i suoi film. Il progetto fu influenzato dall'architettura europea come il villaggio sulla collina di Calcata in Italia. Il museo presenta scalinate a chiocciola interne e esterne costruite in ferro, ponti interni e balconi che si allungano per tutta l'altezza dell'edificio. Queste scalinate portano a mostre, vicoli ciechi o a ponti. Queste caratteristiche hanno lo scopo di riflettere i design degli edifici che Miyazaki mostra nei suoi film. Lo scopo di Miyazaki era di rendere il museo stesso parte della mostra, e voleva che il museo diede un'esperienza piacevole e rilassante \"che rende pi\u00f9 ricco di quando si esce rispetto a quando si entra\".\nAll'interno del museo \u00e8 proibito fare fotografie e registrazioni, perch\u00e9 il museo viene descritto come un \"portale a un mondo delle fiabe.\" L'obiettivo di Hayao Miyazaki era anche di far vivere agli spettatori il museo con i loro occhi e orecchie. \"Let's get lost together\" \u00e8 lo slogan del museo, derivato dalla visione di Hayao Miyazaki, che appunto vuole che i visitatori si immergano nella sua immaginazione e nei suoi lavori.\nA febbraio 2020, il museo chiuse per un periodo indefinito come conseguenza della pandemia di COVID-19. Il museo riapr\u00ec successivamente per i cittadini di Mitaka a luglio e poi apr\u00ec completamente a settembre.\nContenuti.\nAl suo interno vi trovano posto, tra l'altro:\nStoria.\nL'idea del museo \u00e8 del cofondatore dello Studio Ghibli, Hayao Miyazaki. Sulla base dei suoi disegni il museo venne costruito a partire dal marzo 1999 e apr\u00ec ufficialmente al pubblico il 1\u00ba ottobre 2001.\nPrimo direttore del museo \u00e8 stato Gor\u014d Miyazaki, figlio di Hayao Miyazaki, che ha mantenuto l'incarico fino a giugno 2005, quando lo ha abbandonato per dedicarsi al lungometraggio d'animazione \"I racconti di Terramare\", prodotto dallo Studio Ghibli. Alla direzione del museo gli \u00e8 succeduto Kiyofumi Nakajima.\nAccesso.\nIl museo \u00e8 facilmente raggiungibile in treno. La stazione di Mitaka \u00e8 situata sulla linea Ch\u016b\u014d (sia principale che rapida) e sulla Linea Ch\u016b\u014d-S\u014dbu. Davanti all'uscita sud \u00e8 offerto un servizio di collegamento diretto con il parco tramite pullman."}
{"id": "734837", "revid": "287204", "url": "https://it.wikipedia.org/wiki?curid=734837", "title": "Tribute to Bob Marley", "text": "Tribute To Bob Marley \u00e8 un album live del gruppo reggae californiano Groundation. Quest'album \u00e8 composto da due cd ed \u00e8 stato registrato a \"The Catalyst\" (Santa Cruz) in California nel 2004 in memoria del cantante reggae Bob Marley."}
{"id": "734838", "revid": "767487", "url": "https://it.wikipedia.org/wiki?curid=734838", "title": "Instinct - Istinto primordiale", "text": "Instinct - Istinto primordiale (\"Instinct\") \u00e8 un film del 1999 diretto da Jon Turteltaub. \u00c8 liberamente ispirato a un racconto di Daniel Quinn, intitolato \"Ishmael\".\nTrama.\nMiami. Lo scienziato Ethan Powell viene rinchiuso in un manicomio criminale con l'accusa di omicidio plurimo. L'uomo \u00e8 chiuso nel silenzio pi\u00f9 completo, e non accetta di comunicare con nessuno. Un giorno arriva all'istituto il giovane psichiatra Theo Caulder, che prende a cuore il caso di Powell e si mette in testa di riuscire a farlo parlare. Dopo una serie di tentativi infruttuosi, Caulder riesce finalmente ad entrare in comunicazione con Powell, scoprendo per\u00f2 una verit\u00e0 che non sospettava.\nProduzione.\nLa produzione del film \u00e8 avvenuta nel 1998. Sean Connery avrebbe dovuto, in origine, interpretare il ruolo di Ethan Powell.\nDistribuzione.\nIn Italia il film \u00e8 stato distribuito dalla Buena Vista International Italia S.R.L..\nAccoglienza.\nIl film ha ricevuto critiche miste, il sito Rotten Tomatoes d\u00e0 un punteggio del 27% basato su 66 recensioni. Metacritic d\u00e0 al film un punteggio di 43/100, basato su 23 recensioni. Negli Stati Uniti, il critico Roger Ebert del Chicago Sun Times d\u00e0 al film 1,5 stelle su 4.\nIl film \u00e8 stato un flop nelle sale degli Stati Uniti e del Canada, ricavando solo 34.105.207 dollari statunitensi a fronte di un budget di 80 milioni di dollari. Il film ha vinto un Genesis Award nell'anno 2000 per i temi a favore del diritto degli animali."}
{"id": "734840", "revid": "198682", "url": "https://it.wikipedia.org/wiki?curid=734840", "title": "Robert Bosch", "text": "Biografia.\nBosch era nato ad Albeck, un villaggio a nordest di Ulma, nella Germania meridionale; era l'undicesimo di dodici fratelli.\nI genitori erano dei contadini benestanti. Il padre era un membro della massoneria, ben istruito per essere un uomo della sua classe sociale, e si impegn\u00f2 molto per dare una buona educazione ai suoi figli.\nDal 1869 al 1876, Robert Bosch frequent\u00f2 la \"Realschule\" (scuola tecnica secondaria) di Ulma e poi lavor\u00f2 come apprendista meccanico di precisione. Dopo la scuola e la formazione pratica, Bosch trascorse sette anni lavorando in diverse aziende in Germania, negli Stati Uniti (per la Edison a New York) e nel Regno Unito (per la Siemens).\nIl 15 novembre 1886 apr\u00ec la sua \u201cOfficina di Precisione Meccanica e di Ingegneria Elettrica\" a Stoccarda. Un anno dopo, fece un investimento decisivo in un sistema di accensione a magnete non brevettato realizzato dal costruttore di motori Deutz. Ci\u00f2 lo porto al suo primo successo commerciale. Lo scopo del dispositivo era di generare la scintilla elettrica necessaria per innescare la combustione della miscela aria/combustibile all'interno del motore. Nel 1897, Bosch fu il primo ad adattare questo sistema di accensione per un veicolo a motore.\nNel fare ci\u00f2, risolse uno dei pi\u00f9 grandi problemi tecnici dell'industria automobilistica che allora era ancora in stato embrionale. Ma solo l'invenzione, il 24 settembre 1902, della prima candela commerciale per scariche ad alta tensione come parte di un sistema di accensione di tipo magnetico, da parte di Gottlob Honold, un ingegnere dipendente di Bosch, rese possibile lo sviluppo dei motori a combustione interna.\nSul finire del diciannovesimo secolo, Bosch estese i confini della sua attivit\u00e0 oltre la Germania. L'azienda apr\u00ec un ufficio vendite nel Regno Unito nel 1898, a cui ne seguirono altri in altre nazioni europee. Il primo ufficio vendite e la prima fabbrica negli Stati Uniti vennero aperti rispettivamente nel 1906 e nel 1910.\nNel 1913 la compagnia aveva gi\u00e0 ripartito le attivit\u00e0 tra le Americhe, l'Asia, l'Africa e l'Australia e generava l'88% delle sue vendite fuori dalla Germania. In rapida successione negli anni dopo la Prima guerra mondiale, Bosch lanci\u00f2 innovazioni per veicoli a motore, compreso il sistema di iniezione per motori diesel nel 1927. Negli anni venti, inoltre, la crisi economica mondiale port\u00f2 Bosch a intraprendere rigorosi programmi di ammodernamento e diversificazione delle attivit\u00e0 nella sua compagnia. In pochi anni trasform\u00f2 la sua compagnia da un piccolo fornitore di parti per automobili basata su commerci specializzati in una multinazionale di elettronica.\nFin dall'inizio Bosch ebbe un grande interesse a promuovere programmi di occupazione e formazione e, spinto dalla sua profonda consapevolezza delle responsabilit\u00e0 sociali di un imprenditore, fu uno dei primi industriali tedeschi a introdurre la giornata lavorativa di otto ore.\nA ci\u00f2 seguirono altri benefici sociali esemplari per i suoi dipendenti. Bosch non aveva intenzione di trarre profitti da contratti di produzione di armamenti assegnati alla sua compagnia durante la Prima Guerra Mondiale, anzi, don\u00f2 diversi milioni di marchi per cause umanitarie.\nFece aprire un ospedale nella citt\u00e0 di Stoccarda, inaugurato ufficialmente nel 1940. Negli anni 20 e trenta fu anche politicamente attivo. Come imprenditore sedeva in diversi comitati economici. Spese molto nella causa di riconciliazione tra Germania e Francia. Sperava che questa riconciliazione avrebbe potuto portare la pace in Europa e condurre alla creazione di un'area economica europea senza frontiere. Ma il regime nazionalsocialista fece fallire gli sforzi pacifisti di Bosch. La compagnia accett\u00f2 i contratti per la produzione di armamenti e impieg\u00f2 forza lavoro durante la guerra. Allo stesso tempo, comunque, Robert Bosch support\u00f2 la resistenza ad Hitler: con i suoi pi\u00f9 stretti collaboratori, salv\u00f2 diversi ebrei e altre vittime della persecuzione nazista dalla deportazione.\nRobert Bosch era profondamente interessato alle questioni agricole e rilev\u00f2 una grandissima fattoria a sud di Monaco. Era anche un cacciatore appassionato. Mor\u00ec nel 1942 lasciando quattro figli avuti da due mogli. Un altro figlio, avuto dal suo primo matrimonio, era gi\u00e0 morto nel 1921 a causa della sclerosi multipla.\nNel 1937 Bosch ristruttur\u00f2 la sua societ\u00e0 rendendola una fondazione senza scopo di lucro. Scrisse anche le sue ultime volont\u00e0 e un testamento in cui stabil\u00ec che i ricavi delle attivit\u00e0 della societ\u00e0 da lui fondata dovessero essere devoluti in cause umanitarie. Allo stesso tempo tracci\u00f2 le linee guida per la gestione delle attivit\u00e0 della compagnia, che furono formulate dai suoi successori nel 1964 e che rimangono valide ancora oggi."}
{"id": "734843", "revid": "1632387", "url": "https://it.wikipedia.org/wiki?curid=734843", "title": "Anekdoten", "text": "Gli Anekdoten sono un gruppo musicale rock progressivo svedese\nBiografia.\nIl nucleo iniziale del gruppo prende vita nel febbraio 1990 col nome King Edward per iniziativa del chitarrista Nicklas Berg (Barker) e del bassista-cantante Jan Erik Liljestrom. I due reclutano il batterista Peter Nordins, gi\u00e0 con Berg in altre esperienze musicali, e iniziano a preparare un repertorio basato sulla riproposizione delle migliori composizioni dei King Crimson, probabilmente l'influenza pi\u00f9 significativa nella formazione della propria personalit\u00e0 artistica.\nL'attivit\u00e0 dei tre si concretizza in un unico concerto assieme ad altre band, tenuto nel maggio del 1991 al \"Gagnefs Folkets Hus\" di Djur\u00e5s durante il festival Djur\u00e0srocken.\nAl concerto assiste la violoncellista Anna Sofi Dahlberg che, impressionata dal tipo di musica eseguita, contatta Berg e il 27 agosto dello stesso anno diventa il quarto membro della formazione.\nDopo aver cambiato nome nell'attuale \"Anekdoten\", pubblicano il primo demotape a dicembre con cinque canzoni (\"Karelia\", \"The Old Man &amp; the Sea\", \"Thoughts in Absence\", \"Darkness Descends\" e \"Sad Rain\") nel secondo demo, giusto un anno dopo, eseguono \"Where Solitude Remains\", \"The Longing\" e \"Wheel\". Le due cassette non vengono vendute, neanche ai concerti, ma usate solo per promozione; in alcune era presente una copertina in bianco e nero.\nNella primavera del 1993 esce l'album di debutto registrato in 100 ore al Largen Studio, il medesimo usato dagli \u00c4nglag\u00e5rd per \"Hybris\". Nonostante le buone offerte giunte per un contratto discografico decidono, visto il successo conseguito proprio dai conterranei Anglagard, di fare tutto da soli e fondano la \"Virta\" (levy). \"Vemod\" \u00e8 il titolo dell'album di debutto che arriva sul mercato nel settembre successivo in versione cd. II lavoro, nonostante sia autoprodotto, vende negli anni sulle 15.000 copie.\nIl biennio 1994/1995 vede gli Anekdoten impegnati in molti concerti a livello internazionale, oltre che nella natia Svezia (Italia, Norvegia; Germania, Stati Uniti - l'apparizione al Progfest di Los Angeles, documentata, sia pure in parte, nel doppio cd del festival, Canada, etc). Intanto trovano il tempo di partecipare a due compilation con gruppi scandinavi: \"Eleven On a One to Ten\", con due brani ma nella versione inclusa anche nell'album Vemod; \"This is an Orange\", cd limitato e numerato in 250 copie, con la cover di \"Cirkus\" dei \"King Crimson\". Nonostante la tentazione di andare in tour sia forte i musicisti decidono di concentrarsi su nuove composizioni e tra luglio e novembre 1995 lavorano in studio al secondo capitolo discografico.\nA novembre esce anche la documentazione del \"Progfest 94\", versione cd e video su etichetta Musea. Nel 1995 partecipano al \"Gothenburg Art Rock Festival\" in Svezia. La loro esibizione viene registrata per essere inclusa nella videocassetta del festival, che non verr\u00e0 mai pubblicata.\nII 1996 prosegue con intensa attivit\u00e0 live (Svezia, Norvegia, Finlandia, Germania, Italia, Belgio) e con la pubblicazione di \"Nucleus\", meno legato ai King Crimson e maggiormente oscuro nei temi affrontati, e la ristampa di Vemod in altri supporti. Le vendite sono soddisfacenti, specie per un'opera pi\u00f9 difficile della precedente, e superano le 10.000 copie. Nel settembre 1997 arriva un \"Ep live\" giapponese seguito dal doppio \"Official Bootleg - Live in Japan\".\nLa band intraprende un tour da luglio a met\u00e0 ottobre e si esibisce in qualche data nel giugno-luglio del 1998.\nLa prima parte del 1999 \u00e8 dedicata alla registrazione del terzo album che esce in ottobre con il titolo \"From Within\", che pu\u00f2 considerarsi l'album della maturit\u00e0. La band trova una via propria affrontando temi musicali pi\u00f9 riflessivi ed ipnotici.\nIl sound si fa pi\u00f9 maturo e pi\u00f9 staccato dalle influenze crimsoniane, le atmosfere sono oblique magnetiche ed ossessive e le accelerazioni, anche le pi\u00f9 violente caratterizzate dalle distorsioni della chitarra di Berg, non sfondano mai nel classico heavy metal, ma vanno a situarsi pi\u00f9 vicino ad una visione post hardcore che non ai passaggi tipici di un gruppo neosinfonico scandinavo.\nIl gruppo inizia sostanzialmente una nuova era pur mantenendo intatte le loro caratteristiche principali.\nBrani pi\u00f9 rappresentativi di questo album e di questo periodo sono senz'altro \"Hole\", la strumentale \"The Sun Absolute\" e i brani \"From Within\" e \"Kiss Of Life\".\nAppena uscito il nuovo disco, la band intraprende un tour in Europa fino a dicembre, che parte l'8 ottobre dal Palatenda di Mantova.\nL'anno 2000 \u00e8 quasi interamente dedicato all'attivit\u00e0 concertistica che si protrae a fasi alterne con non poche pause, fino al giugno 2003, data in cui viene pubblicato il loro quarto album, \"Gravity\".\nIl disco pi\u00f9 vicino a questo lavoro \u00e8 senz'altro il precedente From Within ed infatti ne \u00e8 in un certo senso la prosecuzione.\nNon vengono stravolte le sonorit\u00e0 che ormai li hanno resi noti tra i cultori del prog, ma la musica \u00e8 meno pretenziosa e brutale e la band in questo evita di rendersi schiava di certi clich\u00e9.\nL'architettura sonora \u00e8 molto semplificata, i passaggi strumentali pi\u00f9 complessi vengono abbandonati o quasi, le sonorit\u00e0 sono ancor pi\u00f9 fosche, crepuscolari ed ipnotiche, prettamente nordiche, spesso strazianti o comunque melanconiche ancor pi\u00f9 che nel precedente lavoro.\nNella seconda met\u00e0 del 2003 la band si esibisce in diversi paesi nord europei quali Francia, Belgio, Germania, Polonia, Norvegia e Svezia.\nNel marzo 2004 gli Anekdoten sono presenti all\"'International Art and Progressive Rock Festival- Baja Prog\" in Messico e continuano ad esibirsi in tour fino alla fine del mese di novembre dello stesso anno.\nIl 25 e il 26 febbraio 2005 la band si esibisce al \"Kinema Klub\" di Tokyo per la registrazione del nuovo live intitolato \"Waking the Dead - Live In Japan 2005\" che cattura brani live tratti perlopi\u00f9 dai due ultimi album studio.\nTra l'aprile e il luglio del 2006 gli Anekdoten si esibiscono in poche occasioni e in autunno sono ancora in sala d'incisione per la registrazione del nuovo lavoro studio uscito il 25 aprile 2007 con il titolo di \"A Time of Day\".\nSi tratta di un album con il quale gli Anekdoten proseguono sostanzialmente il discorso intrapreso con il precedente lavoro, con una leggera tendenza a semplificare ancor di pi\u00f9 ogni loro brano rendendolo in qualche modo pi\u00f9 accessibile mantenendo per\u00f2 intatte le loro caratteristiche principali.\nLa band si dedica all'attivit\u00e0 concertistica dall'aprile al novembre del 2007 in Nord Europa e Giappone e partecipa allo \"Sweden Rock Festival 2007\" a S\u00f6lvesborg, Svezia.\nIl 2008 prosegue con numerose esibizioni live nelle quali maggior spazio \u00e8 dato ai brani del nuovo disco ma vengono suonati anche brani tratti dai primi album.\nL'11 maggio 2009 \u00e8 stata pubblicata la compilation dal titolo \"Chapter\" che comprender\u00e0 brani fin dagli esordi comprese alcune versioni alternative e un inedito.\nNel corso degli anni 2013 e 2014 il gruppo \u00e8 stato impegnato nella registrazione del sesto album di studio, uscito infine il 10 aprile 2015 con il titolo \"Until All the Ghosts Are Gone\"."}
{"id": "734844", "revid": "486946", "url": "https://it.wikipedia.org/wiki?curid=734844", "title": "Ghibli Museum", "text": ""}
{"id": "734845", "revid": "289247", "url": "https://it.wikipedia.org/wiki?curid=734845", "title": "Browning automatic Rifle", "text": ""}
{"id": "734846", "revid": "125828784", "url": "https://it.wikipedia.org/wiki?curid=734846", "title": "Ostensorio", "text": "L'ostensorio (dal latino \"ostend\u0115re\", mostrare), nella liturgia cattolica, \u00e8 l'arredo sacro utilizzato per esporre all'adorazione dei fedeli l'ostia consacrata, ritenuta, in virt\u00f9 della transustanziazione, vero corpo di Ges\u00f9 Cristo. Al termine dell'adorazione eucaristica, il ministro ordinato abitualmente benedice i fedeli con il Santissimo Sacramento esposto nell'ostensorio.\nDi solito l'ostensorio \u00e8 forgiato in oro, argento o altri metalli preziosi. Esso \u00e8 composto da:\nStoria.\nL'uso dell'ostensorio \u00e8 diffuso unicamente nella chiesa latina e comincia a diffondersi soltanto verso la met\u00e0 del XIII secolo, \nl'epoca in cui il dogma della presenza reale di Ges\u00f9 Cristo nell'eucaristia trova la sua formulazione teologica nella dottrina scolastica della transustanziazione. Probabilmente la sua comparsa risale in seguito al miracolo di Bolsena (Italia, 1263) dove l'ostia apparve, visibilmente, vera carne e macchiata di sangue. \u00c8 in questo contesto che si diffondono pratiche come l\"'elevazione\" dell'ostia durante la preghiera eucaristica, la festa del Corpus Domini e, appunto, l'esposizione del pane consacrato alla vista dei fedeli perch\u00e9 adorino il Cristo presente.\nInizialmente, si utilizzarono soprattutto i reliquiari per esporre il Santissimo Sacramento, ma si sono ritrovati anche croci, immagini sacre e tabernacoli adattati a questo scopo.\nA partire dalla met\u00e0 del XV secolo, tuttavia, venne adottata in sempre maggior misura una forma \"architettonica\", a torretta o tempietto ogivale, quasi sempre d'argento: ricco di pinnacoli e sostenuto da una base elaborata artisticamente, al centro aveva una lunetta d'argento o d'oro, utilizzata per collocarvi visibilmente l'ostia. Tuttora questa forma (detta \"architettonica\") \u00e8 in uso nella liturgia ambrosiana.\nDal XVI secolo, dopo il Concilio di Trento, l'ostensorio cominci\u00f2 ad assumere una forma a raggiera, che ricorda i \"raggi solari\", ispirata tra l'altro ai suggerimenti della predicazione di Bernardino da Siena e oggi assai pi\u00f9 diffusa nel rito romano. Nel XVIII secolo l'apparato decorativo si arricch\u00ec dell'ornamento di putti o angeli adoranti e di grappoli d'uva e spighe di grano."}
{"id": "734847", "revid": "289247", "url": "https://it.wikipedia.org/wiki?curid=734847", "title": "Browning automatic rifle", "text": ""}
{"id": "734848", "revid": "599013", "url": "https://it.wikipedia.org/wiki?curid=734848", "title": "Carlos Manuel Gon\u00e7alves Alonso", "text": "Caratteristiche tecniche.\n\u00c8 un difensore centrale.\nCarriera.\nNel maggio 2006 \u00e8 stato convocato in Nazionale dal CT angolano Lu\u00eds de Oliveira Gon\u00e7alves per rappresentare il proprio paese ai Mondiali in Germania.\nCarlos \u00e8 stato impiegato da Gon\u00e7alves come difensore centrale per tutte le tre partite del torneo in coppia con Jamba: con questi due difensori il portiere ha sub\u00ecto due soli gol."}
{"id": "734849", "revid": "131358", "url": "https://it.wikipedia.org/wiki?curid=734849", "title": "Carlos Alonso Kali", "text": ""}
{"id": "734851", "revid": "712828", "url": "https://it.wikipedia.org/wiki?curid=734851", "title": "Galadhon", "text": ""}
{"id": "734852", "revid": "111433", "url": "https://it.wikipedia.org/wiki?curid=734852", "title": "Danevirke", "text": "Il termine danese Danevirke o Dannevirke (tedesco \"Danewerk\", norreno \"Danavirki\", alla lettera \u00abopere dei Danesi\u00bb) designa un'importante struttura difensiva costruita durante l'epoca vichinga della Danimarca. Fu utilizzata per l'ultima volta per scopi militari nel 1864.\nIl Danevirke \u00e8 una struttura difensiva di terra, che si estende dallo J\u00fctland occidentale fino alla citt\u00e0 di Schleswig, che si trova oltre lo Schlei sul mar Baltico, presso l'antico centro di commerci vichingo di Hedeby. Tra lo Schlei e la citt\u00e0 di Eckernf\u00f6rde c'era un'altra fortificazione muraria, che difendeva la penisola di Schwansen.\nDatazione.\nSecondo fonti scritte, l'opera di Danevirke inizi\u00f2 con il re danese Goffredo nell'808: temendo l'invasione dei Franchi, Goffredo inizi\u00f2 a lavorare su un'enorme struttura difensiva per proteggere il suo regno, separando la penisola dello Jutland dalla parte settentrionale dell'Impero franco.\nOttone II espugn\u00f2 il vallo nell'agosto del 974 su consiglio del duca di Sassonia Bernardo e del conte di Stade Enrico il Calvo.\nNel periodo dal 1969 al 1975, durante le opere di ricerca, furono trovate tre parti della struttura principale di Danevirke, con l'aiuto della dendrocronologia. Questi reperti risalgono a un'epoca compresa tra il 737 e il 968.\nDanevirke \u00e8 lungo circa 30 km, e alto tra i 3,6 e i 6 metri. Durante il Medioevo, la struttura fu rinforzata con palizzate e muraglie, e fu utilizzata dai re di Danimarca come punto di riferimento per le escursioni militari e per le incursioni contro gli slavi.\nNel XII secolo, il Re Valdemaro I di Danimarca rinforz\u00f2 parti di Danevirke con un muro che permise un utilizzo militare continuo della struttura durante tutto il Medioevo. In lingua danese, le parti rinforzate della struttura sono conosciute con il nome di \"Valdemarsmuren\" (\"Muro di Valdemar\").\nL'ultima volta che Danevirke fu utilizzato con scopi militari fu durante la seconda guerra dello Schleswig, nel 1864. L'opinione pubblica danese si aspettava che la battaglia si tenesse proprio presso la struttura difensiva, ma in realt\u00e0 presso il Danevirke non avvenne alcun combattimento, perch\u00e9 il Comandante in Capo Christian Julius De Meza si ritir\u00f2 nelle trincee a Dybb\u00f8l. L'evacuazione fu un grande colpo per l'opinione pubblica danese, che considerava la fortezza inespugnabile; il Generale de Meza fu subito rimosso dall'incarico.\nSeconda guerra mondiale.\nDopo l'invasione degli Alleati in Normandia durante la seconda guerra mondiale, la Wehrmacht temeva una seconda invasione attraverso la Danimarca, e pertanto cerc\u00f2 di convertire il muro di terra in una trincea. Se questi piani fossero stati realizzati, la struttura sarebbe andata totalmente distrutta; tuttavia, quando questa notizia giunse all'archeologo danese S\u00f8ren Telling, egli, sapendo che le scoperte archeologiche erano sotto la giurisdizione di Heinrich Himmler, telefon\u00f2 a lui e al capo delle SS (del dipartimento archeologico \"Amt f\u00fcr Ahnenwerte\"). Telling si oppose fermamente alla distruzione di un importante resto della \"razza ariana\" tanto difesa da Hitler, e Himmler lo autorizz\u00f2 a fermare i lavori. Anche se inizialmente il comandante locale della Wehrmacht si rifiut\u00f2 di eseguire l'ordine, alla fine Telling ebbe la meglio, e da allora l'archeologo si stabil\u00ec presso il Danevirke e si consider\u00f2 come custode della struttura fino alla morte, avvenuta nel 1968.\nDanevirke nella cultura di massa.\nCome simbolo dell'autonomia danese dalla Germania, Danevirke fu utilizzato come titolo di numerosi giornali danesi durante il XIX secolo. Il pi\u00f9 importante di questi fu pubblicato da Nikolaj Frederik Severin Grundtvig dal 1816 al 1819.\nNel 1872 alcuni emigrati scandinavi in Nuova Zelanda fondarono un villaggio, non lontano da Wellington, chiamato Dannevirke."}
{"id": "734853", "revid": "1442080", "url": "https://it.wikipedia.org/wiki?curid=734853", "title": "Lam\u00e1", "text": "Carriera.\nNel 2006 \u00e8 stato inserito dal CT angolano Lu\u00eds de Oliveira Gon\u00e7alves tra i 23 convocati per disputare i Mondiali in Germania. Non \u00e8 mai sceso in campo in quanto riserva di Jo\u00e3o Ricardo. Ha in seguito conquistato il posto da titolare nella Coppa d'Africa 2008."}
{"id": "734854", "revid": "131962", "url": "https://it.wikipedia.org/wiki?curid=734854", "title": "Luis Lam\u00e1", "text": ""}
{"id": "734856", "revid": "106456", "url": "https://it.wikipedia.org/wiki?curid=734856", "title": "Schleswig", "text": ""}
{"id": "734860", "revid": "131962", "url": "https://it.wikipedia.org/wiki?curid=734860", "title": "Lebo Lebo", "text": ""}
{"id": "734861", "revid": "599013", "url": "https://it.wikipedia.org/wiki?curid=734861", "title": "Ant\u00f4nio Lebo Lebo", "text": ""}
{"id": "734868", "revid": "48479", "url": "https://it.wikipedia.org/wiki?curid=734868", "title": "Religioni afro-americane", "text": ""}
{"id": "734875", "revid": "125798108", "url": "https://it.wikipedia.org/wiki?curid=734875", "title": "Ricky Tognazzi", "text": "Biografia.\nFiglio degli attori Ugo Tognazzi (1922-1990) e Pat O'Hara (1933-2018), Ricky ha tre fratellastri, nati dai due successivi matrimoni del padre: Thomas Robsahm, Gianmarco e Maria Sole Tognazzi. Dopo essere stato coniugato con Flavia Toso, da cui ha avuto la figlia Sarah, nel 1995 si \u00e8 sposato con l'attrice, doppiatrice, sceneggiatrice e regista Simona Izzo. Dopo aver frequentato sin da piccolo molti set cinematografici grazie al padre (che poi lo vorr\u00e0 per qualche comparsata in alcuni suoi film), studia in Inghilterra e poi al DAMS dell'Universit\u00e0 di Bologna, e si diploma nel 1975 presso l'Istituto di Stato per la Cinematografia e Televisione \"Roberto Rossellini\" di Roma. Inizia a lavorare come aiuto regista per Luigi Comencini, Pupi Avati e Maurizio Ponzi.\nNel 1987 debutta come regista con \"Fernanda\", episodio della serie TV \"Piazza Navona\" progettata da Ettore Scola, per poi confermarsi tra gli autori cinematografici italiani della sua generazione con \"Piccoli equivoci\" (1989), \"Ultr\u00e0\" (1990), \"La scorta\" (1993), \"Vite strozzate\" (1996), \"Canone inverso - Making Love\" (2000), \"Il padre e lo straniero\" (2010), \"Tutta colpa della musica\" (2011) e, assieme a Simona Izzo, \"Io no\" (2003). Successivamente torna a girare per il piccolo schermo le fiction \"I giudici - Excellent Cadavers\" (1998), \"Il papa buono\" (2003), \"L'isola dei segreti - Kor\u00e8\" (2009), \"Mia madre\" (2010), \"Il caso Enzo Tortora - Dove eravamo rimasti?\" (2012), \"L'assalto\" (2014), \"Pietro Mennea - La freccia del Sud\" (2015), \"Boris Giuliano - Un poliziotto a Palermo\" (2016), \"La vita promessa\" (2018-2020) e, nuovamente assieme a Simona Izzo, \"L\u2019amore strappato\" (2019) e \"Svegliati amore mio\" (2021).\nTra le sue interpretazioni si ricordano invece \"La famiglia\" (1986) dello stesso Scola; \"Una storia semplice\" (1991) di Emidio Greco; \"Maniaci sentimentali\" (1994) e \"Tutte le donne della mia vita\" (2007) di Simona Izzo; \"Il cielo in una stanza\" (1999) e \"In questo mondo di ladri\" (2004) di Carlo Vanzina; \"I giorni dell'amore e dell'odio\" (2001) di Claver Salizzato. Tifoso del , come il padre, nel 1997 \u00e8 la voce narrante nel brano \"Ieri\", prima traccia del CD \"Ulisse\" della Premiata Forneria Marconi, mentre nel 2016 mette in scena lo spettacolo teatrale \"Figli, mariti, amanti... (il maschio superfluo)\", scritto da Simona Izzo e realizzato dal produttore Angelo Tumminelli.\nRicky Tognazzi \u00e8 dichiaramente ateo anche se ammira alcune figure religiose come san Tommaso, papa Giovanni XXIII e papa Francesco."}
{"id": "734876", "revid": "599013", "url": "https://it.wikipedia.org/wiki?curid=734876", "title": "Pml", "text": ""}
{"id": "734880", "revid": "599013", "url": "https://it.wikipedia.org/wiki?curid=734880", "title": "Tsn", "text": ""}
{"id": "734882", "revid": "599013", "url": "https://it.wikipedia.org/wiki?curid=734882", "title": "Tum", "text": ""}
{"id": "734883", "revid": "1442080", "url": "https://it.wikipedia.org/wiki?curid=734883", "title": "Loc\u00f3", "text": "Carriera.\nNel maggio 2006 \u00e8 stato convocato dal CT dell'Angola Lu\u00eds de Oliveira Gon\u00e7alves per rappresentare il proprio paese ai i Mondiali di giugno 2006 in Germania. L'allora ventunenne Loc\u00f3 \u00e8 stato impiegato come difensore di fascia in tutte e tre le partite dell'Angola con Delgado, Jamba e Kali a completamento della linea difensiva."}
{"id": "734885", "revid": "599013", "url": "https://it.wikipedia.org/wiki?curid=734885", "title": "Tup", "text": ""}
{"id": "734889", "revid": "835650", "url": "https://it.wikipedia.org/wiki?curid=734889", "title": "Schleswig (citt\u00e0)", "text": "Schleswig (in danese: \"Slesvig\", in basso tedesco \"Sleswig\", in inglese tradizionale \"Sleswick\") \u00e8 una citt\u00e0 sulla costa di \"Schlei\", nella parte nord-orientale dello Schleswig-Holstein, in Germania. \u00c8 il capoluogo del circondario di Schleswig-Flensburgo.\nGeografia fisica.\nOggi la popolazione ammonta a persone, e la principale industria \u00e8 quella del cuoio. La citt\u00e0 prende il nome dallo Schlei, un'insenatura nel Mar Baltico sulla costa della quale sorge il centro abitato, e \"vik\" \u00e8 la parola che significa \"baia\" nell'antico linguaggio del Vichinghi.\nStoria.\nSchleswig \u00e8 una citt\u00e0 molto antica. L'insediamento vichingo di Hedeby, oggi parte della citt\u00e0, fu menzionato per la prima volta nell'804; la citt\u00e0 era molto potente all'interno della regione Baltica, e domin\u00f2 l'area per pi\u00f9 di 200 anni. Nel 1050, dopo una serie di distruzioni successive, la popolazione venne spostata sulla sponda opposta dello Schlei, divenendo cos\u00ec l'attuale citt\u00e0 di Schleswig. Nel 1066 Hedeby fu distrutta, e Schleswig rimase parte del Regno di Danimarca.\nNel 1544, il castello di Gottorp divenne la residenza dei governatori locali. I duchi di Gottorp erano vassalli dei re di Danimarca, e governavano sulla maggior parte del territorio dell'attuale Schleswig-Holstein. Nel 1721, quando fin\u00ec la Grande guerra del Nord, i duchi di Gottorp abbandonarono il potere e le loro terre caddero sotto la corona danese. Nella seconda guerra dello Schleswig del 1864, lo Schleswig fu annesso alla Prussia e divenne tedesco."}
{"id": "734890", "revid": "131962", "url": "https://it.wikipedia.org/wiki?curid=734890", "title": "Luis Joao Lama", "text": ""}
{"id": "734891", "revid": "62004", "url": "https://it.wikipedia.org/wiki?curid=734891", "title": "Marcos Airosa", "text": ""}
{"id": "734892", "revid": "599013", "url": "https://it.wikipedia.org/wiki?curid=734892", "title": "Tur", "text": ""}
{"id": "734893", "revid": "62004", "url": "https://it.wikipedia.org/wiki?curid=734893", "title": "Manuel Loco", "text": ""}
{"id": "734895", "revid": "1714743", "url": "https://it.wikipedia.org/wiki?curid=734895", "title": "Enrico I di Borgogna", "text": "Origine.\nSecondo la \"Hugonis Floriacensis, Historia Francorum Senonensis\", era il figlio terzogenito del Marchese di Neustria demarcus, conte d'Orleans e conte di Parigi, detto duca dei Franchi) e poi conte di Auxerre e anche duca di Borgogna, Ugo il Grande detto anche il Bianco, per il suo pallore e/o l'Abate (895-956), e della sua terza moglie, Edvige di Sassonia (922-965), figlia quartogenita del duca di Sassonia e re dei Franchi orientali, Enrico I l'Uccellatore (876 \u2013 936) e della sua seconda moglie Matilde (890-968), che come ci riporta, nelle sue cronache, Rodolfo il Glabro era sorella del Re di Germania, Ottone I, che, a sua volta, secondo il \"Widukindi Res Gest\u00e6 Saxonic\u00e6\" era figlio di Enrico I e Matilde.&lt;br&gt;Ugo il Grande, capostipite dei Capetingi, era figlio del marchese di Neustria e futuro re di Francia, Roberto I e di Beatrice di Vermandois, figlia del conte di Vermandois, Erberto I (nipote del re d'Italia, Bernardo, nipote di Carlo Magno)&lt;br&gt;Oddone era nipote (prozio paterno) del re di Francia, Oddone e del re di Francia Rodolfo, marito di sua zia, Emma e fratello del futuro re di Francia, Ugo Capeto.\nBiografia.\nEnrico, il cui nome alla nascita era Oddone, nacque tra il 946 ed il 948 e fin da piccolo fu avviato alla carriera ecclesiastica, come ci viene confermato dai \"Flodoardi Annales\" (\"Oddonem clericum\").\nSecondo i \"Flodoardi Annales\", suo fratello Oddone mor\u00ec nel 965, senza discendenza (come ci conferma la \"Chronica Albrici Monachi Trium Fontium\"), lasciando eredi i fratelli Ugo ed Eudes (Oddone); il titolo di duca di Borgogna and\u00f2 al Oddone, come ci viene confermato dalla \"Hugonis Floriacensis, Historia Francorum Senonensis\", che, abbandonata la vita ecclesiastica assunse il nome di Enrico.\nIl re di Francia, il carolingio Lotario IV (941-986), che desiderava ridurre la potenza dei robertingi, approfittando della giovane et\u00e0 di Enrico, continu\u00f2 a sottrarre dei territori del ducato, conferendo potere ai grandi ecclesiastici, come il vescovo di Langres e altri territori vennero sottratti dal Conte di Meaux e di Troyes, Erberto il Vecchio, figlio di Roberto di Vermandois, Conte di Troyes; il potere di Enrico oltre alle contee di propriet\u00e0 di Autun, Beaune e Avallon, era limitato alle sole contee di Chalon, M\u00e2con Digione e Semur.\nNel 975 circa, come ci conferma la \"Chronica Albrici Monachi Trium Fontium\", spos\u00f2 Gerberga di Ch\u00e2lon (ca. 945-ca. 990), figlia del conte di Ch\u00e2lon e d'Autun, Lamberto e della sua prima moglie, di cui non si conoscono n\u00e9 il nome n\u00e9 gli ascendenti; Gerberga era vedova del re d'Italia in esilio, Adalberto II (932-975) che si era rifugiato ad Autun, nel ducato di Borgogna, con la moglie ed il figlioletto Guglielmo, che, ancora secondo la \"Chronica Albrici Monachi Trium Fontium\", dopo il matrimonio, fu adottato da Enrico Ottone, che prese il nome di Guglielmo Ottone; anche Rodolfo il Glabro, nel suo \"Rodulfus Glaber Cluniacensis, Historiarum Sui Temporis Libri Quinque\" ci conferma che Guglielmo, figliastro di Enrico, era il figlio di Adalberto, re d'Italia.\nNel 982 Enrico Ottone invest\u00ec il figlio adottivo Ottone I Guglielmo del titolo di conte di Borgogna (vassallo del duca) donandogli la parte del territorio, che si trovava al di fuori del regno di Francia ed inoltre gli concesse (per diritto di matrimonio, avendo sposato Ermentrude di Roucy, vedova del conte di M\u00e2con) la contea di M\u00e2con, feudo del ducato di Borgogna.\nNon conosciamo l'anno esatto della morte di Gerberga (circa 990); il necrologio della cattedrale di Auxerre (non consultato), riporta che mor\u00ec il 11 dicembre.&lt;br&gt;Nel 992, secondo un documento della \"Ex Historia Abbati\u00e6 Condomensis\", Enrico spos\u00f2 Gersenda di Guascogna, che (sempre secondo lo stesso documento della \"Ex Historia Abbati\u00e6 Condomensis\", del 1011, in cui Gersenda viene citata come nipote di Gombaldo, vescovo e sorella del duca, Sancho VI), era figlia del duca di Guascogna Guglielmo I e della moglie, Urraca di Navarra, che, secondo le \"Europ\u00e4ische Stammtafeln\", vol III, pag. 563 (non consultate) era figlia del re di Navarra Garc\u00eda I e della seconda moglie Teresa di Le\u00f3n.&lt;br&gt;Il documento n\u00ba 193 del \"Cartulaire du Prieur\u00e9 de Paray-le-Monial et visites de l'ordre de Cluny\" (non consultato), cita Gersenda, moglie del duca Enrico (\"Enrici ducis, Garlindis uxoris eius\"), come firmataria.Anche due documenti del \"Recueil des actes du prieur\u00e9 de Saint-Symphorien d'Autun de 696 \u00e0 1300\", il n\u00ba 15 (Henrici ducis\u2026[et] domin\u00e6 Garsindis comitiss\u00e6), del 992 (non consultato), ed il n\u00ba 17 (Henricus dux, Gersindis ducatrix), del 993 (non consultato), citano Gersenda come moglie di Enrico I.\nGersenda, senza essere nominata viene citata nel \"Rhythmus satyricus\" di Adalberone di Laon.\nSempre secondo un documento della \"Ex Historia Abbati\u00e6 Condomensis\", del 1011, sappiamo che Gersenda venne ripudiata da Enrico, verso il 996.Dopo essere stata ripudiata, Gersenda fece ritorno in Guascogna.&lt;br&gt;Non avendo avuto figli legittimi propri dalle due mogli, in quel periodo design\u00f2 il figlio adottivo, Ottone Guglielmo, erede del ducato.\nEnrico (\"dux Heinricus\") mor\u00ec nel 1002, preso Pouilly-sur-Sa\u00f4ne, sul fiume Saona (\"Castrum Pulliacum super Ararim\") e fu sepolto ad Auxerre, come ci vienne confermato dal \"Rodulfus Glaber Cluniacensis, Historiarum Sui Temporis Libri Quinque\"; anche la \"Chronica Albrici Monachi Trium Fontium\" ci conferma la morte di Enrico, nel 1002, lasciando come erede Ottone I Guglielmo.; mentre il necrologio della cattedrale di Auxerre (non consultato), riporta che mor\u00ec il 15 ottobre.\nDiscendenza.\nDi Enrico non si conosce discendenza legittima.\nEnrico adott\u00f2 il figlio della prima moglie, Gerberga di Ch\u00e2lon, e del re d'Italia, Adalberto II, Ottone Guglielmo, che fu conte di Borgogna, e poi anche duca di Borgogna.\nDa una o due amanti sconosciute, Enrico ebbe due figli illegittimi:"}
{"id": "734898", "revid": "2030349", "url": "https://it.wikipedia.org/wiki?curid=734898", "title": "Terra!", "text": "Terra! \u00e8 un romanzo del 1983 di Stefano Benni. \u00c8 un romanzo umoristico di fantascienza post apocalittica caratterizzato da una moltitudine di personaggi bizzarri, una sottile satira di alcune politiche odierne e parodie di fatti storici.\nAmbientazione.\n\"Terra!\" \u00e8 ambientato nel 2156. Dal 2039 vi sono state quattro guerre mondiali, la prima delle quali causata per errore, e la situazione climatica \u00e8 disastrosa: un'enorme cortina di ghiaccio e neve avvolge la terra e il cielo \u00e8 oscurato da un lungo inverno nucleare. In questo scenario si muovono tre superpotenze mondiali: la Federazione Sineuropea con gravi carenze di energia, l'Impero Militare Giapponese con carenze di spazio, e la ricchissima unione degli sceicchi Aramerorussi.\nTrama.\nUna formidabile notizia arriva sulla Terra: sembra che un cacciatore di comete abbia trovato un nuovo mondo ospitale nello spazio profondo. \nSi scatena cos\u00ec una corsa allo spazio per arrivare primi al nuovo mondo. Tre navi spaziali partono per l'impresa: la \"Proteo Tien\", scassata ed antiquata navetta sineuropea, la piccolissima astronave giapponese \"Zuikaku\", con un generale e sessanta topi ammaestrati come equipaggio, e la colossale \"Calalbakrab\", nave spaziale del re degli Aramerorussi. \nIntanto, in Per\u00f9, un ragazzino prodigio (\"Einstein\"), un vecchio saggio cinese (\"Fang\") e un supercomputer (\"Genius\") cercano di risolvere un antico enigma legato al viaggio per il nuovo mondo.\nInfluenze e riferimenti.\nL'autore ha smentito categoricamente ogni influenza del suo romanzo dalla \"Guida galattica per gli autostoppisti\", il libro di Douglas Adams uscito quattro anni prima.\nL'autore stesso ha invece dichiarato: \u00abPer \"Terra!\", l'ispirazione venne dal ricordo di un mio viaggio in Sud America, e, guarda guarda, da \"Moby Dick\"\u00bb.\nI 60 topi della Zuikaku hanno come nomi alcuni peculiari comandi BASIC della calcolatrice programmabile Sharp PC-1500 (anche commercializzata come \"TRS-80 PC-2\" dalla Radio Shack TRS-80).\nLa sede della Federazione Sineuropea \u00e8 un edificio a geometria variabile a forma di Pyraminx.\nMoltissime parole sono accostamenti di pi\u00f9 nomi come: Proteo Tien (il profeta Proteo - Tien = cielo); l'astronave giapponese Akai Mazinga Zuikaku (Akai \u00e8 un'azienda, Mazinga \u00e8 il robot protagonista di una serie animata (anime) giapponese, \"Zuikoku\" \u00e8 stata una delle portaerei partecipanti all'attacco di Pearl Harbor)."}
{"id": "734901", "revid": "1543377", "url": "https://it.wikipedia.org/wiki?curid=734901", "title": "Ant\u00f3nio Lebo Lebo", "text": "Carriera.\nDifensore centrale, ha trascorso la sua intera carriera in club angolani. Dal 2001 al 2005 ha giocato per la Sagrada Esperan\u00e7a, con cui nel 2005 ha vinto, da capitano, la Girabola la massima serie angolana. L'anno dopo \u00e8 passato al Petro Atletico. Nel 2008 \u00e8 stato acquistato dal Libolo. Nella sua prima stagione con questa squadra ha conquistato il secondo posto in campionato. L'anno dopo ha partecipato alla Champions League venendo per\u00f2 eliminato al primo turno dall'APR FC una squadra del Ruanda.\nHa rappresentato la sua nazionale in 15 incontri. Nel 2006 ha partecipato alla Coppa d'Africa. L'Angola, inserita nel gruppo B, \u00e8 stata eliminata al primo turno.\nNello stesso anno \u00e8 stato inserito dal CT angolano Lu\u00eds de Oliveira Gon\u00e7alves nella lista dei 23 giocatori convocati per disputare il in Germania senza scendere in campo in alcuna partita."}
{"id": "734903", "revid": "196390", "url": "https://it.wikipedia.org/wiki?curid=734903", "title": "Klaus baudelaire", "text": ""}
{"id": "734904", "revid": "110157", "url": "https://it.wikipedia.org/wiki?curid=734904", "title": "Askvoll", "text": "Askvoll \u00e8 un comune norvegese della contea di Vestland."}
{"id": "734908", "revid": "2139485", "url": "https://it.wikipedia.org/wiki?curid=734908", "title": "Schlei", "text": "Lo Schlei (in tedesco: \"Schlei\", in danese: Slien) \u00e8 una stretta insenatura del Mar Baltico nello Schleswig-Holstein, nella Germania del nord. \nCaratteristiche.\nSi estende per circa 40 km dal Baltico presso Kappeln ed Arnis (la pi\u00f9 piccola citt\u00e0 tedesca), fino alla citt\u00e0 di Schleswig. Lungo lo Schlei ci sono molte baie; l'importante insediamento vichingo di Hedeby si trovava all'ingresso del fiordo, ma fu poi abbandonato in favore della citt\u00e0 di Schleswig. Nel luogo in cui sorgeva l'insediamento \u00e8 stato costruito un museo, che racconta la storia della citt\u00e0 abbandonata.\nNonostante lo Schlei venga sovente indicato come fiordo nel linguaggio comune, esso non \u00e8 un fiordo in senso geologico in quanto non \u00e8 stato generato dall'erosione di una lingua glaciale ."}
{"id": "734909", "revid": "123885050", "url": "https://it.wikipedia.org/wiki?curid=734909", "title": "Lingua sidetica", "text": "La lingua sidetica \u00e8 una lingua di frammentaria attestazione che prende nome dalla citt\u00e0 di Side (in greco \u03a3\u03af\u03b4\u03b7, sulla costa della Panfilia, nell'odierna Turchia sud-occidentale), la quale fu fondata nel VII secolo a.C. da profughi anatolici scappati al tempo del crollo dell'Impero Ittita. Lo storico greco Arriano menziona (\"Anabasi\", I, 26,4) l'esistenza di una lingua indigena particolare della citt\u00e0 di Side.\nIl sidetico \u00e8 tramandato attraverso due tipi di documenti: \nSia le iscrizioni monetali che le epigrafi sono scritte in un peculiare alfabeto, di venticinque lettere, forse derivato dall'alfabeto aramaico senza mediazione di quello greco; ma su questo punto gli studiosi non sono d'accordo, cos\u00ec come non c'\u00e8 accordo nemmeno per quanto riguarda il valore fonetico di alcuni dei suoi segni.\nL'attribuzione del sidetico (come anche del pisidico) al gruppo linguistico anatolico si basa essenzialmente sulla presenza in questa lingua della marca \"-s\" come formante di aggettivi di relazione.\n\u00c8 possibile, ma non \u00e8 dimostrabile al di l\u00e0 di ogni ragionevole dubbio, che il sidetico facesse parte del sottogruppo luvio delle lingue indo-europee anatoliche (luvio, ittita, licio; miliaco, pisidico, isaurico (?); palaico; cario; lidio).\nIl sidetico \u00e8 la lingua anatolica (ammesso che lo sia) pi\u00f9 scarsamente attestata. Le categorie di classificazione (tipologia e filogenesi) della lingua sidetica sono pertanto da considerarsi assolutamente provvisorie."}
{"id": "734910", "revid": "1442080", "url": "https://it.wikipedia.org/wiki?curid=734910", "title": "Arsenio Sebasti\u00e3o Cabungula", "text": "Carriera.\nClub.\nHa vinto per tre volte la classifica dei marcatori della Girabola; nel 2004 e nel 2005 con la maglia dell'Atl\u00e9tico Sport Avia\u00e7\u00e3o, con rispettivamente 17 e 13 reti, e nel 2011 con il Petro Atl\u00e9tico realizzando 20 reti.\nNazionale.\nNel 2006 \u00e8 stato convocato dal CT della nazionale rosso-giallo-nera Lu\u00eds de Oliveira Gon\u00e7alves per disputare i Mondiali in Germania. Love non \u00e8 stato impiegato nei primi due match; nella terza partita, complice l'infortunio del centrocampista Mateus al 22', ha potuto esordire giocando per un totale di 68 minuti."}
{"id": "734911", "revid": "77358", "url": "https://it.wikipedia.org/wiki?curid=734911", "title": "Antonio Ghislieri", "text": ""}
{"id": "734913", "revid": "339392", "url": "https://it.wikipedia.org/wiki?curid=734913", "title": "Arsenio Cabungula", "text": ""}
{"id": "734918", "revid": "109392444", "url": "https://it.wikipedia.org/wiki?curid=734918", "title": "Dhahran", "text": "Dhahran (, a\u1e93-\u1e92ahr\u0101n) \u00e8 una citt\u00e0 della costa Est dell'Arabia Saudita, alla mega-corporazione del petrolio Saudi Aramco, azienda con la pi\u00f9 alta capitalizzazione, al mondo, stimata 2 trilioni di $. Dhahran \u00e8 una delle principali citt\u00e0 ove risiedono i professionisti stranieri che soggiornano nello stato, in particolare scienziati, geofisici e soprattutto ricercatori di giacimenti di petrolio."}
{"id": "734920", "revid": "842", "url": "https://it.wikipedia.org/wiki?curid=734920", "title": "MPEG 4", "text": ""}
{"id": "734921", "revid": "1745361", "url": "https://it.wikipedia.org/wiki?curid=734921", "title": "Socrates", "text": ""}
{"id": "734924", "revid": "1516087", "url": "https://it.wikipedia.org/wiki?curid=734924", "title": "Chevron Corporation", "text": "Chevron Corporation \u00e8 un'azienda petrolifera statunitense costituita nel 1911 in California in seguito alla dissoluzione del \"trust\" Standard Oil Company, prendendo il nome di Standard Oil of California (o Socal).\nStoria.\nLa compagnia nacque nel 1911, a seguito dello scioglimento della Standard Oil, con il nome di \"Standard Oil of California\". Le origini della societ\u00e0 sono per\u00f2 da ricercare nella \"Star Oil\", azienda che scopr\u00ec giacimenti petroliferi a nord di Los Angeles nel 1876. La societ\u00e0 fu acquistata nel 1879 dalla \"Pacific Coast Oil Company\", assorbita nel 1900 dalla Standard Oil e successivamente rinominata \"California Standard\".\nIn Europa e in altre parti del mondo la societ\u00e0 oper\u00f2 a lungo attraverso la Caltex, joint-venture creata con la Texaco (Caltex rimanda infatti ai nomi delle due societ\u00e0: \"Cal\"ifornia Standard e \"Tex\"aco); nel 1967 il sodalizio nel Vecchio Continente fu sciolto, e la Chevron acquis\u00ec gran parte degli impianti Caltex in Svizzera, Italia, Benelux e Danimarca.\nNel 1971 la compagnia era attiva in tutto il mondo nel campo dell'esplorazione petrolifera, sia direttamente che attraverso societ\u00e0 controllate.\nNel 1983 occup\u00f2 l'undicesimo posto tra le maggiori imprese industriali del mondo in economia di mercato. In dieci anni ottenne 1.590 milioni di dollari di utili e d\u00e0 lavoro a 40.000 persone.\nNel 1984 acquist\u00f2 la propriet\u00e0 della Gulf Oil Corporation per un importo di 13.400 milioni. \nNel 1986 la compagnia cedette la propria rete di stazioni di servizio in Italia alla Isaoil del gruppo Garrone.\nNel 1987 occupava, per fatturato (26.015 milioni di dollari), il 23\u00ba posto tra le maggiori imprese industriali in economia di mercato, con una rete mondiale di oltre 4000 distributori.\nNel 2000, sulla scia delle fusioni di Exxon con Mobil, BP con Amoco e Total con Fina, la Chevron si fuse con la Texaco e il gruppo venne rinominato \"ChevronTexaco\"; nel 2005 la societ\u00e0 riprese il nome \"Chevron\" e acquis\u00ec il controllo della Unocal Corporation.\nNel 2009 ha raffinato 1,9 milioni di barili di petrolio al giorno, e venduto una media di 3,3 milioni di barili di prodotti raffinati al giorno. Le riserve di petrolio della societ\u00e0 ammontavano nel 2009 a 8,3 miliardi di barili di petrolio oltre a 3,0 miliardi di barili in compropriet\u00e0. \u00c8 proprietaria nel mondo di 16 raffinerie di petrolio. Dal 19 febbraio 2008 \u00e8 entrata a far parte dell'indice Dow Jones.\nIl suo quartier generale si trova a San Ramon, in California, ed \u00e8 attiva in pi\u00f9 di 180 paesi del mondo. Dispone di importanti giacimenti petroliferi e di gas naturale, raffinerie di petrolio e petroliere. Ha un utile di 27.342 milioni di dollari.\nControversie.\nChevron risulta sottoposta a giudizio per la contaminazione di oltre 480.000 ettari di foresta amazzonica in Ecuador in seguito all'estrazione del greggio da parte di Texaco (con cui Chevron si \u00e8 fusa nel 2001) tra il 1964 e il 1990. L'accusa \u00e8 che il mancato utilizzo di tecniche di prevenzione e protezione ambientale abbia causato un massiccio inquinamento del suolo e dei corsi d\u2019acqua della zona, abitata da oltre 30.000 indigeni e contadini. Nell\u2019area \u00e8 stato rilevato un aumento esponenziale dei casi di cancro, malformazioni e aborti spontanei.\nL'azienda \u00e8 stata condannata da tre diversi tribunali ecuadoriani al pagamento di 18 miliardi di dollari, in seguito ridotti a 9,5 miliardi, il pi\u00f9 grande risarcimento ambientale della storia. La societ\u00e0, che nel frattempo aveva terminato l\u2019attivit\u00e0 estrattiva in Ecuador e ritirato i propri beni dal paese, ha per\u00f2 sempre rifiutato di pagare la multa, negando la responsabilit\u00e0 della contaminazione e la validit\u00e0 del processo giudiziario. Per questa ragione i querelanti ecuadoriani, riuniti nella UDAPT (Unione delle vittime della Chevron-Texaco), hanno avviato nuovi procedimenti legali in diverse giurisdizioni estere, al fine di ottenere l\u2019ammontare previsto per la riparazione ambientale dell\u2019area attraverso la confisca dei beni dell\u2019azienda negli stati dove questa \u00e8 tuttora presente.\nSecondo una ricerca del 2019, Chevron, con emissioni di 43,35 miliardi di tonnellate di CO2 equivalente dal 1965, fu la societ\u00e0 con le seconde emissioni pi\u00f9 alte al mondo durante quel periodo.\nLogo.\nIl logo della Chevron \u00e8 rappresentato da un gallone (in inglese, \"chevron\") che ricorda quelli utilizzati per indicare il grado militare, bicolore e con gli angoli rivolti verso il basso. Il logo fece la sua comparsa nel 1931, quando fu adottato da una delle affiliate della Socal come simbolo di qualit\u00e0 e di prestigio. Dal 1940 il suo utilizzo si diffuse gradualmente, e venne adottato da tutto il gruppo Chevron negli anni '50. Nel 1969 il logo fu ridisegnato dall'agenzia Lippincott, sotto la guida di Raymond Poelvoorde; un nuovo restyling si ebbe nel 2006, quando furono cambiati i colori del gallone e il font della scritta \"Chevron\". "}
{"id": "734930", "revid": "119706414", "url": "https://it.wikipedia.org/wiki?curid=734930", "title": "Tilde Corsi", "text": "Biografia.\nDopo la laurea in Filosofia con lode all'Universit\u00e0 di Pisa, inizia a lavorare nell'ambiente cinematografico, all'Ufficio Stampa della \"Produzioni Europee Associati (PEA) \"dove partecipa alla realizzazione di molti film, tra i quali \"Casanova\" di Federico Fellini, \"Sal\u00f2\" di Pier Paolo Pasolini.\nNel 1992 Tilde Corsi e Gianni Romoli aprono una societ\u00e0 di produzione la \"R&amp;C Produzioni\", producendo \"Dellamorte Dellamore\" con la regia di Michele Soavi e, film di Ferzan \u00d6zpetek, tra gli altri \"Harem Suare\", \"Le fate ignoranti\", \"La finestra di fronte\" \"Cuore sacro\" e \"Saturno contro\".\nNel 2001 vince il Nastro d'argento come migliore produttrice per il film \"Le fate ignoranti\".\nCon il film \"20 sigarette\" nel 2011 viene premiata al teatro greco-romano di Taormina con il David di Donatello.\n\u00c8 stata sposata con Manuel De Sica ed \u00e8 madre del regista Andrea De Sica."}
{"id": "734932", "revid": "287204", "url": "https://it.wikipedia.org/wiki?curid=734932", "title": "OTA", "text": ""}
{"id": "734933", "revid": "399", "url": "https://it.wikipedia.org/wiki?curid=734933", "title": "Eraldo Miscia", "text": "Biografia.\nIl suo primo testo, collocato all'et\u00e0 di 16 anni e intitolato \"Epigrammi\", viene pubblicato dalla casa editrice Rocco Carabba.\nSi trasferisce a Roma nel 1939 per studiare Lettere e Filosofia, ma interrompe gli studi quando \u00e8 chiamato alla leva per la seconda guerra mondiale. Dopo l'8 settembre si rifugia in Abruzzo, dopodich\u00e9 raggiunge Bari ed aderisce al Regno del Sud, partecipando poi allo sbarco di Anzio e alla liberazione di Roma a fianco della United States Army North.\nTerminata la guerra si stabilisce definitivamente nella capitale e inizia a occuparsi di poesia e giornalismo a tempo pieno.\nImportante, in questo periodo, la collaborazione con la rivista \"La Fiera Letteraria\" di cui diviene condirettore. Collabor\u00f2 anche con altre riviste, tra cui \"Incontro\", \"Cronache\", \"Il Caff\u00e8\" e \"Europa Letteraria\".\nIn poesia si presenta con \"Buio d'Orfeo\". Nel 1953 vince il premio \"Pirandello\" con la commedia \"L'ebrea\", scritta in collaborazione con Neda Naldi.\nIl suo massimo successo \u00e8 dovuto comunque ala trilogia \"Il Gran Custode delle Terre Grasse\" per il quale il Miscia arriva secondo al Premio Strega (1975) vincendo, comunque, numerosi altri premi.\nDal 1968 opera nel territorio nazionale un'associazione che porta il suo nome che organizza concorsi e rivisitazione dell'autore. La morte nel luglio del 1983 lascia inediti diversi scritti custoditi dai famigliari. Un'associazione culturale in suo nome \u00e8 stata fondata nel 1986."}
{"id": "734935", "revid": "228587", "url": "https://it.wikipedia.org/wiki?curid=734935", "title": "Tuk", "text": ""}
{"id": "734937", "revid": "287204", "url": "https://it.wikipedia.org/wiki?curid=734937", "title": "Refrigeratore a diluizione", "text": "Un refrigeratore a diluizione 3He/4He \u00e8 un dispositivo criogenico che permette un raffreddamento fino a temperature di appena\n2\u00a0mK, con nessuna parte in movimento a bassa temperatura. Il potere refrigerante \u00e8 fornito dall'entalpia di separazione di fase degli isotopi elio-3 ed elio-4. \u00c8 l'unico metodo possibile per raggiungere in maniera continua temperature al di sotto di 0,3\u00a0K.\nIl refrigeratore a diluizione \u00e8 un dispositivo proposto per la prima volta da London all'inizio degli anni 1950, e fu realizzato nel 1964 nei laboratori Kamerlingh Onnes nell'Universit\u00e0 di Leida.\nPrincipio di funzionamento.\nIl processo di refrigerazione usa una miscela di due isotopi di elio: elio-3 ed elio-4. Quando \u00e8 raffreddata sotto 870 mK, la miscela subisce una separazione di fase spontanea per un effetto quantistico formando una fase ricca di 3He e una povera di 3He.\nCome mostrato nel diagramma di fase, a temperatura molto bassa le fase concentrata \u00e8 essenzialmente puro 3He, mentre la fase diluita contiene circa il 6,6% 3He e il 93,4% 4He. Essendo l'3He pi\u00f9 leggero dell'4He, l'3He galleggia sulla fase diluita.\nSe viene pompato via dalla fase diluita l'3He il processo \u00e8 endotermico e quindi viene rimosso calore dalla camera di smiscelamento.\nSi noti come l'4He alla temperatura della camera di smiscelamento si comporti come il vuoto assoluto avendo a quella temperatura una tensione di vapore trascurabile. \nIl fluido del processo \u00e8 solo 3He in quanto l'4He a temperature inferiori a 0,7 K ha una tensione di vapore di molti ordini di grandezza inferiore a quella dell'3He. Quindi \u00e8 a tutti gli effetti simile al vuoto, non avendo nemmeno entropia essendo in uno stato condensato.\nVi sono tre tipologie di criostati a diluizione.\nRefrigeratore a diluizione a ciclo singolo.\nIn questo caso viene preparata alla minima temperatura (circa 1 K) possibile la miscela 4He ed 3He (al 50% circa). Con l'unico capillare che aspira il fluido nella parte inferiore della camera di diluizione. Da tale capillare viene pompato via l'3He. In questo primo processo si sfrutta il calore latente di evaporazione dell'3He nella miscela uniforme, fino a che non si raggiunge la temperatura di smiscelamento, nella quale le due fasi si separano. Essendo il capillare nel punto pi\u00f9 basso si sottrae 3He alla fase diluita e quindi 3He (che galleggia sopra la parte alta del refrigeratore) attraverso l'interfaccia tra le due fasi passa nella fase diluita. Questo \u00e8 il processo che raffredda ulteriormente la camera di smiscelamento. La capacit\u00e0 di refrigerazione si esaurisce quando finisce tutto l'3He. Con questo tipo di refrigeratore, che non ha ingressi di fluidi, \u00e8 possibile raggiungere le temperature pi\u00f9 basse con un singolo ciclo di refrigerazione (fino a 2 mK). Il problema di questo refrigeratore \u00e8 che la durata del processo a bassa temperatura \u00e8 limitata dalla quantit\u00e0 di 3He. I refrigeratori a ciclo continuo possono approssimativamente operare in questa maniera se viene chiusa la valvola che immette 3He nel criostato (ma sono presenti due capillari nella camera di smiscelamento).\nRefrigeratore a diluizione continuo classico.\nIn questo caso la refrigerazione avviene grazie alla circolazione di 3He che entra nella parte alta della camera di smiscelamento e viene pompato dalla parte bassa dove la miscela \u00e8 diluita. Seguiamo il processo da temperatura ambiente.\nL'3He entra nel criostato a una pressione di qualche migliaio di pascal. Viene preraffreddato e purificato prima in una trappola a freddo ad azoto liquido (77\u00a0K ) e in seguito in una a 4He ( 4,2\u00a0K).\nIn seguito l'3He entra in una camera da vuoto dove \u00e8 ulteriormente raffreddato a circa 1\u00a0K: tale temperatura \u00e8 ottenuta con una pompa da vuoto che mantiene la pressione del bagno di 4He a una pressione di pochi pascal. Il bagno a 1\u00a0K liquef\u00e0 l'3He e rimuove il suo calore di condensazione. A questo punto 3He entra la parte con minore conduttanza, un capillare che ha un'alta resistenza al flusso, questo capillare \u00e8 raffreddato dal contro-flusso descritto in seguito a una temperatura di circa 500\u2013700\u00a0mK. L'3He puro entra nel punto pi\u00f9 freddo la camera di smiscelamento. Quindi una pompa da vuoto a temperatura ambiente, che mantiene un vuoto di una decina di Pa, estrae l'3He dalla fase diluita e lo rimette in circolo alla pressione iniziale di qualche migliaio di pascal completando il ciclo. Il gas in uscita \u00e8 ancora freddo e attraverso gli scambiatori di calore raffredda il fluido in entrata. Con refrigeratori di questo tipo si riescono in teoria a raggiungere temperature di 5 mK, ma in realt\u00e0 sono pi\u00f9 normali temperature di 20 mK.\nRefrigeratori a diluizione senza liquidi criogenici.\nIncominciano a essere diffusi dei refrigeratori a diluizione in cui l'3He viene raffreddato da un \"cryocooler\", invece che da azoto liquido ed elio liquido. In questo caso le operazioni sono grandemente semplificate. Anche se bisogna aggiungere che essendo il coefficiente di prestazione molto piccolo apparati di questo genere consumano una grande quantit\u00e0 di energia elettrica e sono soggetti a vibrazioni meccaniche, che si traducono in un ingresso termico elevato. Difficilmente con questi criostati si riescono a raggiungere temperature inferiori a 50 mK.\nPotenza refrigerante.\nLa potenza refrigrante (in watt) nella camera di smiscelamento \u00e8 approssimativamente data da:\ndove formula_2 \u00e8 la quantit\u00e0 molare circolante di 3He, \"Tm\" \u00e8 la temperatura della camera di smiscelamento e \"Ti\"\nla temperatura dell'3He che entra nella camera di smiscelamento. In presenza di un ingresso termico nullo, sussiste un rapporto fisso tra le due temperature:\nDa questa relazione, \u00e8 chiaro che una bassa \"Tm\" pu\u00f2 essere raggiunta se \"Ti\" \u00e8 bassa. Nei refrigeratori a diluizione \"Ti\"\n\u00e8 ridotta mediante l'uso di scambiatori di calore con il gas in uscita. Tuttavia a temperature molto basse la cosiddetta resistenza di Kapitza rende molto difficile lo scambio termico tra la superficie dell'elio liquido e la parte solida dello scambiatore di calore. La resistenza di Kapitza \u00e8 dovuta alla differenza tra i fononi del liquido e del solido ed \u00e8 inversamente proporzionale a \"T\"4 e direttamente proporzionale alla superficie dello scambiatore.\nIn poche parole: per avere la stessa resistenza termica, se la temperatura diminuisce di un fattore 10, bisogna aumentare la superficie dello scambiatore di calore di un fattore 10 000. Quindi le superfici degli scambiatori sono delle superfici molto estese, ottenute con polveri molto sottili di argento.\nLimitazioni.\nNon esiste un limite fondamentale alla minima temperatura di un refrigeratore a diluizione, anche se la temperatura minima raggiunta \u00e8 di circa 2\u00a0mK per ragioni pratiche. A basse temperature sia la viscosit\u00e0 sia la conducibilit\u00e0 termica dell'3He aumentano. Il calore prodotto dalla viscosit\u00e0 del fluido viene ridotto aumentando il diametro dei tubi di ingresso: per avere un'idea per ridurre la temperatura di un fattore 2, il diametro del capillare di ingresso deve aumentare di un fattore 8 e per mantenere inalterata la portata la lunghezza deve aumentare di un fattore 256 per la Legge di Poiseuille. Questo corrisponde ad aumentare il volume di 214\u00a0=\u00a016 384. In altre parole: ogni cm\u00b3 a 2\u00a0mK dovrebbe diventare 16 384\u00a0cm\u00b3 a 1\u00a0mK. I criostati diventerebbero molto grandi ed estremamente costosi visto il costo dell'3He, a temperature cos\u00ec basse si utilizzano criostati a demagnetizzazione nucleare."}
{"id": "734938", "revid": "599013", "url": "https://it.wikipedia.org/wiki?curid=734938", "title": "Tvl", "text": ""}
{"id": "734941", "revid": "599013", "url": "https://it.wikipedia.org/wiki?curid=734941", "title": "Tyv", "text": ""}
{"id": "734944", "revid": "599013", "url": "https://it.wikipedia.org/wiki?curid=734944", "title": "Twi", "text": ""}
{"id": "734956", "revid": "767487", "url": "https://it.wikipedia.org/wiki?curid=734956", "title": "Heart Attack (Krokus)", "text": "Heart Attack \u00e8 il decimo album in studio della heavy metal band, Krokus, uscito nel 1988 per l'Etichetta discografica MCA Records.\nIl disco.\nCon questo disco, la band avrebbe dovuto riacquisire il successo perso a causa del precedente \"Change of Address\". Firmarono per una nuova casa discografica, la MCA Records, con il ritorno di Von Rohr.\nTutto faceva ben presagire, ma il tanto acclamato grande ritorno si rivel\u00f2 un gigantesco buco nell'acqua. \"Heart Attack\" \u00e8 un album estremamente stereotipato nel quale le canzoni sono certamente potenti ma ricolme di clich\u00e9. Cercarono di tornare sulle orme di \"Headhunter\" (1983), con sonorit\u00e0 pi\u00f9 potenti ispirate al heavy metal pi\u00f9 classico. L'iniziale \"Everybody Rocks\", una spudorata scopiazzatura di \"Rock Rock 'Til You Drop\" dei Def Leppard, mette subito le cose in chiaro: i Krokus sono tornati, ma non sono pi\u00f9 quelli di un tempo. La traccia \"Winning Man\" era originariamente presente nell'album Hardware, ma venne poi ri-registrata e reinserita anche in questo disco. L'ispirazione ha oramai toccato i minimi storici e le idee sono ridotte al lumicino come testimoniano non solo le trame musicali dei vari episodi ma anche titoli quantomeno pacchiani quali: \"\"Rock'n' Roll Tonight\", \"Wild Love\", \"Shoot Down The Night\" e \"Bad Bad Girl\"\". Non c'\u00e8 da stupirsi che l'album e il seguente tour si rivelino un flop totale. I Krokus sembrano ormai giunti al capolinea: Storace abbandona la band seguito a ruota da Kohler e Crivelli."}
{"id": "734958", "revid": "33528", "url": "https://it.wikipedia.org/wiki?curid=734958", "title": "Standard Oil of California", "text": ""}
{"id": "734960", "revid": "453768", "url": "https://it.wikipedia.org/wiki?curid=734960", "title": "Cosmopolitismo", "text": "Cosmopolitismo \u00e8 un termine che deriva dal (k\u00f3smos), cosmo, universo ordinato, (pol\u00edt\u0113s), cittadino. Chi sostiene il cosmopolitismo, cio\u00e8 il cosmopolita, considera se stesso \"cittadino del mondo\". Questa espressione venne usata per la prima volta da Diogene di Sinope che si definiva come \u03f0\u03bf\u03c3\u03bc\u03bf\u03c0\u03bf\u03bb\u03af\u03c4\u03b7\u03c2 (cosmopolita) a chi gli chiedesse quale fosse la sua patria.\nL'uso del termine si diffuse in Europa soprattutto durante l'Illuminismo comparendo nel titolo di numerose opere pubblicate in quel periodo.\nSignificati del termine.\nStato di natura o Istituzione universale, reale o ideale.\nPer cosmopolitismo si intende la teoria per cui il cosmopolita mette da parte le differenze sociali e politiche tra gli stati e le nazioni. Questo termine pu\u00f2 significare:\nIndividualismo o solidarismo.\nIl cosmopolitismo pu\u00f2 inoltre assumere diversi significati come per esempio:\nConnesso al cosmopolitismo pacifista \u00e8 anche l'ideale federalista sviluppato soprattutto nella filosofia kantiana come condizione per il conseguimento della pace perpetua tra i popoli.\nUniversalismo individualista e internazionalismo antindividualista.\nIl cosmopolitismo pu\u00f2 assimilarsi all'universalismo nella comune esigenza di superamento delle differenze sociali e politiche ma, mentre il primo esprime tendenze individualistiche, il secondo, antindividualista, ritiene che possano conservarsi le appartenenze nazionali mantenendo la coesione tra gli individui.\nUn atteggiamento cosmopolitistico pu\u00f2 essere visto anche nell'internazionalismo nel quale per\u00f2 permane la distinzione nazionale e la collaborazione economica, sociale e politica.\nAnche il sistema economico fisiocratico si dichiara cosmopolitico ma in realt\u00e0 esso intende l'universalismo nel senso della globalit\u00e0 dei mercati: quando il fisiocratico Pierre-Paul Lemercier de La Rivi\u00e8re dichiara che il commercio e l'industria sono \"cosmopolitici\" vuole semplicemente significare che, opponendosi al mercantilismo del XVII secolo, i commercianti e gli industriali condividono interessi economici sovranazionali.\nStoria del concetto.\nAntichit\u00e0 greca e romana.\nNella seconda met\u00e0 del V secolo a.C. in Grecia, in seguito al decadimento politico della \u03c0\u03cc\u03bb\u03b9\u03c2, della citt\u00e0-stato, si diffonde la filosofia dei sofisti che sostiene la relativit\u00e0 e artificiosit\u00e0 della legge (\u03bd\u03cc\u03bc\u03bf\u03c2) che introduce quelle false differenziazioni politiche tra gli uomini i quali, invece, hanno una comune essenziale caratteristica nella \u03d5\u03cd\u03c3\u03b9\u03c2, nella natura.\nGli uomini quindi hanno non solo un'uguale costituzione biofisica, come sostiene il sofista Antifonte ma sono anche accomunati per natura \u00aba una stessa stirpe, a una stessa famiglia, a uno stesso Stato.\u00bb\nL'ideale del cosmopolitismo, nella forma dell'universalismo, ebbe parziali tentativi di realizzazione con il progetto politico di Alessandro Magno tendente ad unificare i greci e i \"barbari\" con la diffusione della \u03f0\u03bf\u03b9\u03bd\u03ae (koin\u00e8) ellenistica, la comune lingua franca nel Mar Mediterraneo che avrebbe dovuto portare i diversi popoli ad un'unit\u00e0 non solo di lingua, ma anche di religione e civilt\u00e0.\nNell'et\u00e0 imperiale romana l'ideale della \"civitas universalis\" appare solo politicamente realizzato con la Constitutio antoniniana di Caracalla (212 d.C.) che concede la cittadinanza romana a tutti gli uomini liberi dell'Impero.\nA queste parziali realizzazioni si contrappone il cosmopolitismo integrale, esteso a tutta l'umanit\u00e0, propagandato dalla filosofia stoica convinta dell'esistenza di un superiore \u03bb\u03cc\u03b3\u03bf\u03c2 (\"logos\") universale presente in tutte le cose, da quelle terrene sino alle stelle, che garantisce cos\u00ec l'unit\u00e0 razionale dell'intero cosmo: \u00ab[il logos] attraversa tutte le cose mescolandosi al grande come ai piccoli astri luminosi\u00bb.\nEsiste dunque un comune sentire, una \u03c3\u03c5\u03bc\u03c0\u03ac\u03b8\u03b5\u03b9\u03b1 (sympatheia), una \"simpatia\" universale dovuta alla presenza del logos nei particolari \u03bb\u03cc\u03b3\u03bf\u03b9 (\"logoi\") individuali che rende cos\u00ec gli uomini tutti uguali nella loro essenziale e comune razionalit\u00e0, differenti solo nella loro corporeit\u00e0.\nLa presenza negli uomini della comune razionalit\u00e0, emanazione di quella divina, fa pensare a Zenone di Cizio alla possibilit\u00e0 di un progetto politico con la fondazione di una \u03c0\u03bf\u03bb\u03b9\u03c4\u03b5\u03af\u03b1 (\"politeia\"), di uno Stato ideale, dove tutti siano sottoposti alla legge della ragione.\nQuesto ideale politico di una universale legge razionale che ha ormai unito quello che nel cosmopolitismo sofistico era diviso tra \u03bd\u03cc\u03bc\u03bf\u03c2 e \u03d5\u03cd\u03c3\u03b9\u03c2, arriva integralmente nella cultura romana di Cicerone, che lo mescola a un principio utilitaristico (\u00abPatria est ubicumque est bene\u00bb, La patria \u00e8 ovunque vi sia il bene) di Seneca, fino a quella di Marco Aurelio che pensa alla possibilit\u00e0 di realizzare l'Impero come una patria universale:\nL'influenza dello stoicismo prosegue nella filosofia cristiana di Tertulliano e Origene fino al III secolo quando il cosmopolitismo assume le coloriture di un universalismo ecumenico con Sant'Agostino che lo trasmetter\u00e0 al Papato e all'Impero medioevali.\nIl concetto di cosmopolitismo sembra scomparire nei secoli seguenti con rare eccezioni come con Erasmo da Rotterdam il quale, coniugando lo stoicismo antico con il cristianesimo, afferma che gli uomini hanno una comune natura sia perch\u00e9 fratelli in Cristo, sia per la loro comune ragione. Egli quindi coerentemente si proclama \"civis totius mundi\" (\"cittadino dell'intero mondo\") quando rifiuta la cittadinanza di Zurigo che Zuinglio gli offre.\nIl cosmopolitismo illuministico.\nElemento di raccordo tra il cosmopolitismo stoico e quello illuministico sono nel Seicento le correnti giusnaturalistiche di Ugo Grozio e Samuel Pufendorf sostenenti una comune origine degli Stati da norme morali e giuridiche stabilite dalla natura.\nAnticipazioni dei temi universalistici illuministici si ritrovano anche nella ripresa seicentesca dello scetticismo pirroniano, nel relativismo storico, nella critica dei libertini alle religioni rivelate, nella diffusione dell'ideale di un'appartenenza degli intellettuali ad una comune \"Repubblica delle lettere\".\nIl cosmopolitismo settecentesco, che ha i suoi fondamenti nella comunanza di natura e ragione che stabiliscono un ordine universale del quale fanno spontaneamente parte gli individui, si presenta sotto diversi aspetti:\nL'antipatriottismo.\nCi\u00f2 che caratterizza specificatamente il cosmopolitismo settecentesco si ritrova nella critica del concetto di patria: sia nella \"Encyclop\u00e9die\" che nel \"Dictionnaire philosophique\" la definizione di \"cosmopolita\" viene infatti lasciata nel generico mentre sotto il termine \"patrie\" - in Voltaire - o \"fanatisme du patriote\" - nell'Encyclop\u00e9die - il significato di cosmopolitismo appare pi\u00f9 approfondito.\nNel XVIII secolo il concetto di patria non aveva un significato connesso all'appartenenza ad una nazione ma esprimeva l'insieme degli interessi individuali:\nIn questo senso allora il cosmopolitismo si oppone al fanatismo nazionalistico patriottico che, come osserva d'Holbach, \u00e8 una mascheratura, in cui cadono gli ingenui \"buoni patrioti\", messa in atto dal potere costituito per realizzare i propri interessi. Al patriota viene confezionato un ideale che raffigura tutti gli altri uomini come suoi nemici mentre al cosmopolita non interessa che la sua patria sia pi\u00f9 o meno estesa, pi\u00f9 o meno povera. La patria \u00e8 semplicemente un concetto relativo in cui si identifica lo Stato quando assicuri ai cittadini libert\u00e0 e felicit\u00e0.\nIn questo modo l'ideale patriottico si riveste di un significato utilitaristico tale che i cosmopoliti illuministi sembrano riproporre l'espressione ciceroniana che identifica la patria con il proprio vantaggio.\nIn opposizione a questo antipatriottismo si schiera Rousseau che condivide l'ideale cosmopolitico che porta alla fratellanza universale, ma non approva \u00abi cosmopoliti, che vogliono cercare lontano, nei loro libri, quei doveri che disdegnano di compiere presso di s\u00e9.\u00bb\nRousseau \u00e8 convinto infatti della necessit\u00e0 di un programma pedagogico che istruisca gli uomini a perseguire il cosmopolitismo senza rinnegare un sentimento patriottico nazionale: per questo condanna lo zar Pietro il Grande che tent\u00f2 la snazionalizzazione dei russi in nome della moderna civilt\u00e0 occidentale.\nLa diffusione del cosmopolitismo.\nNella seconda met\u00e0 del XVIII secolo l'ideale del cosmopolitismo \u00e8 cos\u00ec diffuso che il termine di cosmopolita diviene sinonimo di filosofo.\nL'ideale patriottico ora passa in secondo piano rispetto a quello cosmopolitico (il patriottismo \u00e8 una \u00abpassione inconciliabile con i concetti fondamentali del cosmopolitismo\u00bb) specie in quegli stati, come in Italia e Germania, dove la mancanza di un'unit\u00e0 politica valorizza l'aspirazione universalistica secondo i principi dettati dalla natura.\nAlla fine del XVIII secolo Immanuel Kant, riprendendo anche istanze del pensiero illuminista di Rousseau e della concezione di John Locke dello Stato liberale, seppe invece coniugare il cosmopolitismo con l'internazionalismo. Pur ammettendo la propriet\u00e0 originaria della terra, Kant ammetteva soltanto un diritto di visita da parte dei popoli e non un diritto di ospitalit\u00e0. Ci\u00f2 era dovuto al fatto che esistono, e non sono eliminabili, gli Stati-nazione: questi si caratterizzano per il senso d'identit\u00e0 di lingua, cultura e di costumi, che sono propri di un popolo e che li differenzia da un altro. Gli Stati-nazione debbono inoltre mantenere al loro interno la separazione dei poteri (legislativo,esecutivo e giudiziario) come aveva gi\u00e0 indicato Montesquieu.\nNe Per la pace perpetua (1795) Kant espone in maniera analitica queste problematiche, pervenendo ad una concezione che potremmo definire: internazionalismo liberale. Questa si distingue sia dall'internazionalismo proletario (che sar\u00e0 proprio della concezione marxiana e marxista), sia del nazionalismo sovranista,che considera i rapporti tra gli Stati-nazione in maniera conflittuale. Fichte e Hegel giustificheranno, in base ad una concezione politica di tipo nazionalista la guerra, che invece sar\u00e0 respinta da Kant;\negli infatti \u00e8 fautore di una federazione di Stati. Questa federazione \u00e8 per\u00f2 considerata sempre revocabile (a differenza degli Stati Uniti d'America e della Svizzera) e serve a sostituire gli armistizi, alla ricerca di una pace duratura, che Kant definisce pace perpetua. Lo scopo kantiano, e in ci\u00f2 si rivela il suo particolare cosmopolitismo, \u00e8 di pervenire ad una collaborazione fattiva di tipo politico e economico tra gli Stati-nazione.\nNell'ambito della propagazione del cosmopolitismo \u00e8 da annoverare la Massoneria che fin dai suoi inizi \u00e8 caratterizzata dagli ideali di tolleranza e universalismo. La sua stessa simbologia vuole rappresentare un sistema di valori universali al di l\u00e0 delle differenze linguistiche nazionali.\nLa Massoneria, nata in Inghilterra e passata subito in Francia, si diffuse ampiamente nel resto d'Europa nella seconda met\u00e0 del Settecento perdendo il suo carattere universalistico e accentuando quello di identit\u00e0 nazionale delle singole logge fino al punto che in Italia, per esempio, i massoni ottocenteschi si adoperarono per il conseguimento dell'unit\u00e0 nazionale.\nIl cosmopolitismo ottocentesco tedesco.\nIl cosmopolitismo illuministico si basava su due principi universali: l'individualismo e la razionalit\u00e0; con l'avvento del romanticismo permane l'individualismo ma questo viene caratterizzato da un atteggiamento antirazionale. La prevalenza dei valori intuitivi, estetici e sentimentali dell'individuo su quelli razionali comporta l'accentuazione della individualit\u00e0 e nello stesso tempo la connessione del singolo con tutti gli altri uomini.\nIl cosmopolitismo si assimila cos\u00ec all'universalismo. L'assunto \u00e8 dimostrato filosoficamente da \nJohann Gottfried Herder nell'opera \"Ideen zur Philosophie der Geschichte der Menschheit\" (1784-1791) dove afferma che facendo salva la singola autonomia nazionale ogni societ\u00e0 nazionale esprime valori che appartengono a tutto il genere umano.\nIn modo analogo per Wilhelm von Humboldt le nazioni sono singolari realizzazioni storiche che incarnano valori universali compresi nella superiore idea di umanit\u00e0.\nIl romanticismo tedesco \u00e8 dunque unit\u00e0 di individualit\u00e0 e universalit\u00e0. Per i romantici c'\u00e8 inoltre una reciproca connessione tra l'universale e il nazionale e, in particolare, poich\u00e9 la identit\u00e0 tedesca \u00e8 soprattutto identit\u00e0 culturale universale, la \u00abGermanicit\u00e0 \u00e8 cosmopolitismo misto con l'individualit\u00e0 pi\u00f9 spiccata\u00bb.\nL'universalismo tedesco si caratterizza per un senso dello Stato che realizza il rapporto tra l'individuo e la totalit\u00e0. Negli stati si realizzano concretamente le singole nazioni che entreranno a far parte di una struttura politica universale com'era nel medioevale sistema teocratico cristiano universale.\nNell'et\u00e0 della Restaurazione l'universalismo perde il carattere critico e libertario del cosmpolitismo illuministico e si capovolge gradualmente nel nazionalismo: processo questo descritto nell'evoluzione della filosofia di Fichte che, dall'iniziale esaltazione giovanile del cosmopolitismo, ammette poi la connessione di cosmopolitismo e patriottismo, per concludere con la teorizzazione del nazionalismo tedesco.\nLa fase finale del cosmopolitismo.\nIl decadimento dell'ideale cosmopolitico si accentua nella filosofia idealistica dove prevale la concezione dello \"spirito del popolo\" che, identificato con la nazione o con lo Stato, si connette allo Spirito assoluto in modo del tutto autonomo e distinto dagli altri spiriti del popolo.\nCon il Positivismo l'ideale cosmopolitico sembrerebbe reggere ancora se non che il suo generico appello all'umanit\u00e0 lo riduce ad un astratto universalismo razionalistico senza un vero significato politico.\nCon Marx e il Marxismo la concezione universalistica riemerge ma in parte si perde nel significato prevalentemente economico assegnato allo Stato. Nel \"Manifesto del Partito Comunista\" del 1848 si afferma la necessit\u00e0 che il proletariato si universalizzi (\u00abProletari di tutti i paesi unitevi\u00bb poich\u00e9 \u00abSfruttando il mercato mondiale la borghesia ha reso cosmopolitici la produzione e il consumo di tutti i paesi\u00bb; ma qui non \u00e8 pi\u00f9 il cosmopolitismo, impropriamente citato, che vale ma l'internazionalismo \u00e8 l'autentico concetto espressamente riferito al globalismo economico. Per il marxismo infatti \u00e8 da rigettare il cosmopolitismo che \u00e8 la \u00abespressione ideologica degli interessi di classe della nascente borghesia\u00bb, \u00abrisvolto del nazionalismo e dello chauvinismo borghesi\u00bb, una \u00abcontromossa reazionaria all'internazionalismo socialista\u00bb.\nNel XX secolo il cosmopolitismo cessa di essere una corrente filosofica ma diviene piuttosto argomento particolare di individuali forme di pensiero, che lo intendono ormai col significato di quel \"cosmopolitismo della cultura\" presente dalla filosofia antica sino al XVIII secolo.\nL'intellettuale cosmopolita torna ad essere colui che si dichiara libero da ogni condizionamento nazionale o nazionalistico.\nIn questo senso \u00e8 da intendere il riconoscimento del merito di Benedetto Croce da parte di Antonio Gramsci:"}
{"id": "734962", "revid": "486946", "url": "https://it.wikipedia.org/wiki?curid=734962", "title": "Cazoeura", "text": ""}
{"id": "734968", "revid": "767487", "url": "https://it.wikipedia.org/wiki?curid=734968", "title": "Stampede (Krokus)", "text": "Stampede \u00e8 l'undicesimo album in studio della heavy metal band, Krokus, uscito nel dicembre 1990 per l'Etichetta discografica Phonag Records.\nIl disco.\nIl disco vede un quasi totale cambiamento di formazione, infatti l'unico membro della precedente formazione rimane Fernando Von Arb. Alla voce entrer\u00e0 Peter Tanner con cui Von Arb e Von Rohr avevano collaborato nella reinterpretazione band The Heavy's. Subentrano cos\u00ec anche Tony Castell al basso, Manny Maurer alla chitarra e Peter Haas alla batteria, Von Arb registra invece l'album al basso. Oltre alla formazione, cambia anche lo stile. La voce di Tunner, al contrario di quella di Storace, non \u00e8 orientata sullo stile di Bon Scott, ma piuttosto di quella di Brian Johnson, e in alcuni casi a quella di Udo Dirkschneider (ex Accept). Viene descritto come tra gli album interessanti della band, ed in pratica non \u00e8 proprio da considerarsi un album dei Krokus.\nNonostante si riveli un album perlopi\u00f9 deludente, c'\u00e8 qualche piccolo segnale di ripresa: i nuovi arrivati si dimostrano all'altezza, e i pezzi suonano un po' meno \"costruiti\" rispetto ad \"Heart Attack\".\nTuttavia le idee scarseggiano e, a parte alcune eccezioni residenti nell'ottima e rabbiosa title-track, nelle valide \"Nova-Zano\", \"Good Times\", e nella ballatona \"In The Heat of The Night\", l'album scorre senza particolari sussulti. Il fondo viene toccato con \"Electric Man\" nella quale i Krokus scopiazzano i Manowar di \"Kings Of Metal\". Chiude l'album il brano \"You Ain't Seen Nothin' Yet\" altra cover dei Bachman-Turner Overdrive, gruppo che era gi\u00e0 stato reinterpretato dalla band riprendendo \"Stayed Awake All Night\" dall'album \"Headhunter\".\nLa stessa Phonag non sembra credere in questa nuova incarnazione della band dato che l'album non viene per nulla pubblicizzato e la distribuzione \u00e8 carente. Inevitabilmente \"Stampede\" passa del tutto inosservato."}
{"id": "734973", "revid": "2043126", "url": "https://it.wikipedia.org/wiki?curid=734973", "title": "Superliga", "text": ""}
{"id": "734974", "revid": "1442080", "url": "https://it.wikipedia.org/wiki?curid=734974", "title": "M\u00e1rio Hip\u00f3lito", "text": "Carriera.\nNel 2006 \u00e8 stato inserito nella lista dei 23 angolani dal CT angolano Lu\u00eds de Oliveira Gon\u00e7alves per rappresentare il proprio paese ai Mondiali in Germania come terzo portiere, senza mai scendere in campo."}
{"id": "734976", "revid": "212348", "url": "https://it.wikipedia.org/wiki?curid=734976", "title": "Windows", "text": ""}
{"id": "734977", "revid": "1632387", "url": "https://it.wikipedia.org/wiki?curid=734977", "title": "To Rock or Not to Be", "text": "To Rock or Not to Be \u00e8 il dodicesimo album in studio della heavy metal band, Krokus, uscito nel 1995 per l'Etichetta discografica Phonag Records.\nIl disco.\nL'album del grande ritorno, si rifaceva alle vecchie sonorit\u00e0 che li portarono al successo. Il rientro in formazione di Storace, assieme ad alcuni altri vecchi membri, e la ripresa delle vecchie sonorit\u00e0, rese l'album molto popolare. Si riveler\u00e0 probabilmente come il miglior album del decennio per il gruppo.\nVon Arb richiama alcuni membri storici: all'appello manca solo Von Rohr mentre rientra Mark Kohler, che mancava dal 1983, ed \u00e8 presente addirittura il primo batterista Freddy Steady, reduce da un'esperienza con la band di Gianna Nannini. Il risultato di questa riunione \u00e8 \"To Rock or Not to Be\", un album brillante, fresco, divertente, proprio come \"Metal Rendez-Vous\". I Krokus ironizzano sulla loro completa AC/DC dipendenza piazzando in copertina un calabrone, con evidente citazione da \"Fly on the Wall\", e ci propongono 12 brani vitali che sprizzano energia da ogni singola nota. Bellissima e di grande presa \"\"Flying Through The Night\" ma tutto l'album non ha cedimenti e le rocciose \"Lion Heart\", \"Stormy Nights\"\", nonch\u00e9 la title-track sono le altre somme vette di questo ottimo full-length. \"To Rock Or Not To Be\" non \u00e8 un capolavoro ai livelli di \"Headhunter\" poich\u00e9 qualche brano risulta lievemente prolisso, tuttavia i 12 episodi qui proposti riescono ad essere, di gran lunga, superiori rispetto agli attuali lavori degli AC/DC."}
{"id": "734980", "revid": "1543377", "url": "https://it.wikipedia.org/wiki?curid=734980", "title": "GLX", "text": "GLX (iniziali di \"OpenGL Extension per X Window System\") \u00e8 il punto di connessione per OpenGL e X Window System: permette ai programmi che desiderano usare OpenGL, di farlo dentro una finestra fornita dall'X Window System.\nGLX \u00e8 costituito da tre parti:\nSe il client e il server sono eseguiti sulla stessa macchina e una scheda grafica accelerata 3D \u00e8 disponibile con relativi driver, il client e il server possono essere bypassati dalla Direct Rendering Infrastructure (DRI). In questo caso, il programma client pu\u00f2 accedere direttamente all'hardware della scheda video.\nMolte informazioni riguardo a GLX, possono essere ottenute con il comando \"glxinfo\". L'utility \"glxgears\" fornisce una stima approssimata della velocit\u00e0 di rendering 3D.\nGLX \u00e8 stato creato da Silicon Graphics ed \u00e8 alla versione 1.4. GLX, sia con DRI che con Mesa, \u00e8 inclusa nelle versioni successive alla X11R6.7.0 di X Window System, e in XFree86 dalla versione 4.0."}
{"id": "734981", "revid": "729019", "url": "https://it.wikipedia.org/wiki?curid=734981", "title": "Strada statale 67 Tosco-Romagnola", "text": "La strada statale 67 Tosco-Romagnola (SS 67) da Pisa a Ravenna, \u00e8 una strada statale italiana. \u00c8 uno dei collegamenti pi\u00f9 importanti tra la Toscana e l'Emilia-Romagna. Nel tratto in provincia di Pisa \u00e8 denominata \"strada provinciale 67 Tosco-Romagnola\" dal km 0+000 al km 4+500, e \"strada provinciale 67 SRT Tosco-Romagnola\" dal km 4+500 a Fornacette di Calcinaia.\nPercorso.\nLa strada inizia a Pisa dalla periferia sud della citt\u00e0. Attraversa i comuni di Cascina, Calcinaia, Pontedera, Montopoli in Val d'Arno, San Miniato, prosegue fino a Empoli, Montelupo Fiorentino (dove inizia a costeggiare il Fiume Arno), Lastra a Signa e Scandicci; entra a Firenze e l'attraversa da ovest a est, toccando poi i comuni di Pontassieve, Rufina, Dicomano, San Godenzo.\nAll'altezza della frazione Cavallino del comune di San Godenzo ci si pu\u00f2 immettere nella ex strada statale 9 ter del Rabbi. Proseguendo dopo il Passo del Muraglione, entra poi in Emilia-Romagna, dove attraversa i comuni di Portico e San Benedetto, Rocca San Casciano, Dovadola, Castrocaro Terme e Terra del Sole, Forl\u00ec e Ravenna terminando nella zona portuale della citt\u00e0.\nIn seguito al decreto legislativo n. 112 del 1998, dal 2001, la gestione del tratto Pisa - Fornacette \u00e8 passata dall'ANAS alla Regione Toscana, che ha ulteriormente devoluto le competenze alla Provincia di Pisa.\nProgetto di ammodernamento Dicomano - Castrocaro.\nL'ANAS agli inizi degli anni ottanta cre\u00f2 un piano strategico di intervento, denominato \"Piano decennale della Viabilit\u00e0 di Grande Comunicazione e di riassetto del settore autostradale\", formalizzato con la Legge del 12 agosto 1982. La statale 67 fu inserita nella sua totalit\u00e0 nella viabilit\u00e0 di grande comunicazione, ed in particolare nel Piano Decennale (DM 4 giugno 1986) fu previsto l'ammodernamento del tratto Rocca San Casciano - Castrocaro, a propria volta diviso in due stralci, onde facilitarne il finanziamento.\nIn data 2 luglio 1988, preso atto degli appaltati lavori del primo stralcio, fra Castrocaro e la localit\u00e0 Fondi di Dovadola, fu conferito alla societ\u00e0 SPEA l'incarico di redigere un progetto di massima dell'ammodernamento della strada fra Dicomano e Rocca San Casciano, con l'attraversamento del valico in galleria, e un progetto esecutivo del tratto San Benedetto e Rocca. Quest'ultimo progetto, ottenuto parere tecnico favorevole dall'ANAS, e approvato dai Comuni interessati, \u00e8 rimasto sulla carta, per mancanza di possibilit\u00e0 di finanziamento.\nA oggi, salvo alcune piccole opere di consolidamento e miglioramento, l'unico tratto ammodernato \u00e8 quello fra la localit\u00e0 Fondi di Dovadola e Castrocaro, lungo cinque chilometri, al termine del quale si innesta la variante di Castrocaro e di Terra del Sole, realizzata negli anni settanta.\nInfrastrutture tranviarie.\nDal 1881 al 1953 la strada fu interessata dalla presenza della tranvia a vapore che collegava Pisa con Pontedera e, attraverso una diramazione che si distaccava in localit\u00e0 Navacchio, con Caprona e Calci. Il percorso della tranvia si svolgeva totalmente in sede promiscua, non presentando peraltro significative difficolt\u00e0 in considerazione del modesto traffico stradale dell'epoca. Cessato il servizio tranviario e smantellata l'infrastruttura, il medesimo servizio pubblico fu da allora svolto con autocorse.\nAllo stesso modo, fra il 1883 e il 1929, la strada fu interessata dalla presenza della Tranvia Forl\u00ec-Ravenna, linea interurbana tranviaria a vapore."}
{"id": "734987", "revid": "1543377", "url": "https://it.wikipedia.org/wiki?curid=734987", "title": "Waimes", "text": "Waimes (in vallone \"Waime\", in tedesco \"Weismes\") \u00e8 un comune di lingua francese situato nella regione della Vallonia. Fa parte dell'Arrondissement di Verviers, nell'est della provincia di Liegi. Nel comune \u00e8 presente una minoranza di lingua tedesca.\nIn maggioranza francofono, il comune offre uno status particolare alla componente tedesca. Infatti, fa parte del cantoni orientali, annessi al Belgio nel 1919 a seguito del trattato di Versailles.\nAl 1\u00ba gennaio 2005, il comune conta 6.670 abitanti per una superficie di 97,10\u00a0km\u00b2.\nIl fiume Warche scorre in questo comune e alimenta a Robertville un lago artificiale che fornisce acqua potabile ed elettricit\u00e0. Il comune \u00e8 percorso inoltre a sud dal fiume Ambl\u00e8ve. A nord, il fiume Roer (Rur in tedesco) nasce dalle Alte Fagne per gettarsi nella Mosa a Roermond, nei Paesi Bassi.\nIl Signal di Botrange, che culmina a 694 metri \u00e8 il punto pi\u00f9 alto dell'intero Belgio.\nIl Castello di Reinhardstein, a strapiombo sul fiume, \u00e8 il pi\u00f9 alto di tutto il Belgio per altitudine.\nIl comune \u00e8 diviso in tre abitati: Faymonville, Robertville e Waimes."}
{"id": "734988", "revid": "111931993", "url": "https://it.wikipedia.org/wiki?curid=734988", "title": "Commissario europeo per la salute e la politica dei consumatori", "text": "Il Commissario europeo per la salute e la politica dei consumatori \u00e8 un membro della Commissione europea. La carica \u00e8 ricoperta dalla cipriota Stella Kyriakides dal 1\u00ba dicembre 2019.\nCompetenze.\nIl Commissario si occupa della tutela della salute pubblica all'interno dell'Unione europea e della protezione degli interessi dei cittadini consumatori.\nAl Commissario per la salute e la politica dei consumatori fa capo la Direzione generale per la salute e la politica dei consumatori, attualmente diretta dall'italiana Paola Testori Coggi.\nDurante il mandato della Commissione Barroso I, dall'ingresso di Bulgaria e Romania nell'Unione europea il 1\u00ba gennaio 2007 le deleghe vennero divise, cos\u00ec che il commissario in carica Markos Kyprianou si occup\u00f2 solo della salute e la nuova commissaria bulgara Meglena Kuneva si occup\u00f2 della tutela dei consumatori. Questa situazione \u00e8 per\u00f2 rimasta temporanea, ed infatti nella nuova Commissione Barroso II c'\u00e8 un solo commissario che si occupa della salute e della politica dei consumatori.\nIl commissario attuale.\nLa carica \u00e8 ricoperta dalla cipriota Stella Kyriakidou dal 1\u00ba dicembre 2019."}
{"id": "734989", "revid": "1870933", "url": "https://it.wikipedia.org/wiki?curid=734989", "title": "Mateus Galiano da Costa", "text": "Carriera.\nNel 2006, a 21 anni, \u00e8 stato convocato da Lu\u00eds de Oliveira Gon\u00e7alves, CT della Nazionale angolana, per disputare i campionati mondiali in Germania. Mateus \u00e8 stato schierato come centrocampista destro fluidificante nel 4-5-1 (o 4-4-1-1) di Gon\u00e7alves. Ha giocato 90 minuti nel primo match, 67 nel secondo (sostituito da Mantorras) e solo 23 nel terzo (infortunato, sostituito da Love)."}
{"id": "734994", "revid": "599013", "url": "https://it.wikipedia.org/wiki?curid=734994", "title": "Ant\u00f3nio Mendon\u00e7a", "text": "Carriera.\nNel maggio 2006 Mendon\u00e7a \u00e8 stato convocato dal CT Lu\u00eds Oliveira Gon\u00e7alves per disputare i Mondiali in Germania. Nelle 3 partite dell'Angola e ha giocato tutti i 270 minuti."}
{"id": "734996", "revid": "767487", "url": "https://it.wikipedia.org/wiki?curid=734996", "title": "American Tabloid", "text": "American Tabloid \u00e8 un romanzo di James Ellroy, il primo romanzo della \"trilogia americana\" (il secondo \u00e8 \"Sei pezzi da mille\", il terzo \u00e8 \"Il sangue \u00e8 randagio\").\n\"American Tabloid\" \u00e8 un crudissimo spaccato dell'America degli anni sessanta. Nel quadro storico, ricostruito con minuzia e puntualit\u00e0 da James Ellroy, si muovono tre personaggi in bilico tra crimine e giustizia, ideali e tornaconto personale, in un viaggio allucinante che culmina con l'omicidio di John Kennedy. \nCIA, FBI, Mafia, Ku Klux Klan, castristi e sbirri: la (presunta) storia sotterranea degli Stati Uniti di quegli anni esplode in una miriade di collegamenti, piste, relazioni, doppi e tripli giochi, un mosaico disperante in cui nessuno \u00e8 innocente.\nVedono la luce in questo romanzo personaggi memorabili come Kemper Boyd, Pete Bondurant e Ward Littel, protagonisti di grande spessore che proseguiranno le loro avventure nel seguito \"Sei pezzi da mille\"."}
{"id": "734997", "revid": "599013", "url": "https://it.wikipedia.org/wiki?curid=734997", "title": "Ant\u00f4nio Mendon\u00e7a", "text": ""}
{"id": "735003", "revid": "3831", "url": "https://it.wikipedia.org/wiki?curid=735003", "title": "Papa Timoteo II di Alessandria", "text": ""}
{"id": "735004", "revid": "6340", "url": "https://it.wikipedia.org/wiki?curid=735004", "title": "Nicol\u00f2 Macchiavelli", "text": ""}
{"id": "735005", "revid": "212348", "url": "https://it.wikipedia.org/wiki?curid=735005", "title": "Niccol\u00f2 Macchiavelli", "text": ""}
{"id": "735006", "revid": "6340", "url": "https://it.wikipedia.org/wiki?curid=735006", "title": "Confaloniere", "text": ""}
{"id": "735015", "revid": "110157", "url": "https://it.wikipedia.org/wiki?curid=735015", "title": "Coppa Italia 1941-1942", "text": "La Coppa Italia 1941-1942 fu la 9\u00aa edizione della manifestazione calcistica. Inizi\u00f2 il 5 ottobre 1941 e si concluse il 28 giugno 1942.\nLa manifestazione fu vinta dalla , che nella doppia finale batt\u00e9 un il quale cominciava a dare i primi segni di risveglio dal suo pi\u00f9 che ventennale torpore.\nSquadre partecipanti.\nLa FIGC esent\u00f2 da questa edizione le squadre di Serie C dal partecipare alla coppa viste le crescenti difficolt\u00e0 economiche legate alla recrudescenza della Seconda guerra mondiale.\nCalendario.\nQualificazioni squadre di Serie B.\nIn questa fase quattro squadre di Serie B furono sorteggiate per effettuare un turno di qualificazione."}
{"id": "735018", "revid": "775372", "url": "https://it.wikipedia.org/wiki?curid=735018", "title": "Commissario europeo per l'allargamento e la politica di vicinato", "text": "Il Commissario europeo per l'Allargamento e la Politica di Vicinato \u00e8 un membro della Commissione europea. La carica dal 1\u00ba dicembre 2019 \u00e8 ricoperta dall'ungherese Oliv\u00e9r V\u00e1rhelyi.\nCompetenze.\nIl dicastero si occupa delle politiche dell'Unione Europea verso i paesi collocati vicino ai suoi confini esterni, dunque verso i paesi dell'Europa orientale, dei Balcani, del Levante mediterraneo e del Nord Africa. Le politiche di allargamento sono indirizzate ai paesi che in futuro potranno diventare stati membri dell'Unione Europea (dunque i paesi dell'Europa orientale e sud-orientale), mentre le politiche di vicinato riguardano i paesi per cui non \u00e8 prevista questa possibilit\u00e0.\nAl Commissario per l'allargamento e la politica di vicinato fa capo la Direzione Generale per l'allargamento, diretta dal britannico Michael Leigh.\nAllargamento.\nNegli scorsi decenni il numero degli stati membri dell'Unione europea \u00e8 gi\u00e0 passato da 6 a 28. L'allargamento \u00e8 uno degli aspetti pi\u00f9 importanti della costruzione europea ed \u00e8 stato fondamentale per affermarne l'influenza sull'Europa centro-orientale dopo la fine della guerra fredda e stabilizzare quei paesi.\nSono in corso i negoziati di adesione dal 3 ottobre 2005 con la Turchia, dal 27 luglio 2011 con l'Islanda e dal 29 giugno 2012 con il Montenegro.\nHanno presentato domanda di adesione il 22 marzo 2004 la Repubblica di Macedonia, il 28 aprile 2009 l'Albania e il 22 dicembre 2009 la Serbia.\nPolitica di vicinato.\nLa politica europea di vicinato \u00e8 stata progressivamente sviluppata per stringere rapporti con i paesi vicini ai confini dell'Unione europea ma collocati al di fuori del continente europeo o lontani da una prospettiva di adesione all'Unione.\nNei primi mesi del 2011 la politica europea di vicinato ha assunto particolare rilevanza a causa dei cambiamenti politici nel Nord Africa, che hanno richiesto una revisione della politica europea e un suo rafforzamento.\nIl commissario.\nDal 1\u00ba dicembre 2019 l'incarico \u00e8 ricoperto dall'ungherese Oliv\u00e9r V\u00e1rhelyi."}
{"id": "735019", "revid": "125127913", "url": "https://it.wikipedia.org/wiki?curid=735019", "title": "Audi V8", "text": "La Audi V8 (sigla interna \"D1\") \u00e8 una berlina di lusso prodotta dalla casa automobilistica tedesca Audi dal 1988 al 1994. Si tratta della prima ammiraglia di segmento F ad essere equipaggiata con la trazione integrale.\nStoria e profilo.\nContesto storico e debutto.\nIl crescente consenso ottenuto negli anni '70 e '80 del secolo scorso dalle due berline Audi in listino, ossia la 80 e la 100, spinse la casa di Ingolstadt a pensare ad un nuovo modello che potesse protendere la presenza del marchio dei quattro anelli anche in quel segmento di mercato tradizionalmente presidiato da berline di lusso come la Jaguar XJ e le Mercedes-Benz Classe S. Era presente gi\u00e0 da tempo un modello come l'Audi 200, derivata dalla \"100\" e caratterizzata da finiture pi\u00f9 curate e motori potenti, ma si trattava di un modello troppo visibilmente derivato dalla \"sorella minore\" e quindi non ottimale sul piano del marketing per presidiare il cosiddetto segmento F. Per questo, mentre venne lanciata la seconda generazione dell'Audi \"200\", il progetto relativo alla nuova berlina di lusso venne avviato. A met\u00e0 anni '80 la stampa specializzata cominci\u00f2 a diffondere notizie riguardanti questo nuovo modello, che inizialmente doveva chiamarsi \"300\". Le specifiche imposte fin da subito dal consiglio di amministrazione Audi parlavano per\u00f2 anche di contenimento dei costi di progettazione e sviluppo, per questo ancora una volta i progettisti Audi e i responsabili di progetto si videro costretti ad avvalersi dell'Audi \"200\" come base da sfruttare per lo sviluppo della nuova ammiraglia. Della \"200\" vennero per\u00f2 ridisegnati completamente il frontale e la coda, in modo da conferire al nuovo modello una personalit\u00e0 ben distinta da quella delle Audi \"100\" e \"200\" contemporanee. La vettura definitiva, che inizialmente avrebbe dovuto debuttare nel 1987, venne invece lanciata nell'autunno del 1988 al Salone di Parigi. \nDesign esterno ed interno.\nDella contemporanea Audi \"200\" venne mantenuta solo parte centrale della carrozzeria: per il resto la \"V8\" fu frutto d un ridisegnamento quasi totale, o se si preferisce, di un profondo aggiornamento stilistico che da una parte fu mirato a conferire una personalit\u00e0 specifica alla vettura, mentre dall'altra si volle comunque mantenere un elevato livello di \"understatement\", cio\u00e8 di marcata sobriet\u00e0. Il risultato dei designers di casa Audi fu anche troppo notevole, nel senso che la vettura risult\u00f2 alla fine eccessivamente anonima, tanto da riuscire a passare inosservata o da essere confusa con un'Audi \"200\" in allestimento \"Exclusiv\", quest'ultimo caratterizzato da contenuti stilistici che alcuni mesi dopo si sarebbero ritrovati anche nel \"vestito\" della \"V8\". In ogni caso, la nuova ammiraglia di casa Audi non manc\u00f2 di una buona dose di eleganza discreta che avrebbe trovato consensi fra i top manager disinteressati a dare nell'occhio, il cliente-tipo della \"V8\". Il frontale della \"V8\" era pi\u00f9 inclinato rispetto a quello della \"200\" e i passaruota erano stati leggermente allargati per ospitare pneumatici di maggiori dimensioni, ma la parentela tecnica e progettuale con le \"sorelle minori\" era evidente. Il ridisegnamento di coda e frontale, ma anche l'impercettibile aumento del passo (appena un centimetro) riuscirono ad allungare il corpo vettura di appena cinque centimetri, troppo pochi per fare la differenza con le Audi \"100\" e \"200\". Per questo, la vettura fu destinata ad una tiepida accoglienza. Stilisticamente non mancarono comunque alcuni elementi che si sarebbero ritrovati successivamente anche in altre Audi. Innanzitutto la \"V8\" fu la prima berlina e proporre la calandra integrata nel cofano motore, soluzione che fino a quel momento era stata proposta solo nell'ultima Audi \"Coup\u00e9\". La coda era invece caratterizzata dalla presenza di gruppi ottici rettangolari a sviluppo orizzontale uniti fra loro da un fascione in plastica rossa, secondo la moda di quegli anni.\nL'abitacolo della \"V8\" fu allestito in modo da privilegiare il lusso, l'eleganza e il confort, quegli aspetti insomma che il cliente ideale di quel modello avrebbe sicuramente cercato in una vettura che al suo debutto (fine 1988) costava nell'allora Germania Ovest 96.800 DM, mentre nel marzo del 1989, in Italia arrivava a costare quasi 100 milioni di lire. Le buone doti di abitabilit\u00e0 erano comunque anche in questo caso quelle, sempre di buon livello, gi\u00e0 viste nelle Audi \"100\" e \"200\", ma nel caso della \"V8\" si hanno diversi contenuti in pi\u00f9 come l selleria in pelle e la plancia con estesi inserti in radica, cos\u00ec come anche la console centrale. Ricca la strumentazione, con un cruscotto esteso verso il centro della plancia stessa in modo da raggruppare pi\u00f9 efficacemente e ordinatamente i vari strumenti, tutti di forma circolare. I principali sono ovviamente il tachimetro e il contagiri, di maggiori dimensioni e posti come sempre proprio davanti al conducente. A sinistra, l'unico strumento che trovava posto era il termometro dell'acqua, mentre a destra erano disposti in fila: indicatore del livello carburante, termometro olio, manometro olio e orologio. Tra contagiri e tachimetro erano montate le spie di servizio e quello che era uno dei primi computer di bordo, in questo caso in formato ridotto, con un piccolissimo display centrale.\nStruttura, meccanica e motori.\nSi \u00e8 gi\u00e0 parlato della parentela tecnica dell'Audi \"V8\" con le \"sorelle minori\" \"100\" e \"200\". Il pianale era dunque lo stesso, mentre lo schema meccanico della \"V8\" prevedeva, oltre al motore anteriore longitudinale, la sola trazione integrale. Non sono mai esistite quindi delle Audi \"V8\" a trazione anteriore. Per quanto riguarda la trazione integrale, la \"V8\" differiva dalle altre Audi a quattro ruote motrici per un unico importante particolare: essa montava un differenziale centrale a rotismo epicicloidale in luogo del differenziale autobloccante Torsen presente negli altri modelli. Quanto al differenziale posteriore, esso era un Torsen in ogni caso, mentre quello anteriore era di tipo aperto. La meccanica telaistica della \"V8\" prevedeva lo schema MacPherson all'avantreno e multilink a 3 bracci al posteriore, con molle elicoidali ed ammortizzatori idraulici telescopici. L'impianto frenante era a dischi autoventilanti sulle quattro ruote, con ABS. Vale la pena di spendere due parole per i freni anteriori, in cui la pinza viene montata all'interno della pista del disco anzich\u00e9 all'esterno come invece normalmente accade. Questo sistema permetteva secondo la Casa tedesca di aumentare del 20% la superficie di contatto fra pastiglia e disco, aumentando cos\u00ec l'efficienza della frenata e il livello di sicurezza della vettura. Al suo debutto, la \"V8\" era prevista in un'unica motorizzazione, ovviamente con architettura di tipo V8 e con cilindrata di 3562 cm3. Tale motore aveva un angolo di 90\u00b0 fra le bancate e la distribuzione a 4 valvole per cilindro e a due assi a camme in testa per bancata. Esso nacque unendo due motori a 4 cilindri della contemporanea Golf GTI 16v, ed infatti la cilindrata risulta esattamente doppia rispetto al motore 1.8 della ben pi\u00f9 famosa vettura di Wolfsburg. La gestione del motore \u00e8 affidata ad una centralina elettronica che si occupa anche della ripartizione della coppia motrice fra i due assali e fra le ruote dello stesso assale. Cos\u00ec caratterizzato, il motore della \"V8\" erogava fino a 250 CV di potenza massima, scaricati a terra per mezzo di un cambio automatico a 4 rapporti realizzato dalla ZF.\nEvoluzione.\nDate le sue \"umili\" origini, la \"V8\" fin\u00ec per pagare la propria derivazione da modelli di categoria inferiore. Nei primi tre anni di commercializzazione ne vennero prodotti solo 10.021 esemplari, un risultato di certo non incoraggiante. Per questo, allo scopo di solleticare l'interesse della clientela pi\u00f9 esigente, nel 1990 la casa di Ingolstadt propose anche il cambio manuale a 5 marce sull sua vettura, dopodich\u00e9, nell'agosto 1991 ampli\u00f2 la propria offerta con la \"V8 L\", ossia una vera e propria limousine di lusso a passo allungato di 31,6 cm per una lunghezza di 5,19 metri da un paraurti all'altro. Questa versione era caratterizzata da un allestimento interno rivolto a facoltosi uomini d'affari perennemente impegnati nella loro attivit\u00e0, e quindi il maggior spazio ottenuto mediante l'allungamento del passo venne adibito in modo da trasformare la vettura in un mini ufficio viaggiante, con tavolino estraibile, radiotelefono, fax, collegamento per il computer e caricatore per 10 cd. La \"V8 L\" non fu prodotta in Germania dalla Audi, ma a Graz (Austria) dalla Steyr-Daimler-Puch. La \"V8 L\" fu equipaggiata con una versione maggiorata del gi\u00e0 noto V8, in cui la cilindrata venne portata a 4172 cm3 e la potenza sal\u00ec a 280 CV. In alternativa al cambio automatico ZF a 4 rapporti vi era anche la possibilit\u00e0 di avere questo modello con un cambio manuale a 6 marce. L'arrivo della \"V8 L\" nel listino Audi fu anche l'occasione per sostituire, dopo neppure un anno, il cambio a 5 marce della \"V8 3.6\" con il 6 marce della versione allungata. Questi furono in pratica gli unici aggiornamenti occorsi alla gamma della \"V8\" nel corso della sua carriera commerciale. Nel 1994 la \"V8\" venne sostituita dalla prima generazione dell'inedita A8 con carrozzeria in alluminio.\nRiepilogo caratteristiche.\nAudi V8 \nAttivit\u00e0 sportiva.\nDopo due anni di partecipazione ai campionati IMSA e Trans-Am, nel 1990 l'Audi decise di iscriversi nel DTM e come vettura scelse di utilizzare la V8. Il suo propulsore 3.6 \u00e8 stato potenziato fino ad una potenza di 460 CV gestito da un cambio a sei marce. Il telaio, rispetto alla vettura di serie, \u00e8 rimasto invariato, ma \u00e8 stato aggiunto un roll-cage di sicurezza. La trazione era quattro integrale.\nLe V8 vennero affidate ai piloti Hans-Joachim Stuck, Walter R\u00f6hrl e Frank Jelinski. All'esordio sul circuito dell'AVUS ci fu la prima vittoria seguita successivamente da altri cinque trionfi. Essi furono abbastanza per permettere a Stuck di vincere il campionato.\nNel 1992 la casa madre sostitu\u00ec il V8 originale con bancate dei cilindri a 90\u00b0 con una versione dotata di bancate a 180\u00b0. La dirigenza sportiva del DTM ritenne per\u00f2 che questo tipo di configurazione fosse contro il regolamento e l'Audi decise di ritirarsi dal campionato."}
{"id": "735021", "revid": "889336", "url": "https://it.wikipedia.org/wiki?curid=735021", "title": "Hugh Dallas", "text": "Carriera.\nDiventato internazionale all'inizio degli anni novanta, venne impiegato come quarto ufficiale di gara gi\u00e0 agli europei di calcio del 1996. Nello stesso anno arbitr\u00f2 alle Olimpiadi di Atlanta dove stabil\u00ec un \"record\" difficilmente battibile: diresse, infatti, ben tre partite in 72 ore, tra il 21 ed il 24 luglio e cio\u00e8 Messico-Italia, Stati Uniti-Tunisia e Spagna-Australia, compreso un trasferimento di sede di gara.\nFu selezionato per ben due edizioni del Campionato mondiale di calcio: nel 1998, in Francia, diresse, oltre a Belgio-Messico, il quarto di finale tra Francia-Italia; nel 2002, venne designato, oltre che per Portogallo-Polonia, anche per il quarto di finale tra Germania e Stati Uniti, durante il quale non vide il fallo di mano sulla linea di porta del tedesco Frings, scatenando le proteste degli statunitensi. In questa stessa edizione, fu designato come quarto ufficiale di gara, nella finale tra Brasile-Germania diretta dall'italiano Pierluigi Collina.\nNel 2000 arbitr\u00f2 agli europei di calcio Italia-Turchia, durante la quale concesse un rigore dubbio a favore degli \"azzurri\", e Jugoslavia-Norvegia.\nIn carriera ha diretto anche la finale della Coppa UEFA 1998-1999 -Olympique Marsiglia, la finale della Supercoppa europea 2002 -, mentre nel 2001 venne utilizzato nel torneo FIFA Confederations Cup disputato in Corea del Sud e Giappone.\nVanta anche la direzione in due semifinali di Coppa UEFA (nel 1998 e nel 2001) e in una semifinale della UEFA Champions League 2000-2001 (-).\nNel 1999, durante il derby di Scozia Rangers Glasgow-Celtic Glasgow, venne colpito da una monetina proveniente dagli spalti.\n\u00c8 attualmente componente della Commissione arbitrale della UEFA."}
{"id": "735023", "revid": "1318658", "url": "https://it.wikipedia.org/wiki?curid=735023", "title": "Olinda", "text": "Olinda \u00e8 un comune del Brasile nello Stato del Pernambuco, parte della mesoregione Metropolitana do Recife e della microregione di Recife.\nConfina a nord con Paulista, a sud e a ovest con Recife, mentre a est \u00e8 bagnata dall'Oceano Atlantico.\nOlinda \u00e8 una delle citt\u00e0 coloniali meglio conservate del Brasile. Circa un terzo del territorio comunale \u00e8 sotto \"tombamento\" (tutela per motivi storici, artistici e culturali) e nel 1982 Olinda \u00e8 stata inserita nell'elenco dei Patrimoni dell'umanit\u00e0 dell'UNESCO, per le sue numerose chiese barocche e per il suo centro storico. Nel 2006, quando per la prima volta venne scelta la Capital Brasileira da Cultura (\"Capitale brasiliana della cultura\"), la scelta cadde su Olinda.\nUna festa molto sentita \u00e8 il carnevale.\nNome.\nSecondo una tradizione, il nome Olinda deriverebbe da un'esclamazione del fondatore Duarte Coelho Pereira che, vedendo il luogo dove sarebbe nata la citt\u00e0, avrebbe detto \"Oh, linda situa\u00e7\u00e3o para se construir uma vila!\" (Oh, bel posto per costruirci una citt\u00e0!\").\nStoria.\nL'insediamento di Olinda venne fondato nel 1535 da Duarte Coelho Pereira; divenne poi una citt\u00e0 il 12 marzo 1537. Olinda \u00e8 stata la capitale del capitanato di Pernambuco, ma venne incendiata dagli olandesi che trasferirono successivamente la capitale a Recife. La fortuna della citt\u00e0 \u00e8 legata alla lavorazione della canna da zucchero.\nNel 1637 gli olandesi vengono espulsi dal Brasile e Olinda riguadagna il titolo di capitale dello Stato di Pernambuco, fino al 1837 quando capitale ridiventa definitivamente Recife.\nCentro storico.\nNel \"Centro Hist\u00f3rico de Olinda\", noto anche come \"Cidade Alta\" (\"Citt\u00e0 Alta\") sono situate la S\u00e9 de Olinda (chiesa cattedrale della diocesi di Olinda e Recife), il monastero di San Benedetto e il convento di San Francesco. Quest'ultimo \u00e8 il pi\u00f9 antico convento francescano del Brasile, risalendo al 1585 l'inizio della sua costruzione.\nIl faro.\nIl vecchio faro di Olinda, alto 12 metri e mezzo, fu inaugurato il 18 novembre del 1872. Fu il secondo faro costruito sulle coste pernambucane dopo quello di Recife, eretto mezzo secolo prima.\nIl faro attuale \u00e8 stato inaugurato il 7 settembre del 1941. \u00c8 una torre di calcestruzzo armato alta 42 metri, dipinta a fasce alternate bianche e nere. La sommit\u00e0 \u00e8 bianca.\nScienza.\nAll'Observat\u00f3rio Astron\u00f4mico do Alto da S\u00e9, a Olinda, l'astronomo francese Emmanuel Liais scopr\u00ec nel febbraio del 1860, nell'area della costellazione del Dorado, una cometa doppia conosciuta con la sigla C/1860 D1 o, in omaggio alla citt\u00e0, con il nome di \"cometa Olinda\". Fu la prima cometa scoperta nell'America del Sud.\nSociet\u00e0.\nTradizioni e folclore.\nCarnevale.\nIl carnevale di Olinda \u00e8 uno dei pi\u00f9 importanti e tradizionali del Brasile. Caratteristici delle parate di carnevale della citt\u00e0 sono i \"Bonecos de Olinda\", grossi pupazzi, alti oltre due metri, che vengono portati per le vie del paese. Tra questi \"bonecos\", particolare importanza ha l\"'Homem de meia-noite\" (Uomo di mezzanotte) che appare per dare l'avvio al carnevale alla mezzanotte tra sabato (S\u00e1bado de Z\u00e9 Pereira) e la domenica."}
{"id": "735025", "revid": "73447", "url": "https://it.wikipedia.org/wiki?curid=735025", "title": "Strokes", "text": ""}
{"id": "735026", "revid": "1812835", "url": "https://it.wikipedia.org/wiki?curid=735026", "title": "Mirella Freni", "text": "Biografia.\nFu una \"bambina prodigio\", essendosi esibita in pubblico gi\u00e0 all'et\u00e0 di dieci anni in un concorso EIAR cantando \"Un bel d\u00ec vedremo\" da \"Madama Butterfly\". Aveva cominciato ad amare la musica in famiglia e a cantare da voce bianca le arie d'opera popolari, mentre uno zio materno le aveva insegnato a leggere le prime note. Beniamino Gigli, dopo averla ascoltata in un'audizione privata a Roma, le consigli\u00f2 di dedicarsi in maniera sistematica allo studio del canto. \nCome insegnante ebbe il baritono, noto nel primo Novecento, Gigi Bertazzoni, accompagnato al pianoforte dal maestro Leone Magiera, che ne divenne il preparatore musicale per i primi venticinque anni di carriera.\nDopo qualche anno di studio, debutt\u00f2 con grande successo il 3 febbraio 1955 al Teatro Comunale di Modena come Micaela in \"Carmen\". Subito dopo il brillante esordio, la Freni interruppe la carriera in seguito al matrimonio col maestro Magiera e alla nascita della figlia Micaela, riprendendo soltanto tre anni dopo, quando, dopo l'affermazione al Concorso internazionale di musica G.B. Viotti a Vercelli, cant\u00f2 nel ruolo di Mim\u00ec al Teatro Regio di Torino. Seguirono gli esordi a Glyndebourne nei ruoli mozartiani di Susanna e Zerlina e al Covent Garden in Nannetta nel 1961.\nNel 1962, ancora con \"Falstaff\", esord\u00ec alla Scala di Milano. Il primo grande successo scaligero da protagonista fu nel 1963 nella celebre edizione de \"La boh\u00e8me\" diretta da Herbert von Karajan, del quale divenne ben presto una delle cantanti preferite in assoluto. Nello stesso anno debutt\u00f2, ancora come Mim\u00ec, alla Staatsoper di Vienna, dove interpret\u00f2 il suo personaggio prediletto in trentatr\u00e9 rappresentazioni, fino al 1992. Altro importante debutto fu al Metropolitan nel 1965, ancora in \"Boh\u00e8me\", accanto al pure esordiente Gianni Raimondi. Seguirono apparizioni negli altri principali teatri statunitensi e poi in tutti i pi\u00f9 grandi teatri del mondo, prevalentemente in ruoli squisitamente lirici o lirico-leggeri (oltre a Mim\u00ec e Micaela, Li\u00f9, Suzel, Juliette, Marguerite, Adina, Elvira e diversi ruoli mozartiani), con l'eccezione di Violetta, affrontata alla Scala, a Londra e nella sua Modena.\nA partire dagli anni 70 inizi\u00f2 ad affrontare ruoli dalla vocalit\u00e0 pi\u00f9 tesa, in particolare dell'universo verdiano, come Desdemona in \"Otello\", Elisabetta in \"Don Carlo\", Amelia in \"Simon Boccanegra\", Elvira in \"Ernani\", fino ad \"Aida\". Aggiunse inoltre al repertorio i personaggi pucciniani di stampo pi\u00f9 drammatico, come Butterfly, Manon e Tosca. \nCon gli anni 90 allarg\u00f2 il repertorio nell'ambito del verismo interpretando \"Fedora\" e \"Adriana Lecouvreur\", e spingendosi nell'area dell'opera russa con \"Eugene Onegin\", \"La dama di picche\" e il personaggio di Giovanna de \"La pulzella d'Orleans\". Proprio con quest'ultimo ruolo chiuse la carriera a Washington nel 2005. Nello stesso anno il Metropolitan (dove ha cantato in centoquaranta recite) celebr\u00f2 il quarantesimo anniversario dell'esordio in quel teatro con uno speciale gala (\"Mirella Freni Gala Anniversary Concert\"), che fu l'ultima apparizione.\nLa carriera di Mirella Freni fu caratterizzata, come traspare anche dal percorso evolutivo, da un affinamento e uno studio continui, sia della tecnica vocale sia dell'interpretazione scenica. Tra le interpretazioni pi\u00f9 acclamate spicca quella della \"Boh\u00e8me\" pucciniana, tanto da essere considerata fra le Mim\u00ec per antonomasia del XX secolo. Ha svolto una vasta attivit\u00e0 discografica.\nDopo il divorzio dal maestro Magiera spos\u00f2 nel 1978 il basso Nicolaj Ghiaurov, scomparso nel 2004. Nel 1990 pubblic\u00f2 un libro di memorie intitolato \"Mio caro teatro\". Nel 1993 venne insignita della Legion d'Onore. Nel 2010, all'Arena di Verona, le fu assegnato il primo Oscar della Lirica alla carriera. Nel 2015 il teatro alla Scala l'ospit\u00f2 in una serata in suo onore in occasione degli 80 anni. Il 2 ottobre 2021 \u00ea stato intitolato anche a lei, come gi\u00e0 a Luciano Pavarotti, il teatro comunale di Modena."}
{"id": "735028", "revid": "152416", "url": "https://it.wikipedia.org/wiki?curid=735028", "title": "Genova Voltri", "text": ""}
{"id": "735030", "revid": "77358", "url": "https://it.wikipedia.org/wiki?curid=735030", "title": "Museo Dal\u00ed di Figueras", "text": ""}
{"id": "735031", "revid": "6923", "url": "https://it.wikipedia.org/wiki?curid=735031", "title": "Corrado da Montefeltro", "text": "Biografia.\nIl nome di questo capitano si incontra a proposito dell'assedio e della conquista di Urbino, tolta ai Malatesta nel 1288, che in seguito sar\u00e0 ripreso dai vecchi proprietari.\nNel 1288 i cittadini stanchi della signoria guelfa, chiesero aiuto a Corrado, il quale aveva gi\u00e0 occupata Pesaro. Il legato del papa, impaurito dalla fama della sua spietatezza militare, gli apr\u00ec le porte della citt\u00e0.\nNell'anno 1289 il pontefice, con il suo preparato esercito, assal\u00ec la citt\u00e0 e la espugn\u00f2.\nNegli anni di Cesena un biografo (Fra Cimarelli) nota il seguente brano: \"A di 8 giugno 1289 i fedeli del conte Corrado di Pietra Rubia, figlio del conte Taddeo, il naturale loro signore dentro il castello uccisero; uccisero pure un bambino di esso Corrado; la sorrella dell'uno e dell'altro signore; Filippo, natural fratello del detto conte spensero; la moglie del detto conte per lungo tempo tennero in prigione, finch\u00e9 non furono certi che non fosse gravida, perch\u00e9 di lui non rimanesse seme\"."}
{"id": "735034", "revid": "63716", "url": "https://it.wikipedia.org/wiki?curid=735034", "title": "Toei Doga", "text": ""}
{"id": "735036", "revid": "1318658", "url": "https://it.wikipedia.org/wiki?curid=735036", "title": "Domenico Messina", "text": "Carriera.\nDopo aver superato brillantemente la gavetta nelle serie inferiori, risultando sempre tra gli arbitri pi\u00f9 promettenti assieme al coetaneo Stefano Farina, Messina debutt\u00f2 in serie A nel 1995 con la partita -. L'anno successivo si aggiudica il \"Premio Giorgio Bernardi\", destinato al miglior giovane arbitro debuttante in Serie A. Nel 1998 fu promosso internazionale e nel 2001 venne inserito nella Top Class degli arbitri UEFA, dopo aver egregiamente debuttato nella UEFA Champions League in occasione della gara Paris Saint-Germain-.\nNel 2002 fu selezionato per dirigere nella Coppa d'Africa, dove fu impegnato fino ai quarti di finale. Nel 2005 fu declassato dalla Top Class UEFA per far posto a Stefano Farina.\nA livello nazionale, arbitr\u00f2 due finali di Coppa Italia: nel 1999 -, e nel 2006 -. Diresse numerose \"classiche\" del campionato italiano: una -, un derby di Milano, due derby di Roma, uno -, una -, tre -, un Derby della Lanterna e tre -.\nNel 2001 venne insignito dell'ambito Premio Giovanni Mauro.\nInizialmente coinvolto nell'inchiesta denominata Calciopoli, venne poi prosciolto da ogni tipo di accusa nell'ambito del processo sportivo, tornando a calcare nel 2006 i campi di gioco.\nNello stesso anno gli viene attribuito il \"Premio Franchi\" che, con una lettera molto garbata, rifiuta motivando tale decisione con l'impossibilit\u00e0 di ritirare un tale riconoscimento prima di veder chiarita la sua posizione nell'ambito del procedimento sportivo successivo a Calciopoli. Una volta pronunciata la sentenza di assoluzione, accetta di ritirare il premio che gli viene consegnato nell'edizione 2008.\nDopo aver totalizzato 192 presenze nella massima serie, nel luglio 2007 annuncia di voler concludere, con un anno di anticipo, la carriera arbitrale adducendo sopraggiunti \"problemi di lavoro\", anche se in molti riconducono questa decisione all'amarezza e allo stupore suscitati in lui per essere stato coinvolto nell'inchiesta penale Calciopoli presso la Procura di Napoli, nell'ambito della quale viene assolto in primo grado dall'accusa di frode sportiva. Nella motivazione della sentenza il giudice dichiara infondata ogni ipotesi accusatoria nei confronti di Messina, assolvendolo con formula piena per non aver commesso il fatto.\nSuccessivamente, come dichiarato alla \"Gazzetta dello Sport\" in un'intervista del luglio 2007, si \u00e8 messo a disposizione della locale Sezione AIA di Bergamo per l'addestramento dei giovani arbitri. Dal settembre 2007 diventa responsabile delle designazioni della seconda categoria. A differenza di altri colleghi, Messina si rimette in gioco e comincia dalla gavetta la nuova attivit\u00e0 di formatore di giovani leve con l'obiettivo di scovare tra i nuovi arbitri un suo degno successore.\nDalla stagione 2008-2009 fa parte della squadra di osservatori arbitrali della C.A.N. A-B guidata da Pierluigi Collina per conto del quale visiona i direttori di gara impegnati nei campionati di Serie A e B.\nNella stagione sportiva 2009-2010 \u00e8 stato vice commissario alla C.A.N. PRO, mentre per l'annata successiva \u00e8 nominato vice nella neonata C.A.N. B.\nDalla stagione sportiva 2010-2011 \u00e8 inoltre osservatore degli arbitri UEFA.\nPer la stagione sportiva 2011-2012, con il trasferimento di Roberto Rosetti in Russia, assume il ruolo di responsabile della C.A.N. B, carica confermata anche per le due stagioni successive, 2012-2013 e 2013-2014.\nIl 20 ottobre 2012 si apprende della richiesta del sostituto procuratore generale al processo d'appello di Calciopoli in merito alla posizione di Messina. Per l'ex fischietto bergamasco, pur reduce da un'assoluzione piena, vengono richiesti 16 mesi di carcere. Il 5 dicembre la sentenza conferma nuovamente l'assoluzione piena per l'ex fischietto della sezione di Bergamo.\nIl 4 luglio 2014 si apprende la sua nomina a designatore alla CAN A. La carica gli viene confermata per la stagione sportiva successiva, 2015-2016 e poi ancora per il 2016-2017. Per la stagione 2017-2018 Messina viene sostituito da Nicola Rizzoli come designatore della CAN A. Il bergamasco viene inserito nell'organico CAN B in qualit\u00e0 di osservatore arbitrale.\nAl termine della stagione 2020-2021 viene insignito del prestigioso premio \"Claudio Pieri\" quale miglior osservatore a disposizione della CAN."}
{"id": "735037", "revid": "1305887", "url": "https://it.wikipedia.org/wiki?curid=735037", "title": "Toei", "text": ""}
{"id": "735042", "revid": "135224", "url": "https://it.wikipedia.org/wiki?curid=735042", "title": "Audi Sport quattro", "text": "L'Audi Sport quattro \u00e8 una autovettura sportiva costruita dalla casa automobilistica tedesca Audi, prodotta in 224 esemplari stradali al fine di omologarne la variante da competizione secondo le norme FIA Gruppo B da utilizzare nel Campionato del mondo rally, in cui ha gareggiato dal 1984 al 1986.\nStoria.\nNella prima met\u00e0 degli anni ottanta l'Audi era impegnata con successo nel Mondiale Rally Gruppo B, schierando per prima delle vetture dotate di trazione integrale aveva rivoluzionato questa categoria dell'automobilismo, diventando in breve tempo il punto di riferimento a livello tecnico. Tuttavia nel 1984 la Peugeot fece il suo ingresso nel Mondiale Rally con la propria 205 Turbo 16, frutto di un progetto di nuova concezione, si trattava di una vettura a motore centrale, trazione integrale e telaio realizzato appositamente per le competizioni, soluzioni tecniche ancora pi\u00f9 competitive, subito riprese anche da altri costruttori. L'Audi invece disponeva di una vettura che per quanto evoluta e sviluppata derivava da un telaio in acciaio di una normale vettura stradale con motore anteriore, la casa tedesca per limitare il divario tecnico, decise allora di progettare una versione a passo accorciato di 32\u00a0cm della propria coup\u00e9 per permettere una migliore guidabilit\u00e0 nei tortuosi percorsi dei rally, in base al regolamento tecnico di allora, era necessario produrre almeno 200 esemplari omologati per uso stradale per ottenere poi l'omologazione anche della versione da competizione. L'Audi realizz\u00f2 quindi 224 esemplari stradali di \"Sport quattro\", parallelamente ne svilupp\u00f2 varie versioni da corsa sempre pi\u00f9 evolute: la Sport quattro S1, la Sport quattro S1 E2 e la Sport quattro S1 E2 Pikes Peak.\nVettura stradale.\nUno dei punti deboli della precedente \"Audi quattro\" da rally era l'agilit\u00e0, essenziale in questa disciplina dell'automobilismo, la vettura era caratterizzata da un passo relativamente lungo e da un consistente sbalzo anteriore, per far fronte a questi problemi, il precedente telaio venne tagliato fra il montante centrale e l'asse posteriore, realizzando cos\u00ec una vettura dal passo accorciato di 320\u00a0mm, per omologare nei rally questo nuovo telaio rivisto, la casa tedesca dovette produrre una nuova vettura stradale: la Sport quattro.\nCome il precedente modello da cui deriva, quest'auto \u00e8 sempre spinta da un motore 5 cilindri in linea, ma con una cilindrata leggermente inferiore, ridotta da 2.144\u00a0cm\u00b3 a 2.133\u00a0cm\u00b3, un accorgimento per rientrare in una classe di peso minimo inferiore del Gruppo B. Questo propulsore collocato all'avantreno in posizione longitudinale, ha testata e blocco motore realizzati in lega leggera di alluminio, la distribuzione \u00e8 a doppio albero a camme, 4 valvole per cilindro, iniezione elettronica Bosch, \u00e8 sovralimentato con un turbocompressore KKK, sviluppa una potenza massima di 306 CV a 6.700 giri al minuto, mentre la coppia motrice raggiunge un picco di 370 N\u00b7m a 3.700 giri/min.\nLa carrozzeria era realizzata dalla ditta Baur, utilizzando per i pannelli materiali compositi tranne che per le portiere in acciaio; a livello estetico la diminuzione del passo accentua le dimensioni dello sbalzo anteriore, meno proporzionato rispetto alla \"quattro\", anche il parabrezza \u00e8 meno inclinato, il frontale \u00e8 contraddistinto da numerose prese d'aria per migliorare il raffreddamento termico della meccanica; al posteriore \u00e8 collocato uno spoiler e i fanali sono bruniti.\nLa vettura dispone di trazione integrale con 3 differenziali di cui il centrale e il posteriore sono bloccabili, cambio manuale a 5 rapporti, cerchi in lega da 15\" di diametro, freni a disco autoventilati da 280\u00a0mm di diametro con pinze freno a 4 postoncini pi\u00f9 ABS, il peso totale \u00e8 di 1298\u00a0kg. Le prestazioni sono le seguenti: accelera da 0 a 100\u00a0km/h in 4,8 secondi e raggiunge una velocit\u00e0 massima di 250\u00a0km/h. Aveva un prezzo di listino elevato, all'epoca circa 180 milioni di lire.\nSport quattro Concept.\nNel 2010, presso il salone di Parigi, \u00e8 stata presentata un nuovo prototipo della Sport quattro basata sulla RS5. La vettura, dotata di trazione integrale quattro, montava un propulsore FSI turbo da 408 CV di potenza. Le componenti della carrozzeria erano state realizzate in parte in alluminio e in parte in carbonio per contenere il peso. Avvolti negli pneumatici si trovavano cerchi da 20', mentre l'impianto di illuminazione sfruttava la tecnologia LED.\nNel 2013, per celebrare i 30 anni dal debutto della Sport quattro, l'Audi ha presentato presso il Salone dell'automobile di Francoforte un prototipo che reinterpreta in chiave moderna la vettura. Denominata \"Sport quattro concept\", sfrutta per la propulsione un sistema ibrido di un motore elettrico abbinato ad un propulsore V8 biturbo di 4,0 litri di cilindrata. Questo sistema eroga 700 CV, garantendo un'accelerazione da 0 a 100\u00a0km/h in 3,7 secondi con velocit\u00e0 massima di 305\u00a0km/h.\nVersioni da competizione.\nSport quattro.\nNella prima variante da competizione il peso \u00e8 stato ridotto rispetto al modello stradale facendo largo uso di kevlar, vetroresina e alluminio per rimpiazzare la precedente carrozzeria in acciaio e vetrature. Il motore sviluppa 450 CV, monta un cambio manuale a 6 rapporti, il peso \u00e8 di 1090\u00a0kg.\nIntrodotta al Tour de Corse 1984, colse un unico successo con Stig Blomqvist al Rally della Costa d'Avorio e affianc\u00f2 la precedente Audi quattro A2 nel campionato del mondo rally 1984, si tratta del modello di Sport quattro che ha disputato pi\u00f9 prove di campionato del mondo rally. Questa macchina guidata da Mich\u00e8le Mouton vinse la Pikes Peak International Hillclimb 1984.\nSport quattro S1.\nLa normativa del Gruppo B permetteva di schierare evoluzioni delle auto da corsa a condizione che venissero prodotti ulteriori 20 esemplari del modello stradale gi\u00e0 realizzato in 200 esemplari. Nel 1985 l'Audi per fronteggiare il dominio della nuova Peugeot 205 Turbo 16 evo (prima vettura concepita appositamente per il Gruppo B), sviluppa un'evoluzione della Sport quattro contraddistinta dalla sigla S1. Questa nuova versione viene introdotta in occasione del Rally d'Argentina 1985. Nel 1987 l'auto ebbe una successiva evoluzione e prese il nome di \"Sport quattro S1 E2\"Caratterizzata a livello estetico da vistose appendici aerodinamiche quali: largo spoiler anteriore e grande alettone posteriore. Rilevante al fine di migliorare il bilanciamento delle masse \u00e8 lo spostamento al retrotreno dei radiatori, della batteria e di altri componenti ausiliari, ottenendo una redistribuzione dei pesi del 52% all'avantreno e del 48% sull'asse posteriore.\nIl motore venne potenziato arrivando a produrre 500 CV, successivi step lo portarono a 540 CV e infine a 600 CV, per migliorarne l'erogazione era dotato di un sistema che evitava il turbo-lag iniettando piccole dosi di carburante anche a farfalla chiusa. In alcune gare l'Audi utilizzo un cambio semiautomatico a doppia frizione. Nonostante queste migliorie l'auto non riusc\u00ec a contrastare efficacemente le avversarie, nel mondiale rally l'unico successo \u00e8 quello del Rally di Sanremo 1985, guidata da Walter R\u00f6hrl. La squadra Audi la utilizz\u00f2 solamente in 6 prove mondiali prima di ritirarsi dai rally. Quest'auto vinse la Pikes Peak nel 1985 con Mich\u00e8le Mouton e l'anno successivo con Bobby Unser.\nSport quattro S1 E2 Pikes Peak.\nDopo l'abolizione del Gruppo B, l'Audi utilizz\u00f2 per l'ultima volta la S1 E2 per gareggiare alla Pikes Peak del 1987, consapevole della presenza del team Peugeot Sport con tre 205 T16 Evo2, svilupp\u00f2 accuratamente un'ulteriore evoluzione della propria vettura, dotata di un assetto aerodinamico ad alto carico deportante grazie a dei grandi alettoni, era spinta da un motore con una potenza massima di 600 CV a 8.000 giri/min secondo le dichiarazioni del costruttore.\nCon questa vettura il pilota Walter R\u00f6hrl al debutto sul tracciato della Pikes Peak, vinse l'edizione del 1987, davanti alle tre Peugeot, infrangendo la barriera degli 11 minuti con il nuovo tempo record di 10'47\"85.\nRisultati sportivi.\nLa \"Sport quattro\" viene utilizzata per la prima volta in gara al Tour de Corse, quinta prova del campionato mondiale rally del 1984, guidata da Walter R\u00f6hrl, non termina la corsa per problemi al motore. La vettura viene utilizzata sporadicamente, affiancando nelle restanti prove la collaudata Audi quattro A2 (che per la squadra Audi resta la vettura di punta per la stagione 1984), viene gradualmente sviluppata, subisce alcuni ritiri per problemi tecnici ma ottiene la prima vittoria al Rally della Costa d'Avorio 1984 pilotata da Stig Blomqvist, prova valida solo per la classifica piloti. L'Audi vince il titolo costruttori 1984, tutti i punti conquistati sono stati conseguiti per mezzo della \"quattro A2\", il titolo piloti va al proprio alfiere Blomqvist, che supera il compagno di squadra Hannu Mikkola, grazie anche ad una vittoria ottenuta con la Sport quattro.\nNel 1985 \u00e8 la vettura ufficiale del team Audi, migliorata nell'affidabilit\u00e0 ma soffre la concorrenza della pi\u00f9 competitiva Peugeot 205 T16, ottenendo diversi podi ma nessuna vittoria, per recuperare competitivit\u00e0, la squadra Audi fa debuttare al rally 1000 Laghi di Finlandia, la \"Sport quattro S1\", una versione evoluzione, con la quale poi Walter R\u00f6hrl vinse la successiva prova del Rally di Sanremo fu un po' il canto del cigno della casa tedesca nel mondiale rally. A met\u00e0 stagione del campionato del mondo rally 1986, in seguito a dei drammatici incidenti che coinvolsero dei piloti e degli spettatori nei rally in Portogallo e in Corsica, fa FIA annuncia la soppressione del Gruppo B a partire dal 1987, la squadra Audi decide di ritirarsi subito senza concludere il campionato. Diverse vetture dismesse dal team ufficiale, furono acquistate da squadre private per gareggiare nei campionati Rally-Cross e in Cronoscalate."}
{"id": "735044", "revid": "287204", "url": "https://it.wikipedia.org/wiki?curid=735044", "title": "Glossario entomologico", "text": "A.\naberrazione.\nVariazione delle caratteristiche morfologiche tipiche di una determinata specie o di una popolazione; questo fenomeno, solitamente poco frequente, pu\u00f2 essere provocato da fattori genetici e/o ambientali.\nadectica.\nRiferito alla pupa quando \u00e8 del tutto immobile.\nadefago.\nOrganismo carnivoro.\nalula.\nPiccola espansione del margine posteriore alla base dell'ala dei Ditteri Brachiceri e di alcuni coleotteri; \u00e8 separata dalla regione anale dall'incisione ascellare. Pu\u00f2 identificarsi con la regione jugale, ma non \u00e8 del tutto certa l'omologia.\nampula.\nvedi harpe\nandroconia.\nGruppo di scaglie (singolare: androconium) in grado di emettere feromoni nei maschi delle farfalle e delle falene. Le suddette scaglie possono essere disperse nelle ali, o localizzate nel corpo o sulle zampe (ad es. nei Callidulidae), ma spesso sono raggruppate a formare piccole macchie sulla superficie superiore delle ali anteriori (p. es. nelle Nymphalidae e nelle Pieridae), talvolta protette all'interno di invaginazioni, come in alcune Sphingidae. Possono anche avere la forma di sottili peli, che facilitano la dispersione delle sostanze chimiche atte al richiamo sessuale.\nanello di Weismann.\nNei Ditteri, \u00e8 una struttura circolare che circonda l'aorta, formata dalla fusione dei corpi allati e dei corpi cardiaci.\nanepisterno.\nSinonimo: episterno dorsale, mesopleuron. Sclerite del secondo segmento toracico, disposto anteriormente all'inserzione dell'ala e facente parte del mesoepisterno.\nanfigonico.\nRelativo alla anfigonia. Negli afidi sono detti anfigonici gli individui, nati per partenogenesi, che si riproducono per anfigonia. Negli afidi anfigonici si annoverano perci\u00f2 entrambi i sessi.\nanfipneusti.\nInsetti provvisti di due sole paia di stigmi, uno addominale e uno toracico.\nangolo anale.\nAngolo interno delle ali posteriori (ad es. nei Lepidotteri).\nanoica.\nRiferito alla pupa scoperta e del tutto libera, oppure sospesa a capo in gi\u00f9 per mezzo di uncini posteriori (\"cremaster\") e talora legata al supporto per mezzo di un solo filo di seta a cintura.\nanolociclo.\nRiferito al ciclo degli afidi, quando \u00e8 costituito dalla successione indefinita di generazioni partenogenetiche senza alternanza con quella anfigonica.\nantenna.\nAppendice, pari e articolata, del capo. \u00c8 costituita da segmenti detti antennomeri e dotata di recettori sensoriali (sensilli).\nantennomero.\nCiascuno degli articoli di cui \u00e8 composta l'antenna.\nantofago.\nDetto di organismo fitofago che si nutre a spese di organi fiorali. Fra gli antofagi non sono compresi gli organismi glicifagi che si nutrono di nettare.\napice.\n(o \"apex\") nell'ala anteriore dei lepidotteri, rappresenta l'angolo compreso tra costa e termen.\napneusti.\nInsetti privi di stigmi.\napoda.\nRiferito alla larva priva di zampe. Le larve apode si ritrovano in molti Ordini (es. Ditteri, Afanitteri, Imenotteri, Coleotteri, etc.).\napodema.\nProcesso di una porzione laterale dell'esoscheletro che si dirige all'interno della cavit\u00e0 corporea contribuendo a formare l'endoscheletro.\napofisi.\nProlungamenti del margine anteriore o posteriore di alcuni segmenti addominali negli esemplari femminili di molte famiglie di Lepidotteri. Possono avere funzione di sostegno, protezione meccanica o essere punti di inserzione per la muscolatura immediatamente sottostante, ad esempio nel caso di ovopositori particolarmente sviluppati. Si distinguono in anteriori (nel tergite VIII) e posteriori (nel tergite IX o IX+X).\nareola.\nIl termine pu\u00f2 assumere diversi significati a seconda del gruppo considerato:\narista.\nStruttura filiforme composta dai segmenti terminali dell'antenna dei Ditteri Brachiceri che si inserisce sul terzo antennomero (primo flagellomero). In genere \u00e8 composta da 2-3 segmenti, di cui il terminale \u00e8 molto pi\u00f9 lungo dei due basali.\narolio.\nAppendice impari della zampa, a forma di lobo, associata al pretarso.\nasteronomio.\nMina fogliare a forma di chiazza dai contorni irregolari, con espansioni che si diramano a raggiera.\natterismo.\nAssenza delle ali. \u00c8 condizione primitiva in tutti gli Artropodi, ad eccezione degli Insetti. Nell'ambito degli Insetti, \u00e8 condizione primitiva nei Tisanuri, secondaria in tutti gli altri ordini.\nausiliario.\nDetto di organismo che si comporta come antagonista di insetti dannosi e la cui azione pu\u00f2 essere sfruttata nella lotta biologica e nella lotta integrata.\nB.\nbilanciere.\nModificazione dell'ala anteriore o di quella posteriore, che si presenta ridotta ad un moncherino che svolge funzioni di regolazione dell'equilibrio.\nbiocenosi.\nInsieme delle popolazioni di organismi viventi che occupano l'ambiente fisico di un ecosistema. L'insieme degli insetti che compongono una biocenosi \u00e8 detta \"entomofauna\".\nbiofabbrica.\nLaboratorio attrezzato per l'allevamento in massa su scala industriale di organismi ausiliari da impiegare nella lotta biologica e nella lotta integrata.\nbozzolo.\nFormazione generalmente setacea che le larve di molti insetti tessono prima dell'impupamento onde proteggersi durante lo stadio ninfale. Ha forma assai spesso di un ellissoide di rotazione, ma pu\u00f2 anche essere piriforme o subsferico. Il materiale con cui \u00e8 costruito il bozzolo \u00e8 secreto da speciali ghiandole sericere che sboccano nell'apparato boccale o anche dai tubi malpighiani, nel qual caso \u00e8 espulso dal retto.\nbrachitterismo.\nCondizione propria di alcuni animali nei quali viene osservata una riduzione involutiva delle ali, tale da pregiudicarne il volo.\nLa scomparsa totale delle ali viene chiamata atterismo.\nbucculae.\nCreste simmetriche del margine inferiore del capo dei Rincoti Eterotteri fra le quali \u00e8 alloggiata la base del rostro. La loro forma e il loro sviluppo sono importanti elementi di determinazione tassonomica nell'ambito dei Pentatomomorfi.\nbursa copulatrix.\nNell'apparato genitale femminile dei lepidotteri, \u00e8 una tasca sacciforme, con funzione di ricettacolo, in cui vengono raccolti gli spermatozoi giunti in seguito alla copula; in alcuni casi pu\u00f2 articolarsi in un \"corpus bursae\" e in una \"appendix bursae\"; \u00e8 connessa all'esterno tramite il \"ductus bursae\".\nC.\ncaliptra.\nOrgano formato da due espansioni squamiformi del torace che formano un astuccio protettivo dei bilancieri. \u00c8 presente nei ditteri delle superfamiglie Muscoidea, Oestroidea e Hippoboscoidea (Diptera: Calyptratae).\ncallo omerale.\nNei Ditteri \u00e8 l'espansione laterale del postpronoto.\ncampodeiforme.\nLarva di forma pi\u00f9 o meno allungata e appiattita, affusolata posteriormente, con corpo ben distinto nelle regioni cefalica, toracica e addominale e zampe robuste di tipo cursorio e apparato boccale masticatore. Il nome deriva da \"Campodea\", genere dei Diplura, il cui aspetto \u00e8 molto simile a queste larve.\ncarena facciale.\nNei Ditteri Schizofori \u00e8 un rilievo longitudinale che separa le due depressioni in cui si alloggiano le antenne.\ncarpofago.\nDetto di organismo fitofago che si nutre a spese dei frutti di piante.\ncatametabolia.\nLa catametabolia o metamorfosi involutiva, \u00e8 un tipo particolare di metamorfosi con regressione di appendici via via che si procede verso lo stadio di adulto (es. femmine di Rincoti Coccidi o Cocciniglie, soprattutto nella famiglia dei Diaspididi).\ncattura massale.\nSinonimo: \"mass trapping\". Tecnica di lotta, applicata con l'uso delle trappole entomologiche, basata sulla cattura in massa di adulti di uno o di entrambi i sessi allo scopo di ridurre il potenziale riproduttivo di una specie dannosa.\ncellula basale.\nGenericamente si indicano con questo nome le cellule delimitate dai tratti basali della radio, della media e della cubito. Si distingue una \"prima basale\", compresa fra la radio e la media e chiusa all'estremit\u00e0 distale da una nervatura radio-mediale, e una \"seconda basale\", compresa fra la media e la cubito anteriore e chiusa all'estremit\u00e0 distale da una nervatura medio-cubitale.\ncellula cup.\nVedi cup.\ncellula discale.\nSinonimi: cellula disco, cellula discoidale, o anche semplicemente cellula. Nella nervatura alare \u00e8 una cellula chiusa disposta in genere al centro della regione remigante e delimitata dai tratti basali della prima biforcazione della media. Dalla sua estremit\u00e0 distale partono i rami terminali della media.\ncellula marginale.\nNella terminologia associata alle nervature dell'ala, \u00e8 l'area della membrana delimitata anteriormente dal ramo anteriore della radio (R1). \u00c8 indicata con R1 o r1. Di norma \u00e8 una cellula aperta, a meno di una confluenza del settore radiale o di uno dei suoi rami su R1.\ncenobio.\nVedi biocenosi.\ncerci.\nProlungamenti latero apicali dell'ultimo urite tipicamente presenti in ogni insetto; mancano per\u00f2 spesso allo stadio immaginale, meno frequentemente in quello larvale. Generalmente sono formati da un solo articolo, ma possono anche essere pluriarticolati. In qualche caso sono fortemente sclerotizzati (\"acrocerci\") e formano, opponendosi l'uno all'altro come ganasce di una tenaglia, il forcipe (Dermaptera Japigidae).\ncerebro.\n(Sinonimi: \"cervello\", \"ganglio sopraesofageo\"). \u00c8 la porzione iniziale del sistema nervoso centrale formata dalla fusione delle prime tre coppie di gangli cefalici. Si localizza nella capsula cranica sopra l'esofago.\nchaetosemata.\n(sing.: chaetosema) organi sensoriali a funzione incerta, presenti nel capo di quasi tutti i lepidotteri, in prossimit\u00e0 della base delle antenne. Sono noti anche come organi di Jordan o di Eltringham. La struttura \u00e8 quella di una plica nel tegumento, dalla quale spuntano corte setole oppure sottili scaglie, a seconda del taxon.\nchalaza.\n(plurale: \"chalazae\") nel tegumento delle larve dei Lepidoptera, tipo di \"pinaculum\" conico che regge una setola ramificata, oppure 1-3 setole semplici.\ncheliceri.\nAppendici del prosoma degli artropodi del subphylum dei Chelicerata, specializzate per la nutrizione.\nchetotassi.\nDisposizione delle setole sulla superficie dell'esoscheletro e delle sue appendici. \u00c8 un carattere morfologico utile per la classificazione.\nchorda.\nPl.: \"chordae\" - nell'ala anteriore di diversi Lepidoptera, \u00e8 la sezione comune di R ed R; la sua presenza e conformazione possono avere valore tassonomico.\ncibarium.\nParte dorsale della cavit\u00e0 boccale, da cui ha inizio il tratto iniziale del tubo digerente (faringe). \u00c8 separata dal \"salivarium\" dall'ipofaringe.\ncicloptico.\nDetto del capo quando gli occhi si estendono dorsalmente fino a fondersi in un'unica struttura.\ncingolo parastomodeale.\n(Sinonimo: \"cingolo periesofageo\"). \u00c8 formato dalle due connessure nervose che connettono il cerebro (ganglio sopraesofageo) allo gnatocerebro (ganglio sotto esofageo). Queste strutture formano nel complesso un anello attraversato dall'esofago.\ncingolo periesofageo.\nVedi cingolo parastomodeale.\ncirtosomatica.\nLarva a forma di arco (\u201cC\u201d)\nclipeo.\nRegione del capo posta subito davanti al margine anteriore della fronte con il quale \u00e8 generalmente saldato, anche con obliterazione della sutura clipeo-frontale. In alcuni Insetti (es. Eterotteri) il clipeo \u00e8 bipartito in una parte prossimale (\"postclipeo\") ed in una distale (\"anteclipeo\" o \"clipeolo\"). Il clipeo si articola distalmente con il labrum.\ncloaca.\nIn alcuni ordini come i Tricotteri rappresenta un'apertura unica in cui si aprono sia l'ano, sia l'ovidotto.\ncoartata.\nSinonimi: contratta, compatta. Termini riferiti alla pupa.\ncodicola.\nPiccolo processo allungato disposto all'apice posteriore dell'addome, presente nella maggior parte degli Afidi. Utilizzato per allontanare la melata prodotta, \u00e8 assente nei Fillosseridi e negli Adelgidi.\ncoecum penis.\nAnche solo \"coecum\". Nei lepidotteri, parte distale dell'edeago, consistente in una estensione tubulare a fondo cieco.\ncondilo.\n\u00c8 un processo sclerificato presente in una regione del corpo o in un'appendice che si articola in un alloggiamento della parte del corpo articolata.\nconfusione sessuale.\n\u00c8 una tecnica di lotta biotecnica che consiste nel disporre su grandi superfici un certo numero di erogatori di feromoni in grado di esercitare un'azione di attrazione, in tutto l'ambiente, sulla popolazione di maschi di un fitofago. La concentrazione ambientale di feromone diventa uniforme e tale da disorientare i maschi che non riescono, in tal modo, a orientarsi rintracciando le femmine.\nconi frontali.\nDetti anche \"coni geno-frontali\", sono processi di forma conica presenti in genere nel capo delle psille.\nconnessura.\nCordone nervoso che riunisce due gangli adiacenti dello stesso lato. Le connessure sono perci\u00f2 doppie e simmetriche. Scompaiono con la fusione dei gangli in un'unica massa.\ncoremata.\n(sing.: \"corema\") strutture sacciformi pari, site in posizione ventro-laterale in alcuni segmenti addominali dei maschi dei lepidotteri, contenenti peli ghiandolari in grado di rilasciare feromoni sessuali per il richiamo delle femmine.\ncorion.\nAnche \"chorion\", dal greco \"\u03c7\u03cc\u03c1\u03b9\u03bf\u03bd\" = pelle. Nelle uova degli artropodi, la membrana esterna, costituita da pi\u00f9 strati sovrapposti, talvolta dotata di scanalature e processi pi\u00f9 o meno pronunciati.\ncornuti.\nSing.: \"cornutus\"; nei lepidotteri, spine fortemente chitinizzate, disposte lungo la vesica nell'edeago.\ncorpus bursae.\nNell'apparato genitale femminile dei lepidotteri, porzione sacciforme della \"bursa copulatrix\", che si collega all\"ostium bursae\", laddove la \"bursa\" stessa risulti essere una struttura pi\u00f9 complessa, costituita da \"corpus bursae\" ed \"appendix bursae\". Spesso pu\u00f2 essere provvisto di piccole appendici sclerotizzate, dette \"signa\".\ncosta.\nIndicata con il simbolo \"C\", \u00e8 la prima nervatura longitudinale delle ali, che decorre lungo il margine anteriore (detto anche \"margine costale\").\ncoxa.\n(Sinonimo: anca) Primo segmento morfologico dell'arto. Si articola distalmente con il trocantere. A seconda del segmento toracico cui \u00e8 connessa, viene definita procoxa, mesocoxa o metacoxa.\ncremaster.\nUncino o serie di uncini presenti nella parte terminale di una pupa, che solitamente servono ad assicurarla al supporto.\ncriptocefala.\nTermine riferito alla larva quando ha il capo fortemente incassato nel torace e quindi nascosto. Hanno larve criptocefale i Coleotteri Cerambicidi e Buprestidi.\ncrisalide.\nPupa obtecta della maggior parte dei Lepidotteri.\ncrumena.\nBorsa interna, presente in alcuni rincoti (Coccoidea, Adelgidae), in cui vengono ripiegati gli stiletti boccali in riposo.\ncubito.\nIndicata con il simbolo \"Cu\", \u00e8 la quinta ed ultima nervatura longitudinale della regione remigante dell'ala, posizionata dopo la media. In genere si suddivide in due rami, uno anteriore e uno posteriore, spesso indicati rispettivamente come \"CuA\" e \"CuP\", che possono ulteriormente suddividersi.\ncucullus.\nPorzione distale della valva, talvolta di forma articolata.\ncup.\nNella terminologia associata alla nervatura alare dei Ditteri, \u00e8 la Cellula alare delimitata anteriormente dalla cubito e posteriormente dalla prima anale. Nei Ditteri Brachiceri \u00e8 una cellula chiusa per la fusione distale della cubito e dell'anale prima del margine. La sua conformazione \u00e8 un elemento di determinazione tassonomica.\ncuticola.\nParte pi\u00f9 esterna dell'esoscheletro di un insetto, tipicamente rigida e pluristratificata; \u00e8 composta di tre strati: epicuticola, esocuticola ed endocuticola. Queste ultime due, quando non distinguibili, sono denominate insieme procuticola.\ncuticolina.\nTipo di lipoproteina in origine di consistenza molle, poi, durante la crescita dell'insetto, indurita per tannizzazione; \u00e8 costituente dello strato cutinolitico, strato dell'epicuticola.\nD.\ndectica.\nTermine riferito alla pupa quando \u00e8 dotata di mandibole attive e di una certa capacit\u00e0 di movimento. La pupa dectica \u00e8 sempre exarata.\ndiapausa.\nTermine con cui si riferisce una fase in cui l'organismo \u00e8 inattivo, non si alimenta e non si muove. La diapausa ha lo scopo di permettere all'insetto il superamento di condizioni ambientali avverse (diapausa invernale o, meno frequentemente, estiva) o lo svolgimento di processi fisiologici particolarmente impegnativi, come ad esempio la ninfosi.\ndicoptico.\nDetto del capo, quando gli occhi sono nettamente distanziati e separati da una zona cervicale pi\u00f9 o meno ampia.\ndimegetismo.\nDiversit\u00e0 di grandezza nei due sessi di una specie.\ndimorfismo sessuale.\nDiversit\u00e0 di forme e dimensioni nei due sessi di una specie.\ndisappetenti.\nSostanze che conducono a morte il fitofago per inedia, sia perch\u00e9 determinano deviazioni del gusto, sia perch\u00e9 inibiscono l'appetito bloccando enzimi.\ndisco.\nVedi cellula discale.\ndiserotizzazione.\nFenomeno dovuto al freddo che inibisce il coito.\nductus bursae.\nNell'apparato genitale femminile dei lepidotteri, \u00e8 il dotto tubulare che mette in connessione l'ostium bursae con la bursa copulatrix.\ndulosi.\nRazzia da parte di una specie a danno di individui di altra specie allo scopo di allevarli in schiavit\u00f9 e ricavarne un utile diretto. Questo comportamento si riscontra in diverse specie di formiche.\nE.\necdisoidi.\nAnaloghi mimetici degli ecdisoni naturali, ma come questi sono sostanze idrosolubili (polari), incapaci di permeare la cuticola e possono agire solo per ingestione.\nectofago.\nDetto di organismo, parassita o parassitoide, che si sviluppa all'esterno del corpo dell'ospite.\nedeago.\n(lat. aedeagus) organo copulatore degli insetti. Essendo di forma molto variabile, talvolta l'analisi della sua struttura \u00e8 di aiuto nella determinazione di una specie.\neliconomio.\nMina fogliare di forma lineare che si sviluppa a spirale.\nelitra.\nAla anteriore fortemente sclerificata, adattata a svolgere una funzione protettiva, tipica dei Coleotteri. Permette un volo scomposto e rumoroso in alcune specie.\nematofago.\nSi dice ematofago un artropode che si nutre del sangue dell'ospite, come per esempio la zecca.\nemielitra.\nAla anteriore dei Rincoti Eterotteri, composta da una porzione prossimale sclerificata e un'area distale membranosa.\nempodio.\nAppendice impari della zampa, a forma di spina o stiletto, associata al pretarso.\nendocuticola.\nStrato pi\u00f9 interno e pi\u00f9 spesso della cuticola di un insetto, incolore e molle; \u00e8 destinato al trasporto dei materiali di accrescimento e di rivestimento pi\u00f9 usurati degli strati pi\u00f9 esterni.\nendofago.\nDetto di organismo, parassita o parassitoide, che si sviluppa all'interno del corpo dell'ospite.\nentognato.\nSi riferisce all'apparato boccale quando i pezzi sono racchiusi nella cavit\u00e0 orale. \u00c8 tipico dei Collembola, dei Protura e dei Diplura. Negli Insecta le appendici boccali sono visibili dall'esterno, perci\u00f2 si parla di apparato boccale ectognato.\nepandrio.\nNel maschio dei Ditteri, modificazione morfologica del tergite del nono urite, spesso conformato a lobi.\nepicranio.\n(lat. \"epicranium\"), \u00e8 la parte anatomica dorsale, spesso depressa, del capo degli insetti, compresa tra i punti di inserzione degli occhi. Pu\u00f2 essere diviso in tre regioni: una superiore (vertice), una intermedia (fronte), ed una inferiore (clipeo o epistoma), che per\u00f2 da alcuni autori viene esclusa dall'epicranio e considerata separatamente.\nepicuticola.\nCos\u00ec \u00e8 denominata la parte pi\u00f9 esterna della cuticola, dallo spessore molto sottile (da 0,03 a 5 micron), che assicura quasi da sola la resistenza dell'animale al secco. \u00c8 composta a sua volta da vari strati.\nepifaringe.\nCostituisce la volta dorsale della cavit\u00e0 orale e corrisponde alla faccia interna del labbro superiore o del complesso labbro-clipeale. Nei Ditteri concorre in genere a formare il canale alimentare, contrapponendosi agli stiletti boccali, e talvolta a formare l'organo perforante in alcune forme predatrici.\nepifisi.\nAppendice laterale presente nella tibia del primo paio di zampe di molte famiglie di Lepidotteri. Viene utilizzata solitamente per la pulizia delle antenne e della spirotromba. In alcune famiglie pi\u00f9 evolute pu\u00f2 essere assente.\nepignato.\nDetto del capo quando l'asse maggiore del cranio \u00e8 diretto obliquamente, in avanti e verso l'alto, rispetto all'asse del corpo. Le appendici boccali sono pertanto rivolte verso l'alto.\nepimero.\nSclerite toracico posto caudalmente e separato dall'episterno dalla sutura pleurale. Con l'episterno concorre a formare la pleura.\nepimetaboli.\nSi dice di insetti apterigoti per indicare che lo sviluppo che \u00e8 di tipo eterometabolo, ma, per l'atterismo degli adulti, si ha una pi\u00f9 stretta rassomiglianza fra questi e le forme giovanili.\nepinoto.\nParte dorsale posteriore degli Imenotteri Formicidi, formato dall'unione del metanoto e del propodeo.\nepisterno.\nSclerite toracico posto cranialmente fra epimero e sterno. Con l'epimero concorre a formare la pleura, da cui \u00e8 in genere separato dalla sutura pleurale. A volte \u00e8 differenziato in due parti, il \"sopraepisterno\" o \"episterno dorsale\" e l\"infraepisterno\" o \"episterno ventrale\", oppure \u00e8 saldato all'epimero. Secondo la posizione \u00e8 denominato anche \"proepisterno\" (raro), \"mesoepisterno\", \"metaepisterno\".\nesocuticola.\nStrato di mezzo della cuticola di un insetto pi\u00f9 densamente colorato e responsabile della durezza dell'esoscheletro, posto fra l'epicuticola e l'endocuticola.\nesule.\nVedi virginogenie.\nesuvia.\nCuticola larvale o ninfale che viene abbandonata dopo ogni muta.\neteroceno.\nOrganismo che durante la sua vita attraversa due o pi\u00f9 biocenosi.\neteroico.\nRiferito al ciclo degli Aphidoidea quando si completa su due differenti ospiti, uno primario e uno secondario.\neterometaboli.\nSono insetti in cui gli stadi giovanili non differiscono radicalmente dall'adulto; la loro metamorfosi \u00e8 graduale (es.: gli Ortotteri).\neteroneuro.\nCon il sistema delle nervature dell'ala posteriore ridotto e nettamente diverso da quello dell'ala anteriore.\neterotopo.\nRiferito al ciclo degli afidi quando si completa su differenti organi (es. chioma e radici) di piante appartenenti allo stesso ospite o ad ospiti differenti.\neucefala.\nDetto di larva con capo evidente. Sono ad esempio larve eucefale quelle dei Coleotteri Curculionidi.\neuribionte.\nOrganismo biologicamente versatile, adattabile a condizioni ambientali e nutrizionali differenti tali da permettere la colonizzazione di habitat diversi (contrario: stenobionte).\nevoica.\nDetto di pupa racchiusa in un bozzolo, costruito dalla larva matura con i secreti sericei, oppure in un pupario formato dall'exuvia della larva matura.\nexarata.\nDetto di pupa munita di appendici libere e distaccabili (pupe exarate si ritrovano nei Coleotteri, negli Imenotteri) ed in alcuni Lepidotteri primitivi.\nF.\nfaccia.\nRegione morfologica del capo, pi\u00f9 o meno differenziata, recante l'inserzione delle antenne. Nei Ditteri Schizofori \u00e8 nettamente delimitata dalla sutura frontale.\nfallobase.\nParte prossimale dell'organo copulatore maschile, alla quale \u00e8 associata la parte distale, detta \"pene\".\nfase farata.\n\u00c8 l'intervallo di tempo, talvolta piuttosto lungo, compreso fra il distacco della cuticola e la fuoriuscita dell'adulto. In questo intervallo di tempo l'insetto \u00e8 gi\u00e0 allo stadio di immagine ma \u00e8 ancora rivestito dalla cuticola della pupa.\nfemore.\nTerzo segmento dell'arto, generalmente sviluppato in lunghezza. Si articola alla base con il trocantere e distalmente con la tibia. Nelle tre paia di zampe, in senso cefalo-caudale, prende il nome di profemore, mesofemore e metafemore.\nfenestrae.\nCoppia di aperture membranose presenti sul secondo sternite addominale dei Lepidotteri Micropterigidae.\nferomone.\nVedi ferormone\nferormone.\nSinonimo: \"feromone\". Sostanza di origine naturale o di sintesi che ha un effetto sul comportamento e/o la fisiologia di individui di una determinata specie, in grado di captarla con i recettori olfattivi.\nfiliera.\nNegli insetti, con tale termine ci si riferisce fondamentalmente a due tipi di struttura 1) un apparato larvale dispari attraverso cui il filamento di seta nascente, prodotto da apposite ghiandole, viene estruso (ad esempio a livello del \"prementum\" nei Lepidoptera Glossata); 2) pi\u00f9 in generale, qualsiasi struttura nell'adulto o nella larva, che svolga una funzione analoga a quella descritta nel punto precedente.\nfillofago.\nDetto di organismo fitofago la cui dieta \u00e8 rappresentata dalle foglie dei vegetali.\nfillominatore.\nDetto di organismo che vive scavando una galleria (\"mina\") all'interno di una foglia. Esempi di fillominatori allo stadio larvale si riscontrano soprattutto nei Lepidotteri e nei Ditteri Agromizidi.\nfilogenesi.\nTermine con il quale si indica l'ipotetico succedersi delle modificazioni subite da una specie dalla sua origine a oggi.\nfimbrato.\nProvvisto di una frangia di setole di lunghezza non uniforme.\nfisogastria.\nSviluppo abnorme dell'addome dovuto al notevole sviluppo dell'apparato genitale o di organi dell'apparato digerente.\nfitoecdisoni.\nSostanze simili o identiche agli ecdisoni degli insetti, comuni nelle Pteridofite (Polipodiaceae), nelle Gimnosperme (Podcarpaceae) e anche in alcuni gruppi di Angiosperme (es. Amarantaceae e Convolvulaceae). Alcuni sono proprio l'alfa ed il beta ecdisone, altri sono di tipo particolare (ponasterone, muristerone). Ecdisoidi sono anche contenuti nell'Azidarachta indica, insieme ad altri principi attivi.\nfitofago.\nDetto di organismo che si nutre a spese di vegetali.\nfitomizo.\nDetto di organismo che si nutre della linfa di piante succhiandola direttamente dai vasi cribrosi.\nflagello.\nInsieme di tutti gli articoli delle antenne esclusi scapo e pedicello.\nflagellomero.\nPrimo segmento del flagello, ossia terzo segmento dell'antenna.\nfondatrice.\nNel ciclo degli afidi \u00e8 la femmina nata da un uovo durevole (prodotto dalla riproduzione sessuale) e che si riproduce solo per partenogenesi.\nfondatrigenie.\nNel ciclo degli afidi \u00e8 una femmina nata per partenogenesi sullo stesso sito della fondatrice. Si riproduce solo per partenogenesi. Le fondatrigenie sono dette \"migranti\" se si spostano su un ospite secondario oppure su un altro organo della stessa pianta.\nfragma.\nProcesso di una porzione dorsale dell'esoscheletro che si dirige all'interno della cavit\u00e0 corporea contribuendo a formare l'endoscheletro degli artropodi.\nfrenulum.\nMeccanismo di accoppiamento tra ala anteriore e posteriore, riscontrabile in molte farfalle e in alcuni altri taxa di Insetti; \u00e8 costituito da una setola resistente (maschio), o un gruppo di setole (femmina), poste sulla \"spalla\" delle ali metatoraciche, che va ad agganciarsi alla pagina inferiore dell'ala anteriore, in corrispondenza di un piccolo uncino, un gruppo di scaglie, o di peli rigidi, chiamato \"retinaculum\".\nfronte.\n(anche lat. \"frons\") Regione del capo, grosso modo triangolare, derivata da una parte del terzo somite cefalico; posta superiormente al clipeo, \u00e8 separata rispetto a quest'ultimo dal solco clipeo-frontale, mentre ai lati decorrono altre due linee di sutura, che vanno a congiungersi in posizione caudale. In taluni taxa pu\u00f2 ospitare un singolo ocello e talvolta i punti di inserzione delle antenne. Confina ai lati con le gene e posteriormente con il vertice.\nfunicolo.\nSe gli ultimi articoli dell'antenna sono ingrossati a formare una specie di clava, tutti gli articoli del flagello che precedono questa costituiscono il funicolo.\nfurca.\nProcesso di una porzione ventrale dell'esoscheletro che si dirige all'interno della cavit\u00e0 corporea contribuendo a formare l'endoscheletro degli artropodi.\nG.\ngalea.\nUno dei due lobi, quello esterno, della mascella. La sua conformazione varia secondo la funzione svolta dall'apparato boccale. Nei Lepidotteri, le due galee sono molto allungate e ripiegate a doccia e si uniscono longitudinalmente per formare il canale alimentare della spirotromba.\ngalla.\nSinonimo \"cecidio\". Rigonfiamento determinato in vari organi di una pianta (radici, rami, foglie, etc.) per effetto della puntura di vari insetti. La reazione dei tessuti vegetali all'azione della saliva inoculatavi d\u00e0 luogo ad una neoplasia. Nella galla vengono deposte le uova e si sviluppano le larve, oppure temporaneamente vi si insedia l'insetto galligeno. Le galle variano moltissimo per forma e colore. Una galla di quercia, ad esempio, pu\u00f2 ospitare una comunit\u00e0 composta da oltre 70 specie, e 10 o 12 popolazioni varie che si susseguono nell'utilizzarla.\ngalligeno.\nOrganismo agente di formazione di galle.\ngena.\nSinonimo: guancia. Sclerite che determina lateralmente, da una parte e dall'altra, la capsula cefalica e che porta l'occhio composto.\ngeniculata.\no anche genicolata - dicesi di antenna con scapo molto lungo sul quale il pedicello con il funicolo hanno ampia possibilit\u00e0 di movimento e sono piegati a gomito.\nginopara.\nVedi sessupara.\nglicifago.\nDetto di insetti fitomizi, la cui dieta \u00e8 prevalentemente glucidica; questi insetti succhiano la linfa per mezzo di un apparato boccale pungente-succhiatore (es. Rincoti Omotteri). Altri glicifagi sono organismi che si nutrono di liquidi zuccherini esterni come il nettare o la melata che prelevano tramite un apparato boccale succhiatore o lambente-succhiatore (es. Lepidotteri e Ditteri in genere). In molti casi la dieta prevalentemente glucidica ha determinato particolari adattamenti fisiologici per il bilanciamento degli apporti azotati.\nglossoteca.\nPorzione della cuticola ninfale che, nelle crisalidi dei Lepidotteri, ricopre la spirotromba.\ngnathos.\nSclerotizzazione della membrana infranale (presente dunque tra ano o gonotrema) riscontrabile nei Lepidotteri. Sclerotizzazioni in posizione corrispondente possono essere dovute per\u00f2 anche ad ispessimenti dell'introflessione del perifallo o a produzioni laterali delle valve (transtilla) o anche a produzioni laterali del IX urite.\ngnatiti.\nTermine generico con il quale sono indicate le appendici ventrali dei somiti cefalici il cui insieme forma l'apparato boccale.\ngnatocerebro.\nDetto anche ganglio sottoesofageo o ipocerebrale, \u00e8 una massa nervosa gangliolare\ncollegata con il cerebro per mezzo di due connettivi parastomodeali; cerebro connettivi e gnatocerebro formano cos\u00ec un anello, o cingolo, attraverso il quale passa lo stomodeo. Dallo gnatocerebro partono nervi misti che innervano gnatiti e prefaringe.\ngonapofisi.\nDette anche valve o valvole: appendici pari che in entrambi i sessi sono in stretto rapporto con il gonoporo. Tipicamente sono in numero di tre paia; uno anteriore le cui valve da ogni lato con uno sclerite basale proprio (valviferi del primo paio); un paio medio ed uno posteriore le cui valve si articolano da ogni lato su uno sclerite basale comune (valviferi del secondo paio). Le gonapofisi possono fondersi fra loro o con quelle delle paia pi\u00f9 vicine e si ha tutta una serie di modificazioni. L'insieme delle gonapofisi forma nelle femmine di molti insetti l'ovopositore o la terebra o il pungiglione; nei maschi il perifallo.\ngonocorismo.\nDetto anche anfigonismo, indica la presenza di sessi distinti; dicesi maschio ogni individuo le cui gonadi producono spermi, femmina ogni individuo le cui gonadi producano uova. La distinzione dei due sessi \u00e8 spesso accompagnata da caratteri sessuali secondari. In Biologia \u00e8 detto \"diocismo\".\ngonopodio.\nAppendici dell'ottavo e nono urite; quando \u00e8 completo il gonopodio \u00e8 biarticolato e formato da una base (detta \"valvifero\"), portante una gonapofisi prossimale (\"valva\", \"basistilo\", \"gonocoxite\") ed uno stilo distale (\"gonostilo\").\ngonoporo.\nSbocco del dotto genitale, sia maschile che femminile, a volte libero, spesso nascosto in una invaginazione secondaria dell'integumento quale la camera genitale, la vulva o l'endofallo.\ngonostili.\nStili del nono urosternite dei maschi di vari insetti, probabilmente omologhi (yes) agli arpagoni degli Efemerotteri.\ngonotrema.\nSbocco esterno della camera genitale in entrambi i sessi; nella femmina \u00e8 detto anche vulva.\ngula.\nDetta anche gola: regione del submento che nelle teste di tipo prognato \u00e8 a volte ampiamente sviluppata; contribuisce a formare la base della capsula cefalica.\nH.\nharpe.\n(dal greco \"\u1fb6\u03c1\u03c0\u03b7\" = falcetto, per la particolare forma che assume, talvolta anche italianizzato in arpe) Processo laterale presente sulla superficie interna della valva del maschio, in molte specie di Lepidoptera. Ha la funzione di migliorare l'aderenza con l'apparato riproduttore femminile, durante le fasi di accoppiamento. La sua struttura \u00e8 spesso utile nella determinazione della specie a partire dal genitale. In taluni casi viene utilizzato anche il sinonimo ampula.\nI.\niemale.\nNella terminologia associata agli Afidi \u00e8 una virginopara che sverna allo stadio di neanide sull'ospite secondario. Le iemali sono presenti nelle specie in cui compare un paraciclo o un anolociclo.\nigropetrico.\nHabitat tipico di alcuni insetti acquatici o acquaioli, costituito dal sottile velo liquido che ricopre rocce, sassi, piante generalmente emergenti da un fiume o da uno specchio d'acqua.\nimmagine.\n\u00c8 l'insetto adulto che sfarfalla al termine dello sviluppo postembrionale dall'ultima muta.\ningluvie.\nDiverticolo dello stomodeo la cui funzione primaria \u00e8 di deposito temporaneo del cibo. Raggiunge dimensioni cospicue in alcune forme di Insetti sociali. In altri insetti svolge come adattamento secondario altre funzioni.\nipandrio.\nPlacca sottogenitale maschile; generalmente lo sternite del IX urite.\nipnoteca.\nDetta anche larva \"coartata\", si riferisce ad uno stadio larvale riscontrabile negli insetti ipermetamorfici (es. Coleotteri Meloidi), caratterizzato da una forma afaga (con apertura boccale morfologicamente chiusa), quiescente ed incistata, destinata a passare uno o pi\u00f9 inverni sotto la superficie del terreno.\nipofaringe.\nVedi prefaringe.\nipognato.\nDetto del capo quando l'asse maggiore del cranio \u00e8 diretto perpendicolarmente e verso il basso, rispetto all'asse del corpo. Le appendici boccali sono pertanto rivolte in basso. Il capo ipognato si riscontra nella maggior parte degli Insetti. Un esempio classico di capo ipognato \u00e8 quello delle Cavallette.\nipomero.\nProcesso ventrale della fallobase\nipopigio.\nComplesso del IX e X urite, che nei maschi di molti Ditteri \u00e8 ruotato di 180\u00b0 a seguito di una torsione assiale.\nJ.\njugum.\nNei lepidotteri, \u00e8 uno dei tre possibili meccanismi di accoppiamento alare, presente in alcune falene, nonch\u00e9 nei taxa pi\u00f9 primitivi; \u00e8 rappresentato da un diverticolo del margine posteriore delle ali anteriori, che trattiene il margine anteriore delle ali posteriori durante il volo.\nJullien (organo di).\nOrgano laterale all'ottavo urite, descritto in alcuni Lepidotteri della sottofamiglia Satyrinae, cingente l'armatura genitale maschile fino oltre l'estremo addominale.\njuvenoidi.\nAnaloghi mimetici della neotenina, sono sostanze apolari ed in grado di penetrare nella cuticola e nel corion delle uova; sono adoperabili come insetticidi da contatto oltre che di ingestione. Juvenoidi naturali (es. farnesolo e derivati, fitolo, nerolidolo, etc.) sono estratti da piante (es. juvabione ad Abies balsamea) o da animali (Anellidi, Cnidari, Ctenofori, Molluschi, Crostacei, etc.). Presentano attivit\u00e0 neotenino-mimetica che per\u00f2 \u00e8 irregolare.\njuxta.\nNell'apparato genitale maschile di molti lepidotteri, rappresenta una sorta di piastra sclerificata, spesso a forma di scudo, situata tra le valvae e al di sotto dell'edeago, solitamente con funzione di sostegno e protezione per quest'ultimo.\nK.\nkatepisterno.\nSinonimo: episterno ventrale. Nei Ditteri, sclerite toracico facente parte del mesoepisterno.\nkatatergite.\nSinonimi: laterotergite, mesopleuro-tergite. Nei Ditteri, sclerite toracico posizionato fra l'ala e il bilanciere.\nL.\nlancio.\nTermine tecnico utilizzato per indicare genericamente un trattamento di lotta biologica mediante il rilascio di un organismo ausiliario. L'entit\u00e0 dei lanci \u00e8 in genere fissata in termini di densit\u00e0 di popolazione (es. 2 individui per metro quadro) e, secondo i casi, anche in termini di frequenza (es. un lancio al mese).\nlaterotergite.\nVedi katatergite.\nligula.\nAppendice boccale tipica dell'apparato boccale di alcuni Imenotteri Aculeati, derivata dalla fusione dei due lobi interni del labbro inferiore (glosse).\nlobo pilifero.\nVedi pilifer.\nlotta a calendario.\nTecnica di difesa dei vegetali che contempla il trattamento chimico preventivo in funzione della fase fenologica della pianta, indipendentemente dalla presenza del fitofago o del parassita.\nlotta biologica.\nTecnica di difesa dei vegetali che contempla l'impiego esclusivo di organismi ausiliari o di trattamenti a base di prodotti chimici di origine non sintetica (oli essenziali o altri estratti vegetali, tossine di origine naturale, ecc.). La lotta biologica si esegue con interventi specifici oppure semplicemente sfruttando i fattori naturali di controllo delle avversit\u00e0. \nlotta biotecnica.\nIn Fitoiatria consiste nella difesa dei vegetali attuata con l'impiego prevalente o sussidiario di biotecnologie. Pur avendo ambiti d'applicazione anche nella lotta biologica e nella lotta integrata, a rigore non va identificata con queste forme di difesa.\nlotta guidata.\nIn Fitoiatria consiste nella pianificazione dei trattamenti, a scopo preventivo o curativo, al raggiungimento della soglia d'intervento. Rappresenta un'evoluzione della lotta a calendario.\nlotta integrata.\nIn Fitoiatria consiste nella difesa dei vegetali con impiego di mezzi biotecnici, chimici, meccanici che integrano, senza ostacolarla, la difesa biologica. La lotta integrata non esclude i trattamenti con prodotti chimici di sintesi, ma esige l'impiego di sostanze a basso impatto ambientale e secondo i principi che sono alla base della lotta guidata. La lotta integrata \u00e8 spesso indicata anche con la locuzione \"lotta biologica ed integrata\", ma non va confusa con la lotta biologica.\nlunula.\nNei Ditteri Brachiceri \u00e8 una placca frontale, a volte prominente, su cui si inseriscono le antenne. Negli Schizofori \u00e8 delimitata superiormente dallo \"ptilinum\".\nM.\nmalacofago.\nOrganismo che si nutre di molluschi, con rapporto trofico di parassitismo o predazione. La malacofagia si riscontra in alcuni gruppi di ditteri.\nmappa.\nPiastra emicircolare coperta di scaglie che ricopre l'VIII tergite di alcuni Lepidotteri.\nmaschio sterile.\nTecnica di lotta biotecnica che consiste nella liberazione di un numero elevato di maschi allevati in cattivit\u00e0 e resi sterili mediante radiazioni gamma o mediante sterilizzazione chimica. I maschi sterili sono attivi sessualmente perci\u00f2 entrano in competizione con la popolazione indigena di maschi fertili portando ad un abbattimento degli accoppiamenti fertili e ad una riduzione delle ovideposizioni o anche alla deposizione di uova inerti.\nmass trapping.\nSinonimo: \"cattura massale\". Tecnica di lotta biotecnica, compatibile con la lotta biologica, che consiste nell'abbattimento della popolazione degli adulti o dei soli maschi di un determinato fitofago per mezzo di trappole. Il \"mass trapping\" richiede in genere un'elevata densit\u00e0 di trappole per unit\u00e0 di superficie.\nmedia.\nIndicata con il simbolo \"M\", la quarta nervatura longitudinale dell'ala, in genere la pi\u00f9 robusta, posizionata fra la radio e la cubito. Suddivisa in due rami, negli insetti attualmente viventi \u00e8 rimasto solo il ramo posteriore, che in genere si suddivide in quattro ramificazioni.\nmeiotterismo.\nIl meiotterismo \u00e8 la riduzione pi\u00f9 o meno marcata dello sviluppo dell'ala degli insetti, occorsa come adattamento secondario di insetti alati.\nmeron.\nUno dei due scleriti in cui pu\u00f2 differenziarsi la coxa e, precisamente, quello che si articola con l'epimero.\nmesosoma.\nTermine con cui si indica la regione intermedia del corpo degli Artropodi. Negli Insetti si identifica con il torace.\nmesonoto.\nTergite del secondo segmento toracico. \u00c8 spesso suddiviso, negli insetti alati, in pi\u00f9 scleriti.\nmesotorace.\nSecondo segmento toracico.\nmetagnato.\nDetto del capo quando l'asse maggiore del cranio \u00e8 diretto obliquamente, all'indietro e verso il basso, rispetto all'asse del corpo. Le appendici boccali sono pertanto rivolte all'indietro e posizionate sotto il torace. Il capo metagnato si riscontra spesso nei Rincoti.\nmetanoto.\nTergite del terzo segmento toracico, spesso suddiviso, negli insetti alati, in pi\u00f9 scleriti.\nmetapneusti.\nInsetti provvisti di un solo paio di stigmi ubicato nell'addome.\nmetasoma.\nParte posteriore del corpo. Negli Insetti si identifica con l'addome.\nmetatorace.\nTerzo segmento toracico.\nmicetofago.\nDetto di organismo che si nutre di funghi.\nmicetomi.\nStrutture anatomiche voluminose presenti nell'addome di molti Rincoti al cui interno sono presenti microrganismi simbionti che intervengono nella complessa compensazione dello sbilancio nutrizionale derivato dalla suzione della sola linfa vegetale.\nmicrocefala.\nDetto di larva con capo ridottissimo (es. Ditteri Tefritidi e Muscidi).\nmicrotipico.\nUovo molto piccolo se confrontato con la dimensione della femmina. Ad esempio, l'uovo di \"Zenilia pullata\" (Tachinidae) \u00e8 di 0,027\u00a0mm.\nmicrotrichia.\n(Sing.: microtrichium, it.: microtrichi) Minuscoli processi cuticolari, sclerificati e non innervati, presenti sulle ali e sul corpo di alcuni insetti.\nmigrante.\nNella terminologia associata agli afidi \u00e8 una fondatrigenie, generalmente alata, che si sposta dall'ospite primario ad un ospite secondario oppure ad un altro apparato dell'ospite primario per dare luogo ad una discendenza partenogenetica di virginogenie.\nmirmecofilo.\nDetto di organismo che ha un rapporto di simbiosi o di commensalismo con una comunit\u00e0 di formiche.\nmonoico.\nRiferito al ciclo degli Afidi quando si completa su un solo ospite.\nN.\nneotenia.\nCondizione dello stadio adulto in cui permangono caratteri morfologici e fisiologici propri dello stadio giovanile.\nnervatura.\nSinonimi: \"vena\", \"venatura\". Tubulo sclerificato che attraversa l'ala conferendole rigidit\u00e0. \u00c8 percorso da tracheole, nervi ed emolinfa. Le nervature si distinguono in \"longitudinali\" e \"trasversali\". La morfologia della rete di nervature delle ali \u00e8 un carattere utile ai fini sistematici. \nnotauli.\nSinonimo: solchi parapsidali. Sculture del mesotorace in forma di due solchi longitudinali che dividono il mesoscuto in due regioni, una mediana e due laterali, queste ultime comprendenti le axille e le tegule.\nnotopleuron.\nNei Ditteri \u00e8 uno sclerite pari del secondo segmento toracico, posizionato anteriormente all'inserzione delle ali, fra il mesoprescuto e il mesoscuto dal lato dorsale, il mesoepisterno dorsale dal lato ventrale e il callo omerale dal lato craniale.\nO.\nobtecta.\nDetto di pupa con appendici incollate al corpo e ricoperte da un'unica cuticola.\noccipite.\nRegione posteriore del capo, posizionata dietro gli occhi composti e il vertice.\nocello.\nGli ocelli sono formati da una cornea esterna, semplice differenziazione della cuticola, giacente sullo strato ipodermale le cui cellule sono per\u00f2 trasparenti; sotto si trovano cellule retiniche disposte o tutte nella stessa direzione oppure inordinatamente. Gli ocelli percepiscono esclusivamente la luce polarizzata. Possono essere frontali, e allora sono propri degli stadi immaginali di molti insetti, in numero di tre e disposti ai vertici di un triangolo, oppure meno. Gli ocelli laterali (vedi stemmata) sono propri degli stadi larvali di insetti olometaboli e di alcune forme di Paraentoma; in questi casi, per\u00f2, la loro innervazione parte dal protocerebro, come quella degli occhi composti.\nofionomio.\nMina fogliare di forma lineare o serpentiniforme.\nofiostigmatonomio.\nMina fogliare composta da un ofionomio confluente in uno stigmatonomio.\noligofago.\nDetto di insetto che allo stadio adulto o giovanile si alimenta a spese di poche specie.\noligolettico.\nDetto di insetto che allo stadio adulto o giovanile si alimenta a spese di poche specie.\noligopode.\nDetto di larva munita di zampe toraciche. Le larve oligopode possono essere lunghe, veloci e munite di antenne bene sviluppate e sono definite anche \"campodeiformi\" (es. Coleotteri predatori) in quanto ricordano i Dipluri del genere \"Campodea\". Possono essere appiattite (\"platiformi\") o dritte, rigide, lunghe e lucide (\"elateriformi\" dei Coleotteri Elateridi e simili). Un tipo ricurvo e tozzo, poco mobile \u00e8 la larva \"melolontoide\" o \"scarabeiforme\" dei Coleotteri Scarabeidi.\nolociclo.\nRiferito al ciclo degli Afidi, quando ogni anno alterna generazioni partenogenetiche ad una generazione anfigonica.\nolometaboli.\nSi definiscono olometaboli gli Insetti in cui la larva che schiude dall'uovo \u00e8 molto diversa dall'adulto e strutturalmente molto pi\u00f9 semplice (es. i Lepidotteri).\nolopneusti.\nInsetti provvisti di dieci paia di stigmi, due toracici (I e III segmento) e otto addominali.\noloptico.\nDetto del capo quando gli occhi si estendono dorsalmente o frontalmente fino a toccarsi.\nomerale.\nNervatura omerale (simbolo: h): piccola nervatura trasversale (presente ad esempio in alcuni lepidotteri) che mette in connessione costa e subcosta, di regola in prossimit\u00e0 della base.\nommatide.\nSinonimo: ommatidio. Unit\u00e0 fotosensibile completa che concorre a costituire gli occhi composti degli Artropodi.\nommatidio.\nVedi ommatide.\nomoneuro.\nCon il sistema delle nervature dell'ala anteriore quasi uguale a quello dell'ala posteriore.\nomotopo.\nRiferito al ciclo degli Afidi quando si completa su un'unica tipologia di organo vegetale (es. solo chioma o solo radici).\nonisciforme.\nLarva oligopoda simile, nell'aspetto, ai Crostacei Isopodi del genere \"Onyscus\", comunemente chiamati \"porcellini di terra\".\noofago.\nParticolare tipo di predatore o, pi\u00f9 raramente, parassitoide che si nutre di uova.\nooteca.\nCustodia costruita con il secreto di ghiandole specifiche o con altri materiali utilizzata per proteggere le uova.\nopistosoma.\nParte posteriore del corpo degli Aracnidi.\norgani timpanici.\nOrgani presenti in diverse famiglie di lepidotteri, che sono in grado di percepire gli ultrasuoni emessi dai pipistrelli.\norgano di vom Rath.\nApparato sensoriale a funzione chemiotattica, presente nel segmento distale dei palpi labiali di alcune famiglie di Lepidotteri, principalmente primitivi come i Micropterigidi, ma saltuariamente riscontrabile anche in altre famiglie pi\u00f9 evolute. Pu\u00f2 avere la forma di un'invaginazione chiusa \"a fiasco\", oppure anche quella di una di semplice fossetta.\nortognato.\nVedi prognato.\nostium bursae.\n(anche semplicemente \"ostium\" o apertura ostiale) nell'apparato genitale femminile dei lepidotteri Ditrysia, rappresenta l'apertura che riceve l'edeago durante l'accoppiamento, ed \u00e8 connessa al ductus bursae.\novisacco.\nEmissione cerosa a placche longitudinali parallele che si prolunga posteriormente nelle femmine delle cocciniglie primitive (Ortheziidae e Margarodidae), sotto la quale vengono conservate per un certo periodo le uova e le neanidi neonate.\novopositore.\nFormazione tubolare avente la funzione di deporre le uova all'interno di tessuti vegetali o animali o nel terreno. Alla sua costituzione pu\u00f2 partecipare direttamente l'addome con i suoi ultimi uriti e membrane intersegmentali protrusibili a cannocchiale (ovopositore di sostituzione), oppure pu\u00f2 essere formato da gonapofisi variamente modificate a seconda dei casi (es. terebra, oviscapto). Il tipico ovopositore primitivo consta di 6 pezzi allineati (3 per lato, valve o valvule) appartenenti agli sterniti VIII (1 pezzo per lato) e IX (2 per lato). Il collegamento tra sternite e valvule \u00e8 assicurato da pezzi slargati detti valviferi. Nella terebra degli Imenotteri si ha la fusione delle valvule mediane in un pezzo concavo ventralmente (doccia o guaina) in modo da costituire il canale per l'ovideposizione o per il veleno.\nP.\npanurgismo.\nImitazione tropica fra individui di una comunit\u00e0 cospecifica di un'azione iniziata da uno o pochi di essi.\nparaciclo.\nRiferito al ciclo degli Afidi, quando \u00e8 costituito dalla successione indefinita di generazioni partenogenetiche che si accompagna ad un'alternanza occasionale con una generazione anfigonica.\nparafacce.\nNei Ditteri Schizofori, sono due strette regioni simmetriche del capo, comprese fra i margini anteriori degli occhi e la sutura frontale, ai lati della faccia.\nparaglossae.\nNei Lepidotteri Micropterigidi rappresentano una tipica coppia di lobi prementali del labium.\nparameri.\nAppendici del nono urite del maschio, che concorrono a formare la parte basale dell'edeago, l'organo copulatore maschile.\nparassita.\nOrganismo che instaura un rapporto di simbiosi, generalmente di natura trofica, con un altro organismo ospite da cui trae un vantaggio biologico creando un danno pi\u00f9 o meno grave. A differenza del predatore, il parassita ha una complessit\u00e0 morfologica, anatomica e funzionale di grado inferiore a quella dell'ospite, \u00e8 in genere privo di vita autonoma, si alimenta in genere a spese di un solo ospite nel corso della sua vita. Il parassita propriamente detto non provoca la morte dell'ospite.\nparassitoide.\nDetto di organismo parassita che al termine del suo sviluppo causa la morte dell'ospite.\nparonychium.\n(plurale: \"paronychia\") nel pretarso di alcuni insetti, appendice laterale delle unghie (di regola pari) a forma di setola.\npeciloginia.\nPolimorfismo, nell'ambito di una specie, che riguarda le femmine. Si riscontra, ad esempio, negli Imenotteri sociali e negli afidi.\npecten.\npl. \"pectines\" - In generale qualsiasi organo o struttura a forma di pettine; in alcune famiglie di lepidotteri si osserva un \"pecten\" sullo scapo dell'antenna, costituito da una fila di rigide setole affiancate.\npedicello.\nSecondo segmento dell'antenna.\npedogenesi.\nModalit\u00e0 di riproduzione detta anche generazione larvale, da non confondersi con la neotenia. Consiste nel fatto che nel corpo delle larve o delle ninfe di alcuni insetti si trovano cellule germinative che si sviluppano per dare embrioni (es. Ditteri \"Miastor\", \"Cecidomya\", ecc.); dagli embrioni si sviluppano larve normali che, lacerando il corpo materno, escono a vita libera per continuare il loro sviluppo. Differisce dalla neotenia perch\u00e9 in questo caso non si hanno gnadi mature morfologicamente uguali a quelle dell'adulto.\npeniculi.\nCiuffi di setole siti su propaggini laterali del tegumen.\nperistoma.\nMargine del cranio che delimita l'apertura boccale e sul quale si articolano gli gnatiti.\nperitrema.\nSclerite anulare della parete del corpo che delimita ogni apertura stigmatica.\npeziolo.\nNegli Imenotteri Apocriti \u00e8 la parte anteriore dell'addome, in forma di un sottile peduncolo, che unisce il resto dell'addome (\"gastro\") al torace. \u00c8 formato dal secondo urite o dal secondo e terzo urite.\npigidio.\nRegione morfologica dell'addome formata dalla fusione degli ultimi 4-5 uriti nei Rincoti Diaspini.\npigopodio.\nAppendice impari presente sull'estremit\u00e0 posteriore del decimo urite. Differenziato dalle larve oligopode. Funziona da organo: Propulsore nel movimento; di ancoraggio; di pulizia.\npilifer.\nAnche detto \"lobo pilifero\": nei lepidotteri, ciascuno dei due tozzi e irsuti lobi laterali in cui si riduce il \"labrum\"; in particolare nelle Sphingidae pu\u00f2 avere funzione uditiva.\npinaculum.\n(plurale: \"pinacula\"), piccola protuberanza sclerificata di forma pseudo-conica, che di solito regge una o pi\u00f9 setole nei segmenti addominali delle larve dei Lepidoptera.\nplanidio.\nLarva di 1\u00aa et\u00e0 di alcuni ditteri parassitoidi (Tachinidae, Acroceridae). La presenza di pseudopodi le consente di muoversi alla ricerca dell'ospite da parassitizzare.\npleotrofico.\nOrganismo onnivoro.\npleura.\n(anche pleuron) Tergite laterale, pari e simmetrico, originato dalla porzione prossimale della zampa, detta \"subcoxa\". In genere \u00e8 suddivisa da un \"solco pleurale\" in due regioni dette rispettivamente episterno (anteriore) ed epimero (posteriore).\npolifago.\nDetto di insetto la cui dieta alimentare comprende un numero elevato di specie.\npolilettico.\nDetto di insetto la cui dieta alimentare comprende un numero elevato di specie.\npolipneusti.\nDotati di 1-2 paia di stigmi toracici e 4-8 paia addominali.\npolipode.\nDetto di larva, denominata anche \"eruciforme\" o \"bruco\", caratterizzata dalla presenza di zampe toraciche e di un numero vario di false zampe (\"pseudozampe\" o \"pseudopodi\") addominali, semplici mammelloni non articolati. Sono tipiche dei Lepidotteri (pseudozampe tipicamente dal terzo al sesto ed al decimo urite) e degli Imenotteri Tentredinidi (pseudopodi di norma dal secondo al settimo urite ed al decimo urite).\npolivoltino.\nRiferito al ciclo vitale, quando si compone di due o pi\u00f9 generazioni l'anno. Ricorrono anche i termini \"bivoltino\", \"trivoltino\", ecc. quando si fa riferimento a cicli composti di un numero limitato di generazioni l'anno.\npollinofago.\nInsetto che basa una componente della dieta sull'assunzione di polline finalizzata al soddisfacimento del fabbisogno proteico. La pollinofagia si accompagna generalmente alla glicifagia.\npostgena.\nRegione cefalica pari, pi\u00f9 o meno sviluppata, posizionata posteriormente rispetto alla gena e inferiormente rispetto all'occipite.\npostgonite.\nArmature pari degli uriti terminali del maschio dei Ditteri muscoidi. Alcuni Autori ritengono che si tratti di strutture omologhe ai parameri, altri ai gonostili.\npostnoto.\nQuarto sclerite in cui si suddivide in senso longitudinale il noto e in genere fa parte, morfologicamente, del segmento toracico successivo. Prende il nome di postpronoto e postscutello, secondo il segmento toracico da cui deriva.\npostpronoto.\nUltimo sclerite del primo segmento toracico, morfologicamente appartenente al mesonoto e posizionato anteriormente al mesoprescuto, fra i due calli omerali.\npostscutello.\nSinonimo: postmesonoto. Quarto sclerite in cui pu\u00f2 dividersi, negli insetti alati, il tergite del secondo segmento toracico. In genere non \u00e8 visibile perch\u00e9 sormontato dallo scutello oppure pu\u00f2 entrare a far parte, morfologicamente, del tergite del segmento successivo.\npredatore.\nDetto di organismo che si alimenta a spese di altri organismi viventi provocandone la morte. Il predatore ha in genere una complessit\u00e0 morfologica, anatomica e funzionale di grado superiore a quella delle sue vittime, si nutre a spese di un numero indeterminato di vittime nel corso della sua vita, conduce una vita autonoma.\nprefaringe.\n(Sinonimo: ipofaringe) Appendice situata nella cavit\u00e0 boccale e generalmente nascosta dalle altre appendici. Divide la cavit\u00e0 boccale in due comparti, uno craniale, detto \"cibarium\", e uno caudale, detto \"salivarium\".\nprescuto.\nPrimo sclerite, impari, in cui pu\u00f2 dividersi, negli insetti alati, il tergite del secondo o del terzo segmento toracico. Secondo la posizione, \u00e8 denominato \"mesoprescuto\" o \"metaprescuto\".\npretarso.\nUltimo segmento delle zampe, di norma nascosto nell'ultimo articolo del tarso. Ad esso si associano altre appendici quali l'empodio, l'arolio, le unghie.\nprocuticola.\nA volte vengono cos\u00ec designati insieme due strati dell'esoscheletro, l'endocuticola e esocuticola.\nprognato.\nDetto del capo quando l'asse maggiore del cranio \u00e8 il prolungamento dell'asse del corpo. Le appendici boccali sono pertanto rivolte in avanti. Il capo prognato si riscontra ad esempio nelle Formiche e in molti Coleotteri.\npronoto.\nTergite dorsale del primo segmento toracico (protorace).\npropleuron.\nSclerite laterale del primo segmento toracico.\npropodeo.\nNegli Imenotteri Apocriti \u00e8 il quarto segmento apparente del torace, derivato dall'associazione del primo urite al torace e dalla marcata distinzione dal resto dell'addome per la presenza del peziolo.\nprosoma.\nTermine con cui si indica in diversi artropodi (es. Crostacei e Chelicerati) la regione anteriore formata dalla fusione del capo e del torace.\nprosterno.\nSternite del primo segmento toracico (protorace).\nprotocerebro.\n\u00c8 la parte anteriore del cerebro o \"ganglio sopraesofageo\". Ad esso compete l'innervazione degli ocelli e degli occhi composti, \u00e8 centro di funzioni psichiche e di regolazione neurormonale.\nprotopode.\nDetto di larva, denominata anche \"ciclopiforme\", con capo grosso, torace pi\u00f9 piccolo e addome talora assente. Le larve protopode possono vivere solo come parassite endofaghe di altri Insetti, immerse nei loro umori (\u00e8 il caso delle larve endofaghe di alcuni Imenotteri). Sono considerate \"embrioni\" usciti precocemente dall'uovo (poco oltre la stria germinativa secondo alcuni Autori).\nprotorace.\nPrimo segmento toracico.\npterostigma.\nIngrossamento della nervatura costale sito lungo il margine anteriore delle ali di molti insetti; svolge un ruolo importante nella distribuzione delle forze durante il volo.\npulvilli.\nPiccoli lobi pari di cui \u00e8 provvisto il pretarso, in mezzo ai quali emerge generalmente un processo impari in forma di arolio o di empodio.\nR.\nradio.\nIndicata con il simbolo \"R\", \u00e8 la terza nervatura longitudinale dell'ala, posizionata fra la subcosta e la media. In genere si suddivide in due rami: quello anteriore \u00e8 detto \"ramo del radio\" (\"R1\"), quello posteriore \"settore radiale\" o \"settore del radio\" (\"Rs\"). Il settore radiale pu\u00f2 a sua volta suddividersi una o due volte.\nretinaculum.\nvedi \"frenulum\"\nretineriae.\nPeli cavi presenti disposti nei pretarsi, secernenti sostanze adesive che permettono ai pulvilli e all'arolio di funzionare come organi adesivi.\nrhinari.\nSensilli placoidei, in genere di forma circolare, portati dalle antenne degli Afidi e, spesso, anche sul penultimo. Il pi\u00f9 vistoso \u00e8 il rhinario primario presente sul tratto basale dell'ultimo antennomero, di forma circolare. Altri rhinari possono essere presenti sul penultimo e sul terzultimo antennomero.\nricettacolo ventrale.\nNei Ditteri Acaliptrati \u00e8 una vescicola seminale ubicata nella vagina delle femmine, atta a ricevere lo sperma nel corso dell'accoppiamento.\nrizofago.\nDetto di organismo fitofago che si nutre di radici e altri organi sotterranei delle piante.\nrostro.\nNell'apparato boccale dei Rincoti \u00e8 il labbro inferiore modificato a forma di doccia allungata allo scopo di accogliere gli stiletti boccali in fase di riposo.\nNei Curculionoidei \u00e8 un prolungamento del capo, simile ad una proboscide o ad un becco, al termine del quale si articolano le appendici dell'apparato boccale.\nS.\nsacculus.\nNel genitale maschile dei Lepidoptera, un'appendice laterale a forma di tasca, sita alla base della valva.\nsaccus.\nAnche \"saccus cingulae\" - Nel genitale maschile dei Lepidoptera, struttura sacciforme pi\u00f9 o meno sviluppata, situata nel punto di incontro dei due rami del \"vinculum\".\nsalivarium.\nParte ventrale della cavit\u00e0 boccale, in cui sboccano i dotti escretori delle ghiandole salivari. \u00c8 separata dal \"cibarium\" dall'ipofaringe.\nsaprofago.\nOrganismo che si alimenta di materiali organici in via pi\u00f9 o meno avanzata di decomposizione.\nscapo.\nPrimo segmento dell'antenna, di solito il pi\u00f9 sviluppato, che si articola con il capo in una fossetta detta torulo.\nsclerite.\nvedi Sclerite (biologia)\nPorzione dell'esoscheletro che si presenta fortemente sclerotizzata, quindi indurita.\nscolus.\n(plurale: \"scoli\") nelle larve dei Lepidoptera, tipo particolare di \"chalaza\" ingrandita che pu\u00f2 reggere setole oppure spine ramificate.\nscrobi.\nSolchi laterali del rostro dei Coleotteri Curculionoidei nei quali sono accolti gli scapi antennali.\nscutello.\nTerzo sclerite in cui pu\u00f2 dividersi, negli insetti alati, il tergite. \u00c8 in genere pi\u00f9 stretto dello scuto e ha spesso una forma subtriangolare. Secondo la posizione pu\u00f2 denominarsi anche \"mesoscutello\" o \"metascutello\".\nscuto.\nSecondo sclerite in cui pu\u00f2 dividersi, negli insetti alati, il tergite del secondo o del terzo segmento toracico e di cui costituisce la parte pi\u00f9 ampia. In funzione della posizione pu\u00f2 denominarsi \"mesoscuto\" o \"metascuto\".\nseismotropismo.\nCapacit\u00e0 di percepire e reagire alle vibrazioni (es. Termiti).\nsessupara.\nNel ciclo degli Afidi \u00e8 una femmina che nasce per partenogenesi e che per partenogenesi genera gli individui che si riprodurranno per via sessuale(anfigonia). La \"sessupara andropara\" genera solo maschi, la \"ginopara\" genera solo femmine, l\"anfipara\" genera individui di entrambi i sessi.\nsettore del radio.\nVedi settore radiale.\nsettore radiale.\nSinonimo: settore del radio (Rs). \u00c8 il tratto basale del ramo posteriore in cui si divide in genere la radio. Nei tipi primitivi, il settore radiale subisce due ordini di suddivisioni generando quattro rami terminali (R2, R3, R4 e R5) che tendono invece a fondersi nei tipi pi\u00f9 evoluti.\nsfarfallamento.\nFase in cui l'immagine si libera dall'exuvia ninfale.\nsignum.\nPl.: \"signa\", nell'apparato genitale femminile dei lepidotteri, piccolo processo sclerotizzato, di solito a forma di uncino, situato sul corpus bursae.\nsineci.\nCommensali (mirmecofili o termitofili) che si nutrono di avanzi di cibo o dei cadaveri dei loro ospitatori, senza arrecare loro n\u00e9 danni n\u00e9 vantaggi.\nsinettri.\nCommensali che vivono nei nidi di insetti sociali predando le loro riserve alimentari ed a volte uccidendone le larve. Il pi\u00f9 delle volte essi vengono uccisi dai loro ospitatori.\nsinfili.\nCommensali dei nidi di insetti sociali, che li ospitano e li curano perch\u00e9 trasudano (da ghiandole particolari dette \"adenotrichi\") sostanze di cui gli ospiti sono ghiotti.\nsitoforo.\nSinonimo: piatto ipofaringeo. Nell'apparato boccale di alcune famiglie arcaiche di Lepidoptera e Hymenoptera, \u00e8 uno sclerite fortemente appiattito e sclerificato, posizionato nel tratto prossimale della parete ipofaringea; esso si trova connesso distalmente con la porzione funzionale della cavit\u00e0 orale, e prossimalmente col confine prossimale del \"cibarium\". Pu\u00f2 anche essere provvisto di sensilli gustativi. Il muscolo tentorio-ipofaringeo va ad inserirsi nel bordo prossimale del sitoforo stesso.\nsocii.\n(Sing. \"socius\") Nei lepidotteri, coppia di processi laterali del \"vinculum\", di natura membranosa, talvolta muniti di setole, e di regola posti ventralmente rispetto all'ano.\nsoglia d'intervento.\nSinonimo: \"soglia di danno\". Parametro applicato nella lotta guidata che valuta la necessit\u00e0 d'intervenire con un trattamento fitoiatrico quando il danno previsto supera il costo economico e ambientale del trattamento. A rigore la soglia d'intervento \u00e8 impostata oltre che su criteri economici anche su criteri ecologici, tuttavia, essendo di difficile determinazione s'identifica spesso con la soglia \"economica\" d'intervento. In sede operativa la soglia d'intervento si valuta secondo i contesti rilevando direttamente il danno con metodologie di campionamento standard oppure monitorando la popolazione del fitofago. Il concetto \u00e8 applicato per estensione anche nella lotta biologica e, soprattutto, nella lotta integrata.\nsomite.\nTermine con cui si indica genericamente un qualsiasi metamero del corpo degli Artropodi.\nspinarea.\nNei Lepidoptera, meccanismo che consente di assicurare pi\u00f9 fermamente le ali contro il torace durante la posizione di riposo. Consiste in un'area ricca di piccoli aculei (\"microtrichia\"), posta alla base dell'ala anteriore, ventralmente sul margine interno; essa trova aggancio in una corrispondente area situata sul metascuto. Si riscontra soprattutto nei Lepidotteri basali e nei Noctuoidea.\nspiracolo.\nPi\u00f9 correttamente spiracolo tracheale. Sinonimo di stigma.\nsquamula.\nVedi squama.\nssp..\nAbbreviazione di sottospecie.\nstadio.\nPeriodo intercorrente tra due metamorfosi. Dicesi stadio larvale quello compreso tra la schiusa dell'uovo e l'incrisalidamento o la formazione della ninfa; stadio ninfale quello che decorre dalla formazione della ninfa o dall'incrisalidamento allo sfarfallamento dell'immagine; stadio immaginale quello proprio dell'adulto o insetto perfetto. \nstemmata.\nOcchi semplici laterali, detti anche ocelli laterali o larvali. Sono propri degli stadi larvali ed anche di alcune forme immaginali (Collembola). Si innervano ai lobi ottici del protocerebro (come gli occhi composti). Hanno struttura simile a quella degli ommatidi, formati da una cornea esterna (differenziazione della cuticola) al di sotto della quale si trova una formazione cristallino-simile (che manca sempre negli ocelli veri) rivestita di un mantello cellulare pigmentato. Basalmente giacciono le cellule retiniche pi\u00f9 o meno numerose e con o senza rabdomeri.\nstenobionte.\nOrganismo particolarmente influenzato da rigide condizioni ambientali e nutrizionali, al punto di essere obbligatoriamente associato ad habitat specifici (contrario: euribionte).\nstenotopo.\nOrganismo che passa tutta la sua vita in un'unica biosinecia; pu\u00f2 essere \"omoceno\", se vive sempre nella stessa biocenosi, o \"eteroceno\" se durante la sua vita attraversa due o pi\u00f9 biocenosi.\nstenottero.\nIndividuo che presenta ali pi\u00f9 strette della forma macrottera della stessa specie.\nstereotropismo.\nReazione ad uno stimolo di contatto.\nsterigma.\nNell'apparato genitale femminile dei Lepidotteri, \u00e8 una struttura, spesso sclerificata che circonda l\"ostium bursae\".\nsternite.\nLamina ventrale sclerificata che costituisce, per cos\u00ec dire, il pavimento di ogni anello, sia toracico che addominale. Per quanto riguarda il torace, lo sternite prende il nome di sterno, e si avr\u00e0 quindi un pro-, un meso- ed un metasterno. Lo sterno di ogni segmento toracico pu\u00f2 essere formato da un unico sclerite, ma assai spesso \u00e8 differenziabile in varie parti (4 al massimo) che son chiamate, procedendo in senso cefalo-caudale, \"presterno\", \"basisterno\" (o semplicemente sterno), \"sternello\" (detto anche \"furcasterno\") e \"poststernello\" (detto anche \"spinasternite\").\nsterno.\nVedi sternite.\nsternopleurite.\nIl ventrale dei tre scleriti in cui si pu\u00f2 differenziare la subcoxa (pleura toracica) e sul quale si articola la coxa.\nstigma.\nSinonimo: spiracolo tracheale. Apertura ubicata in genere ai lati di un segmento toracico o addominale e comunicante con il sistema tracheale interno, attraverso la quale avvengono gli scambi gassosi con l'esterno.\nIn merito alla morfologia alare, vedi pterostigma.\nstigmatonomio.\nMina fogliare a forma di chiazza espansa, dai contorni pi\u00f9 o meno regolari. Sinonimo: fisonomio.\nstipite.\nArticolo delle mascelle che si collega basalmente con il \"cardine\", distalmente col \"palpifero\", con la \"galea\" e la \"lacinia\" (vedi squama).\nstomodeo.\nParte anteriore del canale digerente. Comprende la cavit\u00e0 boccale, la faringe, l'esofago e il ventriglio.\nsubalare.\nSclerite dell'epimero; concorre a formare il complesso delle articolazioni su cui si innesta l'ala.\nsubcosta.\nIndicata con il simbolo \"Sc\", \u00e8 la seconda nervatura longitudinale dell'ala che decorre, quando \u00e8 presente, fra la costa e la radio.\nsurstili.\nNei maschi dei Ditteri, appendici pari e simmetriche dell'epandrio.\nsutura.\nLinea di minore resistenza del tegumento che separa due scleriti.\nsutura frontale.\nNei Ditteri Schizofori \u00e8 la sutura originata dal riassorbimento dello \"ptilinum\", che assume una forma a U o a V rovesciata e che separa la faccia dal resto della regione frontale.\nsutura pleurale.\nSutura trasversale che decorre obliquamente sulla pleura dividendola in due scleriti, uno anteriore, detto episterno, ed uno posteriore, detto epimero.\nsutura trasversa.\nSutura trasversale del tergite del secondo e terzo segmento toracico, pi\u00f9 o meno completa, che separa il prescuto dallo scuto.\nT.\ntanatosi.\nIrrigidimento totale del corpo e delle appendici in seguito a una situazione di pericolo o come semplice reazione stereotropica. Si riscontra frequentemente in molti Coleotteri.\ntannizzazione.\nProcesso base di colorazione e indurimento della cuticola degli insetti. In pratica \u00e8 la formazione di catene di proteine pi\u00f9 o meno elastiche con contemporanea formazione di chinoni.\ntarso.\nQuinta e ultima parte della zampa degli insetti, composta da uno o pi\u00f9 segmenti detti \"tarsomeri\", il pi\u00f9 prossimale dei quali pu\u00f2 essere definito \"basitarso\" e il pi\u00f9 distale \"distitarso\". A seconda del paio di zampe cui appartiene, si parla di protarso, mesotarso o metatarso.\ntegmine.\nTermine con cui si indicano le ali anteriori quando sono debolmente sclerificate, svolgendo una funzione prevalentemente protettiva. Ali differenziate in tegmine sono presenti negli Ortotteri, nei Rincoti Omotteri, nei Mantodei e nei Blattoidei.\ntegula.\nPiccolo sclerite, a forma di laminetta, disposto anteriormente all'inserzione dell'ala anteriore ricoprendola e proteggendola.\ntegumen.\nModificazione evolutiva di una parte del nono tergite addominale, che si trova associata all'uncus in alcuni Lepidotteri.\ntentorio.\n\u00c8 il pi\u00f9 importante degli apodemi craniali. Ha forma generalmente a Y il cui ramo impari \u00e8 saldato al di sotto del foro occipitale, e i due rami pari si saldano anteriormente in prossimit\u00e0 delle antenne; il tentorio attraversa tutto il cranio e ne costituisce il rafforzamento scheletrico sul quale si inseriscono vari muscoli (antennali, faringei, mascellari, ecc.); fra le due branche anteriori del tentorio passa la faringe.\nterebra.\nOvopositore degli Imenotteri Terebranti, talvolta particolarmente lungo, dotato di capacit\u00e0 di penetrazione e di emissione di veleni ad azione paralizzante.\ntergite.\nLamina dorsale sclerificata che costituisce, per cos\u00ec dire, la volta di ogni anello, sia toracico sia addominale. Nel torace il tergite prende il nome di \"noto\", e si avr\u00e0 perci\u00f2 un pro-, un meso- e un metanoto. Il noto di ogni segmento toracico pu\u00f2 essere formato da un unico sclerite (es. nei Tisanuri), ma spesso \u00e8 differenziabile in varie parti (massimo 4) che sono chiamate, procedendo in senso antero-posteriore, prescuto, scuto, scutello, postscutello, quest'ultimo detto anche \"postnoto\". Tra prescuto e scuto si trova la sutura prescutale; fra scuto e scutello la sutura scutoscutellare.\ntermen.\nMargine esterno dell'ala.\ntermitofilo.\nOrganismo che ha un rapporto di simbiosi o commensalismo con una comunit\u00e0 di Termiti.\ntest trapping.\nTecnica sussidiaria impiegata in varie forme di lotta per monitorare l'andamento della popolazione di una o pi\u00f9 specie a scopo scientifico o applicativo, in quest'ultimo caso per rilevare la soglia di intervento. Il test trapping si effettua disponendo una o pi\u00f9 trappole, con densit\u00e0 variabile secondo il tipo di trappola e di attrattivo impiegati, e contando gli individui catturati a intervalli regolari.\ntibia.\nQuarto segmento dell'arto, generalmente sviluppato in lunghezza. Si articola alla base con il femore e distalmente con il primo articolo del tarso. Nelle tre paia di zampe, in senso cefalo-caudale, prende il nome di protibia, mesotibia e metatibia.\ntigmotropismo.\nReazione motoria provocata in un organismo da una eccitazione tattile (vedi stereotropismo).\ntinicolo.\nOrganismo che vive tra le dune.\ntopotipo.\nEsemplare di una specie raccolto nello stesso luogo dove fu raccolto l'olotipo, anche se non contemporaneamente.\ntornus.\nSi definisce in generale come angolo posteriore delle ali; viene anche chiamato angolo anale, pi\u00f9 propriamente nel caso di ali posteriori (p.e. nei Lepidotteri).\ntorulo.\nVedi scapo.\ntrappola.\nDispositivo impiegato per catturare gli adulti a scopo di monitoraggio o di cattura massale. Esistono tipologie differenti di trappole secondo la biologia dell'insetto, l'attrattivo usato, il metodo per trattenere le catture. In genere si utilizzano come attrattivi il colore (\"trappole cromotropiche\", in genere di colore giallo o verde), per catture non selettive, oppure i ferormoni (\"trappole a ferormoni\"), per catture selettive. Vedi anche \"mass trapping\" e \"test trapping\".\ntricobotri.\nRecettori tricoidei, costituiti da una lunga setola alloggiata in una fossetta del tegumento (\"botridio\"). Percepiscono le variazioni di pressione e le vibrazioni. Sono presenti nei Chelicerati e in alcuni Insetti (ad esempio, nel capo di alcuni Gerromorfi e, in generale, nell'addome dei Pentatomomorfi).\ntrocantere.\nSecondo segmento dell'arto generalmente breve. Si articola alla base con la coxa e distalmente con il femore.\nU.\nuncus.\nNei Lepidotteri, principale modificazione del decimo tergite addominale, con funzione copulatoria. Spesso \u00e8 rappresentato da uno sclerite adunco ed a sezione triangolare; talvolta pu\u00f2 essere bipartito in due processi distinti, o completamente assente.\nunghie.\nAppendici terminali pari delle zampe, articolate al pretarso.\nunivoltino.\nRiferito al ciclo vitale, quando si compone di una sola generazione l'anno\nurite.\nAnello addominale formato tipicamente da un tergite (dorsale) e da uno sternite (ventrale), riuniti lateralmente da due regioni pleurali, in ognuna delle quali si apre, tipicamente, uno stigma, ed in cui possono differenziarsi scleriti distinti.\nurosterno.\n\u00c8 lo sclerite ventrale di ogni urite addominale. Talvolta presenta due espansioni laterali che simulano le pleure addominali, dette \"laterosterniti\".\nurotergo.\n\u00c8 lo sclerite dorsale di ogni urite addominale. Talvolta presenta due espansioni laterali che simulano le pleure addominali, dette \"laterotergiti\".\nurogonfi.\nLe due appendici cercosimili che molte larve, e segnatamente quelle dei Coleotteri, presentano all'estremit\u00e0 dell'addome (da non confondere con i cerci). Sono detti anche \"cornuculi\" o \"pseudocerci\", e spesso chiamati erroneamente cerci da vari Autori.\nV.\nvalva.\nvedi gonapofisi\nvanno.\nRegione anale dell'ala, posteriore alla nervatura postcubitale, detta anche interala.\nvertice.\n(lat. \"vertex\") parte impari della regione parietale del capo, corrispondente alla sommit\u00e0 dello stesso; \u00e8 situato tra gli occhi composti, la fronte e la regione occipitale.\nverticillo.\nCorona di setole o peli inseriti intorno ad un articolo (in genere antennale) lungo una linea circolare comune.\nvesica.\nNell'apparato riproduttore maschile dei lepidotteri, piccola tasca tubulare, talvolta di struttura complessa, contenuta all'interno dell'edeago, in grado di liberare il proprio contenuto all'atto della copula.\nvibrisse.\nNei Ditteri, paio di robuste setole contrapposte, inserite presso il margine orale e dirette anteriormente, incrociandosi sotto il clipeo davanti al labbro superiore.\nvinculum.\nModificazione evolutiva di una parte del nono sternite addominale, di solito connessa, tramite bracci laterali, al tegumen in alcuni Lepidotteri.\nvirginogenie.\n(Sinonimo: esule). Nella terminologia associata agli Afidi, \u00e8 una virginopara nata sull'ospite secondario. Si riproduce per partenogenesi.\nvirginopara.\nNella terminologia associata agli Afidi, \u00e8 una femmina che, riproducendosi per partenogenesi telitoca e apomittica, genera esclusivamente individui di sesso femminile che si riproducono, a loro volta, solo per partenogenesi. Le virginopare si contraddistinguono, perci\u00f2, sia dagli anfigonici sia dalle sessupare.\nvitta frontale.\nNei Ditteri Schizofori, area della fronte compresa fra il triangolo ocellare e la lunula.\nvolselle.\nIl piano mediano delle appendici genitali dei Formicidae.\nX.\nxilofago.\nDetto di organismo fitofago che si nutre di legno. Sono tipici xilofagi le Termiti e i Coleotteri Cerambicidi, Buprestidi e Scolitidi.\nZ.\nzoofago.\nDetto di organismo che si nutre di altri organismi animali, attraverso la predazione, il parassitoidismo, il parassitismo.\nzoomorfosi.\nModificazioni prodotte nelle piante dall'azione diretta di animali."}
{"id": "735046", "revid": "242434", "url": "https://it.wikipedia.org/wiki?curid=735046", "title": "Gufo (araldica)", "text": ""}
{"id": "735048", "revid": "712828", "url": "https://it.wikipedia.org/wiki?curid=735048", "title": "Tar-S\u00farion", "text": ""}
{"id": "735049", "revid": "712828", "url": "https://it.wikipedia.org/wiki?curid=735049", "title": "Tar-Telperi\u00ebn", "text": ""}
{"id": "735050", "revid": "712828", "url": "https://it.wikipedia.org/wiki?curid=735050", "title": "Tar-Telperien", "text": ""}
{"id": "735052", "revid": "712828", "url": "https://it.wikipedia.org/wiki?curid=735052", "title": "Telperi\u00ebn", "text": ""}
{"id": "735053", "revid": "712828", "url": "https://it.wikipedia.org/wiki?curid=735053", "title": "Telperien", "text": ""}
{"id": "735054", "revid": "125747596", "url": "https://it.wikipedia.org/wiki?curid=735054", "title": "Tessenderlo", "text": "Tessenderlo \u00e8 un comune belga di 16.999 abitanti, situato nella provincia fiamminga del Limburgo belga.\nAl 1\u00ba luglio 2004, la popolazione totale di questo comune di lingua olandese \u00e8 di 16.519 abitanti, di cui 8.181 uomini e 8.338 donne. La superficie totale \u00e8 di 51,35 km.\nTessenderlo fu la scena di un disastro industriale, avvenuto durante la Seconda guerra mondiale, quando nell'industria chimica \"Produits Chimiques de Tessenderloo\" (oggi Tessenderlo Chemie - situata vicino al centro della citt\u00e0 - un deposito di 150 t di ammonio nitrato, il 29 aprile 1942 esplose uccidendo 189 persone che si trovavano nell'impianto e nella citt\u00e0."}
{"id": "735056", "revid": "289247", "url": "https://it.wikipedia.org/wiki?curid=735056", "title": "Lushun", "text": ""}
{"id": "735057", "revid": "125954076", "url": "https://it.wikipedia.org/wiki?curid=735057", "title": "Sollevamento pesi ai Giochi della XXVIII Olimpiade", "text": "Le competizioni sollevamento pesi ai Giochi della XXVIII Olimpiade si sono svolte dal 14 al 25 agosto 2004 al Nikaia Olympic Weightlifting Hall di Nikaia. Vi hanno preso parte 249 atleti provenienti da 79 nazioni."}
{"id": "735062", "revid": "73537", "url": "https://it.wikipedia.org/wiki?curid=735062", "title": "Hobarttown", "text": ""}
{"id": "735064", "revid": "125747592", "url": "https://it.wikipedia.org/wiki?curid=735064", "title": "Sint-Truiden", "text": "Sint-Truiden (in francese \"Saint-Trond\") \u00e8 una citt\u00e0 di 38.427 abitanti, situata nella provincia fiamminga del Limburgo belga. Comune di lingua olandese, la superficie totale \u00e8 di 106,90 km\u00b2.\nSint-Truiden era una delle 23 \"Bonnes Villes\" del Principato di Liegi. Il comune \u00e8 formato da antichi comuni raggruppati nell'attuale comune: Aalst (Saint-Trond), Brustem, Duras, Engelmanshoven, Gelinden, Gorsem, Groot-Gelmen, Halmaal, Kerkom-bij-Sint-Truiden, Ordingen, Runkelen, Saint-Trond, Velm, Wilderen e Zepperen.\nIl 9 agosto 1914 le brigate della guardia dell'esercito imperiale tedesco uccisero 20 civili e distrussero un numero indeterminato di case in occasione delle atrocit\u00e0 tedesche commesse agli inizi dell'invasione prussiana del Belgio."}
{"id": "735066", "revid": "1718925", "url": "https://it.wikipedia.org/wiki?curid=735066", "title": "Coppia motrice", "text": "La coppia motrice \u00e8 il momento meccanico del sistema di forze esercitate da un motore su una trasmissione. Essa varia al cambiare del regime di rotazione del motore con un andamento dipendente dal tipo di motore; ha un valore massimo in corrispondenza di un determinato regime. Nel caso del motore endotermico la coppia motrice \u00e8 proporzionale all'energia utile sviluppata dal motore nel singolo ciclo a un determinato regime .\nUso e misurazione.\nLa coppia viene utilizzata per ricavare la potenza del motore tramite una formula fisica che utilizza il valore di coppia insieme con quello di rotazione a cui \u00e8 stato rilevato.\nL'unit\u00e0 di misura della coppia \u00e8 il N\u00b7m (newtonmetro) o kg\u00b7m (chilogrammetro); il kg\u00b7m \u00e8 9,81 N\u00b7m.\nData la coppia in N\u00b7m, la velocit\u00e0 angolare in giri al minuto e la potenza in watt, si ha la formula:\nNel caso si desideri la potenza in kW, baster\u00e0 dividere il risultato per , e nel caso si desideri il risultato in CV, bisogner\u00e0 moltiplicare i kW per 1,36. Si noti che Hp non \u00e8 uguale a CV: = , oppure = (quindi &gt; ).\nNel caso invece si voglia ricavare la coppia in N\u00b7m dalla potenza espressa in watt, si dovr\u00e0 seguire la formula seguente:\nPer ricavare la coppia in kg\u00b7m sar\u00e0 necessario dividere il risultato della formula per 9,81.\nConfronto tra coppia e potenza.\nIn un qualunque mezzo di trasporto, la velocit\u00e0 massima dipende dalla potenza massima. L'accelerazione massima, a un fissato rapporto del cambio, si raggiunge in corrispondenza del regime di coppia massima. Il regime di coppia massima \u00e8 inferiore o uguale al regime di potenza massima.\nLa potenza \u00e8 data da coppia per velocit\u00e0 angolare, o anche da forza per velocit\u00e0. Nell'autotrazione, la forza resistente che il motore deve vincere comprende l'inerzia (in caso di accelerazione), gli attriti (motore, trasmissione, pneumatici, ecc.), la resistenza aerodinamica dell'aria e nel caso di strada in salita, la componente della forza peso parallela alla direzione della traiettoria (in discesa va sottratta).\nIn generale la resistenza complessiva aumenta all'aumentare della velocit\u00e0, a determinate condizioni di marcia e caratteristiche del mezzo, si avr\u00e0 una determinata forza resistente che moltiplicata per la velocit\u00e0 a cui \u00e8 stata rilevata dar\u00e0 la potenza erogata dal motore. Tale potenza \u00e8, a meno dei rendimenti di trasmissione, uguale a quella trasmessa alle ruote.\nConsideriamo due autovetture nelle stesse condizioni di marcia e con identiche caratteristiche, ma con potenza massima diversa.\nLa velocit\u00e0 massima raggiungibile dipende dalla capacit\u00e0 di ciascuna macchina di opporsi alla forza resistente, la quale aumenta all'aumentare della velocit\u00e0. La condizione di velocit\u00e0 massima si verifica quando la spinta esercitata dalle ruote sulla strada nella direzione del moto non \u00e8 pi\u00f9 superiore alla forza resistente ma \u00e8 uguale a essa. Poich\u00e9 la spinta delle ruote \u00e8 sempre proporzionale alla \"coppia trasmessa alle ruote\" e quest'ultima \u00e8 proporzionale alla potenza trasmessa alle ruote (uguale a quella erogata dal motore), \u00e8 evidente che la macchina pi\u00f9 potente pu\u00f2 raggiungere una velocit\u00e0 maggiore perch\u00e9 a parit\u00e0 di velocit\u00e0 di rotazione delle ruote, quindi di velocit\u00e0 di marcia, la coppia trasmessa alle ruote (potenza divisa per la velocit\u00e0 di rotazione delle ruote) risulta superiore, perci\u00f2 anche la spinta delle ruote risulter\u00e0 superiore.\nLa coppia sviluppata \"dal motore\" rappresenta la forza espressa dal motore a ogni determinato regime, mentre la \"coppia trasmessa alle ruote\" dipende sia dalla coppia del motore, sia dal rapporto di trasmissione e determina l'accelerazione. Quindi, \"a parit\u00e0 di rapporto\", pi\u00f9 elevata \u00e8 la coppia motrice, pi\u00f9 elevata sar\u00e0 l'accelerazione. Perci\u00f2 a parit\u00e0 di rapporto l'accelerazione massima \u00e8 ottenuta al regime di coppia massima. Per avere invece la massima accelerazione \"a una determinata velocit\u00e0\", bisogner\u00e0 utilizzare il rapporto di trasmissione che a quella determinata velocit\u00e0 consente di trasmettere alle ruote la massima potenza possibile, affinch\u00e9 la \"coppia trasmessa alle ruote\" sia massima.\nPer questo le macchine con un'alta coppia a bassi regimi, a parit\u00e0 di potenza massima, hanno ripresa migliore. Questo accade perch\u00e9 normalmente macchine con alti valori di coppia massima a parit\u00e0 di potenza massima (in genere i Diesel o i motori sovralimentati) incominciano a sviluppare una forte coppia prima degli altri motori, e di conseguenza anche una forte potenza a un basso numero di giri, avendo cos\u00ec prestazioni migliori. \u00c8 per questo motivo che nelle competizioni con limiti di potenza si cerca di avere valori di coppia molto elevati ai bassi regimi.\nIl valore di coppia alla ruota.\nIl valore della coppia varia al variare del rapporto di marcia inserito, ma prima di descriverne il perch\u00e9 bisogna avere sotto mano una tabella.\nCome si pu\u00f2 vedere dalla tabella, il valore di potenza \u00e8 sempre lo stesso per qualsiasi marcia, sia che si parli di ruota sia di motore; ci\u00f2 \u00e8 dato dal fatto che la potenza \u00e8 data dalla coppia per il numero di giri e per questo motivo non subisce variazioni con l'adozione di rapporti di marcia diversi, n\u00e9 potrebbe essere diversamente, in quanto sarebbe come pensare che si possa creare energia dal nulla.\nIl valore di coppia alla ruota invece varia al variare della marcia e quindi della rotazione delle ruote; ci\u00f2 perch\u00e9, dal momento che per contrastare la potenza del motore bisogna avere una potenza uguale e contraria (si noti che si hanno molte meno rotazioni e la potenza \u00e8 data dal numero di rotazioni moltiplicato per la coppia), bisogna avere una coppia superiore a quella del motore (questa coppia resistente sar\u00e0 uguale e contraria a quella trasmessa dalla ruota). Pi\u00f9 precisamente la coppia alla ruota sta alla coppia del motore come i giri al minuto (rpm) del motore stanno ai giri al minuto (giri/min) della ruota.\nLegame della coppia motrice con l'accelerazione.\nPer poter imporre un'accelerazione a un corpo, dobbiamo impartire una forza che sia superiore all'attrito del corpo risultante dalla massa di tale corpo. Se la differenza tra forza fornita e forza di attrito (forza resistente alla variazione di stato) rimane la stessa per tutto il tempo e la forza fornita \u00e8 maggiore di quella resistente, il corpo in esame avr\u00e0 sempre la stessa accelerazione e aumenter\u00e0 in modo lineare e progressivo la sua velocit\u00e0. Nel momento in cui la differenza tra le due forze diventa pari a zero (forza fornita = forza resistente) non si verifica pi\u00f9 alcuna accelerazione e il corpo viagger\u00e0 a velocit\u00e0 costante.\nDato che la coppia descrive la forza espressa dal motore per ogni regime di rotazione, questa deve vincere le forze resistenti come l'inerzia, gli attriti e le pendenze che influiscono a ogni regime del motore. In caso di curva di coppia piatta, la differenza tra la forza motore e le forze resistenti sar\u00e0 costante (escludendo l'attrito dell'aria) e avremo una forza risultante costante nel tempo e per ogni regime del motore e di conseguenza una curva d'accelerazione piatta esattamente come la coppia. Considerando l'attrito dell'aria vedremo la curva d'accelerazione abbassarsi nella parte finale, in maniera pi\u00f9 o meno evidente a seconda della lunghezza della marcia.\nOra sappiamo che la curva d'accelerazione \u00e8 uguale o per lo meno molto simile a quella della coppia alla ruota. Perch\u00e9 alla ruota e non al motore? Perch\u00e9 con il cambio della marcia si modifica il valore di coppia alla ruota. Aumentando la lunghezza del rapporto, la ruota si ritrova ad avere una rotazione al minuto sempre superiore. Visto che la potenza \u00e8 sempre la stessa si ha quindi una coppia pi\u00f9 bassa. Con diversa dosatura del gas si diminuisce invece direttamente la potenza sviluppata dal motore e di conseguenza anche quella disponibile alla ruota, la coppia e dunque l'accelerazione.\nConfrontando un motore con un'elevata coppia e con pochi giri motore o un motore con molti giri motore e una coppia ridotta, vedremo che questi nel caso in cui le curve di coppia abbiano la stessa forma, hanno la stessa curva d'accelerazione e nel caso di stessa potenza anche gli stessi valori d'accelerazione.\nLegame di potenza e coppia motrice con la velocit\u00e0 massima.\nPer poter definire la velocit\u00e0 di un mezzo non \u00e8 tanto utile utilizzare i valori di coppia, ma i valori di coppia moltiplicati per la velocit\u00e0 di rotazione del motore, la cosiddetta potenza massima, infatti a parit\u00e0 di mezzo e quindi di resistenza alla penetrazione nell'aria, ma con potenze diverse anche se a parit\u00e0 di curva di coppia, s'avr\u00e0 una velocit\u00e0 maggiore con il motore con potenza superiore, perch\u00e9 con un maggiore numero di giri si pu\u00f2 adottare un rapporto di riduzione superiore e quindi avere minore forza resistente a ogni ciclo.\nDunque il motivo per cui viene utilizzato il valore di potenza massima \u00e8 perch\u00e9 rispecchia meglio e in modo pi\u00f9 semplice le doti velocistiche dei motori, aiutando parecchio il confronto tra vari tipi di motore, dato che la potenza \u00e8 data dal prodotto della forza con la velocit\u00e0 e visto che a una determinata velocit\u00e0 si ha una precisa resistenza per ogni determinata forma del veicolo, risulta essere molto pi\u00f9 comodo e veloce utilizzare il valore di potenza massima, visto che altrimenti per confrontare pi\u00f9 motori bisognerebbe valutare i valori di coppia in proporzione alle varie marce.\nConfrontando un motore con un'elevata curva di coppia con pochi giri motore o un motore con tanti giri motore e poca coppia, vedremo che questi nel caso forniscano la stessa potenza massima, la velocit\u00e0 massima sar\u00e0 la stessa.\nProve prestazionali.\nPer il confronto della migliore coppia di un motore e quindi dell'elasticit\u00e0 di marcia si utilizza il test di ripresa, che viene effettuato con la marcia pi\u00f9 lunga, nella prima parte del test il mezzo con coppia pi\u00f9 alta, e quindi potenza maggiore a basso numero di giri risulta migliore nella parte iniziale, nella seconda parte (terminale) il mezzo con potenza maggiore (stesso valore di coppia a regimi maggiori o stessi regimi ma con pi\u00f9 coppia) risulta essere migliore, quindi il mezzo ottimale sar\u00e0 quello che risulter\u00e0 possedere una potenza ben distribuita su tutti i regimi e quindi con una curva di coppia di tipo piatto (valore di coppia costante)."}
{"id": "735068", "revid": "599013", "url": "https://it.wikipedia.org/wiki?curid=735068", "title": "Taekwondo ai Giochi della XXVIII Olimpiade", "text": ""}
{"id": "735069", "revid": "1318658", "url": "https://it.wikipedia.org/wiki?curid=735069", "title": "Riserva faunistica di Dja", "text": "La Riserva faunistica di Dja \u00e8 un'area protetta del Camerun, dal 1981 \u00e8 riserva della biosfera e dal 1987 \u00e8 iscritta nell'elenco dei Patrimoni dell'umanit\u00e0 dell'UNESCO. Si tratta di una delle foreste pluviali pi\u00f9 grandi e meglio protette dell'Africa (ben il 90% della superficie totale della riserva \u00e8 riservato solo agli animali e alle piante; solo i pigmei che costituiscono la popolazione locale hanno il permesso di cacciare usando i loro metodi tradizionali).\nLa straordinaria biodiversit\u00e0 \u00e8 una delle ragioni principali per l'iscrizione fra i Patrimoni mondiali dell'umanit\u00e0; nella foresta si trovano oltre 100 diverse specie di mammiferi, 5 dei quali in pericolo d'estinzione.\nLa riserva deve il suo nome al fiume Dja, che la attraversa e ne crea il confine naturale col mondo esterno."}
{"id": "735071", "revid": "57342", "url": "https://it.wikipedia.org/wiki?curid=735071", "title": "Markos Kyprianou", "text": "Dal febbraio 2008 ministro degli Esteri del governo cipriota, \u00e8 stato in passato ministro delle finanze presso l'esecutivo cipriota e - dal 2004 alla nomina a capo della diplomazia del suo paese - commissario europeo per la sanit\u00e0. \u00c8 un esponente del Partito Democratico Cipriota.\nBiografia.\nKyprianou ha studiato Legge presso la Scuola di Legge dell'Universit\u00e0 di Atene e presso il Trinity College di Cambridge, dove si \u00e8 specializzato in Diritto Internazionale e Diritto della Tassazione; ha successivamente conseguito una seconda specializzazione in Diritto Societario presso la Scuola di Legge di Harvard.\nLa sua carriera accademica \u00e8 proseguita come allievo presso la Commissione del Consiglio d'Europa preposta ai diritti umani; ha inoltre svolto attivit\u00e0 di ricerca nell'ambito del Diritto Internazionale presso l'Universit\u00e0 di Cambridge.\nKyprianou \u00e8 il figlio minore di Spyros Kyprianou, Presidente di Cipro dal 1977 al 1988."}
{"id": "735072", "revid": "1893", "url": "https://it.wikipedia.org/wiki?curid=735072", "title": "Teorema dell'applicazione aperta", "text": ""}
{"id": "735075", "revid": "810736", "url": "https://it.wikipedia.org/wiki?curid=735075", "title": "L'altro universo", "text": "L'altro universo (nell'originale inglese \"Excession\") \u00e8 un romanzo di fantascienza dello scrittore scozzese Iain Banks, pubblicato per la prima volta nel 1996.\n\u00c8 il quarto romanzo del Ciclo della Cultura, una \"space opera\" su larga scala, con una trama complessa che segue l'intreccio di eventi di cui sono protagonisti molti personaggi sparsi per grandi volumi di spazio.\nIl libro, pi\u00f9 di qualunque altro romanzo del Ciclo della Cultura, si focalizza sulle Menti come protagoniste.\nQuando interrogato in merito alle sue idee sulle possibilit\u00e0 della tecnologia nella letteratura, Banks disse del libro:\nTrama.\nIl libro descrive la risposta della Cultura al verificarsi di un \"Problema Fuori Contesto\", l'Eccessione del titolo (essenzialmente un \"Big Dumb Object\"), \u00e8 un corpo nero perfettamente sferico apparso misteriosamente e scomparso dopo una breve interazione con la Ghenga dei tempi interessanti, portando con s\u00e9 molti individui. Dall'epilogo, in cui l'Eccessione parla in prima persona, essa appare un'entit\u00e0 senziente che agisce essenzialmente come la testa di ponte per la migrazione di esseri superiori tra gli universi e altri spazi vagamente definiti. L'universo della Cultura, descritto dall'Eccessione stessa come \"microambiente\", \u00e8 analogo ad un fiume attraversato dalla migrazione. L'Eccessione determina l'idoneit\u00e0 delle specie e delle societ\u00e0 che incontra ad essere illuminate rispetto ad un'esistenza superiore sconosciuta oltre il nostro universo. A causa dei conflitti generatisi in seguito all'apparizione dell'Eccessione, essa non ritiene la Cultura adatta per l'illuminazione e si sposta per non arrecare ulteriore disturbo ai 'selvaggi', ragion per cui scompare verso la fine del libro.\nUno degli elementi principali della trama \u00e8 la relazione tra la Cultura e la civilt\u00e0 chiamata l'Oltraggio, una specie sadica che considera tutti gli altri esseri viventi (anche membri della propria specie) come oggetti da usare per il proprio divertimento.\nLe Unit\u00e0 Offensiva Rapida immagazzinate nell'asteroide Irrisorio durante il periodo di pace sono l'obiettivo di un doppio incrocio nella Cultura. Genar-Hofoen, un diplomatico della Cultura e la sua ex compagna agente del Contatto Dajeil; l'Elench zetetico, che si \u00e8 separato dal resto della Cultura; la nave eccentrica GSV Sleeper Service; e l'inusuale GCU Area Grigia, giocano tutti un proprio ruolo.\nLa sublimazione, incontrata per la prima volta in \"Pensa a Fleba\" (i custodi Dra'Azon del mondo di Schar's sono una specie sublimata), ritorna anche in questo libro. Diverr\u00e0 un tema importante in \"Volgi lo sguardo al vento\".\nI messaggi tra le navi, che ricordano le e-mail o gli SMS, sono usati come strumento stilistico."}
{"id": "735076", "revid": "61051", "url": "https://it.wikipedia.org/wiki?curid=735076", "title": "Tennistavolo ai Giochi della XXVIII Olimpiade", "text": ""}
{"id": "735079", "revid": "339392", "url": "https://it.wikipedia.org/wiki?curid=735079", "title": "CanDU", "text": ""}
{"id": "735080", "revid": "1534511", "url": "https://it.wikipedia.org/wiki?curid=735080", "title": "Triathlon ai Giochi della XXVIII Olimpiade", "text": ""}
{"id": "735083", "revid": "1543377", "url": "https://it.wikipedia.org/wiki?curid=735083", "title": "Museo della citt\u00e0 di Rimini", "text": "Il Museo della citt\u00e0 di Rimini \u00e8 situato in via Tonini (angolo piazza Ferrari), nell'ex-convento dei Padri Gesuiti ed ex-Ospedale Civile. Aperto nel 1981 e dedicato a Luigi Tonini, sorge accanto alla coeva chiesa del Suffragio.\nDescrizione.\nL'edificio fu progettato, come convento e collegio dei Gesuiti, da Alfonso Torreggiani e realizzato tra gli anni 1746 e 1755. Dopo la soppressione della Compagnia di Ges\u00f9, per circa un secolo e mezzo l'edificio fu usato come ospedale di Rimini.\nA seguito dei bombardamenti della seconda guerra mondiale, si \u00e8 resa necessaria una ristrutturazione, che \u00e8 stata guidata dall'architetto Pier Luigi Foschi, che fu poi direttore del museo dal 1985 al 2010; i lavori di recupero e restauro hanno riportato all'antico splendore il vecchio convento, che pu\u00f2 essere considerato un patrimonio culturale italiano, in seguito scelto come sede del Museo cittadino.\nIl museo \u00e8 diviso in diverse sezioni, tra le cui sono degne di nota la sezione archeologica e quella medievale. Un ampio spazio \u00e8 dedicato alla pittura del Trecento ed ospita, oltre a numerose opere della Scuola riminese, anche opere di Giovanni Bellini, Domenico Ghirlandaio, Guercino, Guido Cagnacci, ecc.\nLa sezione archeologica espone i reperti della cosiddetta \"domus del chirurgo\", una abitazione romana della seconda met\u00e0 del II secolo, scoperta nel 1989 in piazza Ferrari a pochi metri dal museo. Di eccezionale importanza per numero e variet\u00e0 gli strumenti chirurgici, che rappresentano uno dei pi\u00f9 importanti corredi di attrezzi medici mai rinvenuto.\nSono presenti numerosi mosaici di epoca romana, di particolare bellezza ed importanza.\nAlcune sale del museo vengono allestite per ospitare mostre temporanee ed esposizioni culturali."}
{"id": "735086", "revid": "298229", "url": "https://it.wikipedia.org/wiki?curid=735086", "title": "Vela ai Giochi della XXVIII Olimpiade", "text": ""}
{"id": "735087", "revid": "599013", "url": "https://it.wikipedia.org/wiki?curid=735087", "title": "B.D. (personaggio)", "text": "B.D. \u00e8 un personaggio di fantasia ideato dal fumettista Garry Trudeau nella sua popolare striscia \"Doonesbury\". Nel fumetto viene sempre designato con le sole iniziali, e, per questo, non si \u00e8 mai saputo quale fosse il suo vero nome. Ad ogni modo, molti lettori della striscia hanno avanzato l'ipotesi che le iniziali B.D. possano essere la sigla di Brian Dowling, un quarterback che gioc\u00f2 nella squadra universitaria di football dell'universit\u00e0 Yale all'epoca in cui lo stesso Trudeau era studente, e alla cui figura il personaggio \u00e8 ispirato. Agli esordi della striscia, infatti, B.D. impersonava appunto il prototipo dello sportivo modello, interessato e devoto unicamente al suo sport. Con il passare degli anni, comunque, complice la particolare struttura narrativa della striscia, il suo personaggio \u00e8 cresciuto e si \u00e8 evoluto, e il giovane sportivo \u00e8 diventato un militare, reduce di diverse guerre, un marito e un padre di famiglia.\nBiografia.\nGli esordi.\nCome molti altri personaggi storici della striscia, B.D. ha fatto la sua prima comparsa sulle pagine del giornale universitario della Yale, nel 1968, all'epoca in cui Trudeau era ancora studente. Tuttavia queste strisce, in seguito in gran parte ridisegnate dall'autore al suo debutto come cartoonist ufficiale, non vengono normalmente considerate parte integrante della saga di Doonesbury (oltretutto, all'epoca la striscia portava ancora il titolo provvisorio di \"Bulltales\", \"cazzeggio\" in slang giovanile americano).\nL'esordio \"ufficiale\" di B.D. avvenne perci\u00f2 nella primissima striscia di Doonsbury, datata 1970. All'epoca, B.D. era quarterback e capitano della squadra di football della fittizia universit\u00e0 di Walden. B.D. \u00e8 oltretutto il primo personaggio, in ordine assoluto, ad apparire nella striscia: la prima vignetta della prima \"strip\" lo ritrae infatti seduto nella sua stanza, al college, mentre aspetta di conoscere il suo nuovo coinquilino, che si riveler\u00e0 essere Mike Doonesbury, il protagonista della serie. B.D., che era a suo dire convinto che il programma automatico di assegnazione delle stanze gli avrebbe dato un compagno di stanza ideale, nel vedersi arrivare Mike (all'epoca contraddistinto da atteggiamenti da nerd) non pot\u00e9 fare a meno di esclamare \"evidentemente, il sistema deve essere ancora perfezionato!\". I due infatti, almeno nei primi tempi, erano totalmente incompatibili ed incapaci di sopportarsi a vicenda.\nOltre al difficile rapporto con Mike, B.D., come capitano della squadra di football, doveva all'epoca confrontarsi anche con altri problemi, che mettevano a dura prova i suoi nervi: i suoi compagni di squadra, infatti, sembravano trovare difficile concentrarsi sul gioco, e pi\u00f9 volte B.D. era costretto a richiamarli all'ordine mentre questi improvvisavano discorsi filosofici o politici nel bel mezzo delle partite. Le cose non poterono poi che peggiorare in seguito all'ingresso nella squadra dello stralunato Zonker, un hippie perennemente avvolto da una cortina di fumo di marijuana e votato al cazzeggio.\nDi idee fortemente conservatrici, B.D. all'universit\u00e0 prese spesso posizioni totalmente opposte rispetto a molti suoi compagni (tra cui lo stesso Mike), deprecando ad esempio l'uso di marijuana e di droghe, e appoggiando fortemente la guerra del Vietnam. Infine, nel suo ultimo anno di universit\u00e0 si arruol\u00f2 nell'esercito, e part\u00ec per il Vietnam. Qui, B.D. trov\u00f2 che la vita militare gli si addiceva, e divenne in breve tempo un buon soldato, felice di svolgere i compiti che gli venivano assegnati. Sempre in Vietnam conobbe Phred, un vietcong che prima lo rap\u00ec e poi fin\u00ec per perdersi assieme a lui nella foresta. A seguito di questa avventura, i due divennero buoni amici e rimasero molto legati (nonostante le evidenti diversit\u00e0 di vedute, essendo B.D. un rigido anticomunista) anche negli anni seguenti, fino ad oggi.\nTornato dalla guerra, ed ultimata l'universit\u00e0, B.D. si trasfer\u00ec a Malib\u00f9, in California, assieme ad una sua vecchia compagna di universit\u00e0, Boopsie. I due, gi\u00e0 da molto tempo fidanzati, si sposarono ed ebbero una figlia, Samantha. B.D. tent\u00f2 nel frattempo diverse carriere: oltre a prodigarsi come manager di Boopsie, aiutandola nel suo tentativo di diventare attrice, fu quarterback nella squadra - realmente esistente - dei St. Louis Rams, poliziotto ed, infine, allenatore della sua vecchia squadra universitaria di Walden.\nAnche da civile, B.D. rimase nell'esercito come riservista, e nel 1990 venne richiamato sotto le armi, per combattere nella guerra del Golfo. In seguito all'attentato alle torri gemelle dell'11 settembre 2001, B.D. si arruol\u00f2 inoltre come pompiere volontario, per portare il suo aiuto alla popolazione newyorkese dopo il disastro.\nIl servizio militare in Iraq.\nNel 2003, infine, venne nuovamente richiamato nell'esercito e mandato in Iraq a combattere la guerra contro Saddam Hussein. Qui, con il grado di tenente, pass\u00f2 cos\u00ec oltre un anno impegnato in pattugliamenti e scontri a fuoco con i guerriglieri; venne inoltre incaricato di eliminare un pericoloso signore della guerra, insediatosi in un'area dell'Iraq nota come \"Al Amok\"; dittatore che si rivel\u00f2 essere lo Zio Duke, personaggio ricorrente della striscia e conoscente di lunga data di B.D., riuscito grazie alle sue abilit\u00e0 profittatorie e agli scarsi scrupoli a diventare comandante dei saccheggiatori della zona. La missione di B.D. di deporlo venne comunque sospesa, a seguito di un patto d'affari stipulato dallo stesso Duke con la Halliburton del vicepresidente americano Dick Cheney.\nDurante questo suo ultimo servizio militare, B.D. si dimostr\u00f2 inoltre, in modo del tutto inconsueto, notevolmente critico nei confronti della missione in cui era coinvolto. Pur ligio al dovere come sempre, lo si \u00e8 visto spesso dialogare con un suo vecchio amico e commilitone, Ray Hightower, deprecando l'inutilit\u00e0 e, a volte, l'ingiustizia della presenza dell'esercito americano in Iraq.\nInfine, il 21 aprile 2004, l'automezzo con cui era di pattuglia vicino Falluja venne colpito da un razzo, e nell'esplosione B.D. perse una gamba. Rimpatriato e decorato al valor militare, B.D. dovette passare mesi in terapia intensiva, prima che gli potesse essere impiantata una protesi meccanica in grado di farlo camminare di nuovo.\nSuperati i problemi fisici, dovette per\u00f2 far fronte alla depressione e alle ripercussioni psicologiche conseguenti la perdita dell'arto, tanto che inizi\u00f2 a bere molto, a soffrire di incubi e a diventare facilmente irritabile. Infine, nel gennaio 2006 dovette riconoscere la gravit\u00e0 della sua situazione, e si convinse a farsi ricoverare in un centro d'assistenza.\nAncora oggi comunque, B.D. non sembra aver del tutto superato il trauma; si mostra infatti ancora riluttante a parlare dell'incidente, e in generale del suo servizio in Iraq: in alcune recenti strisce sembra essere emerso come provi un senso di vergogna e di colpevolezza riguardo ad un incidente capitato alla sua pattuglia in seguito al suo ordine di guidare una Jeep attraverso la folla, per sfuggire ad un'agitazione. Ad ogni modo, non \u00e8 ancora chiaro se questo episodio sia correlato all'attacco in cui venne ferito.\nIl personaggio.\nLa caratteristica pi\u00f9 saliente di B.D. \u00e8 il fatto di indossare sempre e in ogni circostanza un casco in testa. Sin dal suo esordio, e negli oltre 40 anni di pubblicazione, non lo si \u00e8 mai visto a capo scoperto, tranne che nel 2004, convalescente in ospedale dopo essere stato ferito. Al college portava un elmetto da football con una stellina disegnata sul fianco (nelle strisce pubblicate a Yale, ne portava invece uno con stampata la Y simbolo dell'universit\u00e0); un casco da poliziotto nel periodo in cui fece parte di questo corpo, e ovviamente un elmo militare sotto le armi. Recentemente, quando era allenatore, lo si \u00e8 spesso visto anche con un elmo da football, contrassegnato dalla celebre \"virgola\" della Nike. Il motivo per questa sua bizzarra abitudine non \u00e8 del tutto chiaro; se in una delle primissime strisce, infatti, rispose a chi gliene chiedeva il motivo esclamando: \"perch\u00e9 fa parte del mio fottutissimo stile di vita!\", pi\u00f9 di recente lo si \u00e8 visto affermare di portare il casco per non far vedere le sue orecchie a sventola.\nAppena ripresa conoscenza in ospedale, dopo l'incidente e dopo aver appreso dell'amputazione della gamba, una delle prime frasi dette da B.D. fu proprio: \"il mio casco... dov'\u00e8 finito?\". Successivamente, dialogando con il suo commilitone Ray, venuto a trovarlo in ospedale, gli chiese: \"non riesci proprio a guardare i miei capelli eh?\" al che l'altro gli rispose: \"Gi\u00e0... fai effetto senza casco!\". Ad ogni modo, durante la sua degenza, i lettori della striscia hanno avuto modo di scoprire, dopo anni, che i capelli di B.D. sono neri, appena brizzolati sulle tempie."}
{"id": "735088", "revid": "712828", "url": "https://it.wikipedia.org/wiki?curid=735088", "title": "Kaio (personaggio)", "text": ""}
{"id": "735093", "revid": "46523", "url": "https://it.wikipedia.org/wiki?curid=735093", "title": "Fumo di sigaretta", "text": ""}
{"id": "735094", "revid": "60344", "url": "https://it.wikipedia.org/wiki?curid=735094", "title": "XNOR", "text": ""}
{"id": "735108", "revid": "486946", "url": "https://it.wikipedia.org/wiki?curid=735108", "title": "Salvatore Pappalardo (vescovo)", "text": ""}
{"id": "735109", "revid": "986213", "url": "https://it.wikipedia.org/wiki?curid=735109", "title": "Sigismund Thalberg", "text": "Allievo di Ignaz Moscheles, Friedrich Kalkbrenner e Johann Nepomuk Hummel, tra i primi innovatori della tecnica pianistica del cosiddetto \"Biedermeierzeit\", che fecero del virtuosismo parossistico la ragione e l'essenza del loro suonare, si colloca in un contesto storico e musicale che lo vide gareggiare con Franz Liszt.\nFamoso per le sue trascrizioni brillanti di temi d'opera (soprattutto rossiniani), spesso caricate di effetti strabilianti, di grande effetto e tra i pi\u00f9 teatrali e meglio riusciti della storia del loro genere, Thalberg \u00e8 anche autore di composizioni originali come la \"Sonata in do minore\", la \"Tarantella\", lo \"Scherzo in do diesis minore\", il \"Capriccio\", le \"Variazioni\" e il \"Concerto per pianoforte e orchestra in fa minore op. 5\" con cui quattordicenne debutt\u00f2.\nBiografia.\nFiglio illegittimo del Principe Moritz von Dietrichstein e della baronessa von Wetzlar, entra all'et\u00e0 di 10 anni presso il Politecnico di Vienna. Nella capitale austriaca studia da Hummel e diventa un pianista gi\u00e0 apprezzato nel 1826. Debutta a Londra dopo aver preso lezioni da Moscheles e nel 1835 si esibisce a Parigi dove condivise il concerto con \u00c9mile Prudent.\nThalberg tiene concerti sia in Europa, in particolare in Germania ed in Spagna, che negli Stati Uniti d'America ed in Brasile.\nNel 1843 sposa la figlia di Luigi Lablache. \nNel 1855 avviene il successo della prima assoluta della sua opera \"Cristina di Svezia\" al Burgtheater di Vienna con Achille De Bassini.\nSi ritira nel quartiere Posillipo di Napoli nel 1858, in una villa di propriet\u00e0 dei Lablache, dove morir\u00e0 il 27 aprile 1871. Proprio in questa citt\u00e0 si tiene, a partire dal 1998, il Premio pianistico internazionale Sigismund Thalberg nato anche per promuovere lo studio delle sue composizioni."}
{"id": "735113", "revid": "1444886", "url": "https://it.wikipedia.org/wiki?curid=735113", "title": "Reattore nucleare CIRENE", "text": "CIRENE \u00e8 stata una filiera di reattori nucleari ad acqua pesante bollente di concezione e realizzazione italiana ispirata all'esperienza nucleare canadese, ed \u00e8 acronimo delle parole CISE REattore a NEbbia, in quanto sviluppata dal CISE (Centro Informazioni Studi ed Esperienze) di Segrate, inizialmente centro di ricerca finanziato da varie societ\u00e0 private (Edison, Montecatini, SADE ed altre), in seguito controllato dall'Enel.\nDescrizione.\nLo sviluppo si basava inizialmente sul reattore sperimentale RB1 sito a Montecuccolino, che avrebbe dovuto essere il prototipo di tale filiera.\nLa scelta dell'acqua pesante, che \u00e8 un moderatore meno efficace dell'acqua leggera, ma con un minore coefficiente di assorbimento neutronico, migliorando cos\u00ec l'economia neutronica, consente l'utilizzo di uranio cosiddetto \"naturale\", ovvero non arricchito come \u00e8 necessario per i pi\u00f9 diffusi reattori BWR e PWR che usano acqua leggera come moderatore e quindi necessitano di una concentrazione di isotopo &lt;chem&gt;^{235}U&lt;/chem&gt; intorno al 3% (uranio arricchito).\nCi\u00f2 poneva assai meno problemi a Italia e Canada, entrambi firmatari del Trattato di non proliferazione nucleare e quindi impossibilitati ad arricchire autonomamente l'uranio ed obbligate ad approvvigionarsi su un mercato oligopolistico. Il CIRENE comunque differiva sostanzialmente dal progetto canadese che era di tipo pressurizzato.\nLo studio della filiera CIRENE \u00e8 stato abbandonato a seguito dei referendum abrogativi del 1987. Il prototipo, di piccola potenza con appena 130\u00a0MW di potenza termica e circa 40\u00a0MW elettrici , era in avanzato stato di costruzione (praticamente ultimato a parte la macchina per il carico e lo scarico del combustibile ) e giace tuttora inutilizzato a Latina, sebbene alcuni sistemi siano stati alienati nel corso degli anni '90 e 2000, inclusa la riserva di acqua pesante presente in un deposito del sito (materiale \"strategico\" sottoposto a controllo internazionale).\nIl difetto principale di questo reattore era l'assenza di un sistema di compensazione spontanea della reattivit\u00e0 a seguito di una evaporazione del moderatore, difetto simile alla (comunque molto diversa) filiera degli RBMK, a cui apparteneva la centrale di Chernobyl. L'utilizzo di una miscela bifasica acqua-vapore come refrigerante permetteva, teoricamente, di attenuare questa mancata autoregolazione, grazie anche a sistemi di controllo creati allo scopo. Studi effettuati sul reattore di Gentilly confermarono comunque queste difficolt\u00e0 e vennero interrotte altre prove. Il reattore svedese di Marviken, di una filiera simile al CIRENE, venne completamente costruito, ma non venne mai avviato."}
{"id": "735114", "revid": "88740", "url": "https://it.wikipedia.org/wiki?curid=735114", "title": "Hasselt", "text": "Hasselt \u00e8 una citt\u00e0 belga di 70.584 abitanti, capoluogo della \nprovincia del Limburgo belga.\nAl 1\u00ba luglio 2004 la popolazione totale di questo comune, di lingua neerlandese, \u00e8 di 33.805 uomini e 35.452 donne. La superficie totale \u00e8 di 102,24 km\u00b2. La citt\u00e0 \u00e8 situata sulle rive del fiume Demer e del canale Alberto, fra le regioni della Campine e della Hesbaye nella euroregione Mosa-Reno.\nCodici di avviamento postale: B-3500, B-3501, B-3510, B-3511, B-3512.\nIl comune \u00e8 formato dal raggruppamento degli antichi comuni di Hasselt, Kermt, Kuringen, Sint-Lambrechts-Herk, Spalbeek, Stevoort, Stokrooie e Wimmertingen.\nDal 1967 \u00e8 sede della diocesi cattolica di Hasselt.\nStoria.\nHasselt fu fondata nel VII secolo sull'Helbeek, un affluente del Demer. Il nome di Hasselt deriva da \"Hasaluth\", che significa \"bosco di noccioli\".\nFu una delle \"Bonnes villes\" della contea di Looz, le cui frontiere corrispondono approssimativamente a quelle dell'attuale Limburgo belga. Hasselt ricevette inoltre il titolo di \"Bonne ville\" del Principato di Liegi nel 1165, rapidamente riconosciuto da una carta comunale. Nel 1232, questo statuto fu confermato dal conte Arnoldo IV.\nBench\u00e9 la citt\u00e0 di Borgloon (in francese Looz) fosse la capitale ufficiale della piccola contea di Looz, Hasselt ne divenne il centro economico: questo fu dovuto essenzialmente alla sua posizione pi\u00f9 favorevole in prossimit\u00e0 del castello comitale e dell'abbazia di Herkenrode a Kuringen.\nNel 1366, la contea di Looz fu integrata alla diocesi di Liegi (e politicamente al principato di Liegi, statuto che perdurer\u00e0 fino all'annessione alla Francia nel 1794). Maastricht divenne la capitale della regione che includeva l'antica regione di Looz ed il ducato del Limburgo. L'insieme prese il nome di dipartimento della Bassa Mosa.\nDopo la sconfitta di Napoleone e l'integrazione al Regno dei Paesi Bassi nel 1815, il nome di Limburgo fu mantenuto per definire questa regione. All'indipendenza del Belgio, questa denominazione rimase definitivamente a discapito del nome Looz. Nel 1839, alla fissazione definitiva delle frontiere fra il Belgio ed i Paesi Bassi, Hasselt divenne capitale della provincia di Limburgo.\nInfrastrutture e trasporti.\nHasselt \u00e8 ben servita dai trasporti. La strada pi\u00f9 importante \u00e8 l'autostrada E313 Liegi-Anversa. Per un periodo, ad Hasselt, gli autobus sono stati completamente gratuiti per tutti, un caso unico al mondo. Dal 1\u00ba gennaio 2014, \u00e8 stata reintrodotta una tariffa.\nIstruzione.\nHasselt conta tre istituti superiori. Sia ad Hasselt che nella vicina Diepenbeek \u00e8 presente l'Universit\u00e0. Hasselt \u00e8 una vera citt\u00e0 studentesca con pi\u00f9 di 50.000 studenti ogni anno.\nSport.\nAd Hasselt hanno sede le seguenti squadre sportive:"}
{"id": "735115", "revid": "124123", "url": "https://it.wikipedia.org/wiki?curid=735115", "title": "Micah Nathan", "text": "Si \u00e8 laureato in antropologia alla State University of New York.\n\u00c8 autore del romanzo \"L'ultimo alchimista\" edito in Italia da \"Sonzogno\" nel 2006 (Traduzione dall'originale inglese: \"Gods of Aberdeen\", uscito nel giugno 2005 da \"Simon &amp; Schuster\" negli Stati Uniti).\nPersonaggio polivalente, nella vita ha fatto un po' di tutto: il produttore di film horror, conduttore radiofonico, e altro.\nPrima della pubblicazione del suo primo romanzo, Nathan ha co-diretto \"Misinformation\", una trasmissione radiofonica sotto forma di talk show in onda da Buffalo dal 1994 al 1997. Nathan \u00e8 ritornato in onda per un breve periodo nel 2000 prima di lasciare \"Misinformation\" definitivamente. Dal 2005 vive a Brookline, nel Massachusetts.\nNella primavera del 2008, in occasione dell'uscita dell'edizione paperback de \"L'Ultimo Alchimista\", ha reso noto di aver concluso altri due romanzi che saranno di prossima pubblicazione, e di accingersi ad iniziare il quarto."}
{"id": "735119", "revid": "1318658", "url": "https://it.wikipedia.org/wiki?curid=735119", "title": "Teodoro II Paleologo (Despota della Morea)", "text": "Teodoro II Paleologo fu il terzogenito (non comprendendo i due figli morti da bambini) di Manuele II Paleologo ed Elena Draga\u0161. Il nonno materno di Teodoro era il principe serbo Costantino Draga\u0161. I suoi fratelli erano gli Imperatori bizantini: Giovanni VIII Paleologo, Costantino XI Paleologo, cos\u00ec come Demetrio Paleologo e Tommaso Paleologo che furono despoti della Morea, e Andronico Paleologo, che fu despota di Tessalonica.\nBiografia.\nGli inizi come Despota di Morea.\nQuando Teodoro aveva solo dieci anni, il padre, Manuele II Paleologo, lo nomin\u00f2 despota della Morea visto che il despota predecessore Teodoro I Paleologo era morto nel 1407. Durante il primo periodo in cui esercit\u00f2 il suo potere sulla Morea, l'obiettivo di Teodoro fu di allargare i confini della regione, in modo da conquistare almeno tutto il Peloponneso e, visto che la maggior parte della penisola era ancora in mano ai latini, mosse loro guerra. Durante il secondo periodo, invece, Teodoro dichiar\u00f2 guerra alla Repubblica di Venezia, perch\u00e9 aveva dovuto mobilitare il suo esercito per proteggere Patrasso da un attacco veneziano. Nel periodo in cui Teodoro era ancora un ragazzo suo padre, l'Imperatore Manuele II Paleologo, rimase per un certo periodo nella Morea per supervisionare la gestione della difesa della regione bizantina; vedendo che le protezioni erano scarse, fece ricostruire le mura di Hexamilion nel tratto dell'Istmo di Corinto.\nIl matrimonio con Cleofe e l'alleanza con il Papa.\nUn momento di cambiamento drastico nella sua politica per la gestione della Morea fu l'unione tra Teodoro e Cleofe Malatesta (o Cleopa), che era una nobildonna italiana (ramo pesarese dei Malatesta [o Malatesti] di Rimini): il matrimonio fu organizzato con l'aiuto del papa Martino V, che si trasform\u00f2 in un alleato e sostenitore di Teodoro. In una lettera che arriv\u00f2 a Teodoro poco dopo la morte di Manuele II Paleologo, avvenuta il 21 luglio 1425, il papa Martino V lo aveva nominato Imperatore di Costantinopoli, ma in realt\u00e0 il trono spettava di diritto di primogenitura al fratello pi\u00f9 anziano cio\u00e8 Giovanni VIII Paleologo.\nMa dopo i buoni inizi le cose per Teodoro peggiorarono: la guerra nella Morea aveva cominciato ad andare contro il favore dei bizantini, che si trovavano sotto pressione da Carlo Tocco, che aveva appena conquistato Cefalonia. Teodoro chiese aiuto a suo fratello, il Basileus Giovanni VIII Paleologo. E nel 1428 Giovanni VIII mand\u00f2 truppe al comando del fratello Costantino XI Paleologo come rinforzo per Teodoro.\nLa condivisione del despotato e la fine.\nGiovanni aveva nominato Costantino XI despota della Morea che avrebbe governato insieme a suo fratello Teodoro. Gli sforzi uniti dei due fratelli contribuirono alla conquista di Patrasso nel 1430.\nD'altra parte l'imperatore Giovanni VIII dichiar\u00f2 il fratello Costantino (che era pi\u00f9 giovane di Teodoro) reggente dell'Impero bizantino e durante il suo viaggio per partecipare al concilio di Firenze nel 1438, port\u00f2 con lui anche il fratello Costantino, e da ci\u00f2 risaltava che Costantino era stato scelto da Giovanni come suo erede al trono.\nNegli anni successivi, tra i due fratelli Teodoro e Costantino ci furono molte liti, visto che Teodoro non riusciva a sopportare di non essere considerato l'erede al trono di Giovanni VIII, che era senza figli, e che Teodoro era pi\u00f9 anziano di Costantino, ma Giovanni gli preferiva comunque Costantino. In un compromesso, Teodoro rinunci\u00f2 di pretendere di essere il successore al trono dei basileis in caso di morte di Giovanni, quindi lasciava che Costantino prendesse il suo status, ma per s\u00e9 chiese in cambio l'appannaggio su Selimbria dove potersi ritirare a vita privata. Cos\u00ec avvenne nel 1443, dove per\u00f2 Teodoro mor\u00ec per aver contratto la peste il 21 giugno 1448.\nFamiglia.\nDal matrimonio con Cleofa Malatesta Teodoro ebbe una figlia:"}
{"id": "735121", "revid": "1149807", "url": "https://it.wikipedia.org/wiki?curid=735121", "title": "Space Pioneers", "text": "Space Pioneers \u00e8 un videogioco per browser gratuito (ma fornito di un servizio premium a pagamento) di tipo strategico, ambientato nello spazio.\nOgni server di gioco comprende migliaia di giocatori divisi in Alleanze che si contendono il dominio dell'intera galassia.\n\"Space Pioneers\" \u00e8 stato ideato da alcuni giocatori di altri browser games simili, che hanno tentato di creare un'esperienza di gioco pi\u00f9 complessa e completa, senza trascurare fattori importanti come il divertimento, la longevit\u00e0 ed un sistema di gioco semplice ed intuitivo.\nNato in Germania, come il suo maggior concorrente, nel giro di pochi mesi il gioco si \u00e8 espanso e sono nati i server polacchi, italiani, francesi ed inglesi.\nModalit\u00e0 di gioco.\nIntroduzione.\nL'obiettivo del gioco, come in ogni buon strategico, \u00e8 portare ai massimi livelli il proprio impero e conquistare il dominio di ogni cosa nella Galassia. Ci\u00f2 \u00e8 fattibile attaccando gli altri giocatori e sviluppando il proprio potenziale bellico insieme alle proprie colonie.\nSpace Pioneers, per tutti, inizia con un campo di addestramento, definito \"bootcamp\", che ha come obbiettivo aiutare i neofiti inserendoli in una galassia ampia e non eccessivamente pericolosa, dando cos\u00ec al giocatore il tempo di imparare le funzioni principali di gioco e di crearsi una strategia iniziale.\nIl giocatore verr\u00e0 subito fornito di un pianeta madre e di poche essenziali risorse.\nLe tre materie che il giocatore potr\u00e0 estrarre sono il Metallo, il Cristallo ed il Trizio.\nI primi due saranno particolarmente importanti per costruire risorse, mentre il terzo sar\u00e0 il carburante per la futura flotta, nonch\u00e9 risorsa essenziale per molte ricerche tecnologiche, sia evolutive in genere, sia di interesse bellico.\nDopo questa fase iniziale, il giocatore potr\u00e0 spostarsi in una delle esistenti galassie ottenendo in alcuni casi dei piccoli bonus, che lo aiuteranno ad adeguarsi il pi\u00f9 in fretta possibile al livello medio del server.\nCome detto, quindi, usufruendo dei minerali prodotti, i giocatori possono costruire infrastrutture sui propri pianeti, o incrementare l'efficienza di quelle gi\u00e0 esistenti; in tal modo il giocatore pu\u00f2 progredire e costruire nuove astronavi e difese o, se necessario, incrementare il proprio livello tecnologico.\nPrincipali funzioni del gioco.\nMercanti o Guerrieri?\nA differenza di alcuni browser games simili, \"Space Pioneers\" permette di effettuare una scelta ben definita nello stile di gioco, anche se questa non comporta un metodo di gioco rigido, ma semplicemente agevolato.\nLa scelta avviene ai bassi livelli e si presenta come una specializzazione della propria \"carriera\" di giocatore:\nLe alleanze\nIn \"Space Pioneers\" \u00e8 possibile fondare od entrare a far parte di un'alleanza.\nOgni giocatore quindi, pu\u00f2 trovare un gruppo di persone con lo scopo di semplificare il suo gioco e di conseguenza anche quello di altri, per esempio difendersi l'un l'altro o scambiarsi risorse.\nIn aggiunta, ogni alleanza, pu\u00f2 avere tre alleanze \"affiliate\", che possono essere usate, ad esempio, per suddividere i giocatori in veterani e novizi, o per qualsiasi altra funzione un fondatore possa ritenerle necessarie.\nSpesso \u00e8 creare un'alleanza affiliata se il numero di giocatori \u00e8 elevato, in modo da poter meglio organizzare le attivit\u00e0 di gruppo.\nAltra funzione fra le alleanze \u00e8 la possibilit\u00e0, tramite appositi comandi, di stipulare tre tipi di patti fra alleanze: il patto di neutralit\u00e0, il patto di non aggressione e la dichiarazione di guerra.\nQuesto aiuta per molti aspetti i giocatori, evidenziando nella mappa della galassia i nomi di giocatori nemici in rosso e di alleati in verde, per esempio.\nGlobal Login\nIl Global Login \u00e8 forse la pi\u00f9 originale delle innovazioni presenti in \"Space Pioneers\".\nIl giocatore, all'atto dell'iscrizione, crea un account valido per poter giocare in ogni singola Galassia, evitando cos\u00ec di dover gestire pi\u00f9 usernames e passwords del necessario ed agevolando molti servizi, come il forum della comunit\u00e0 ed il servizio premium.\nIl gioco infatti \u00e8 suddiviso in galassie, entro le quali un giocatore pu\u00f2 gestire uno ed un solo account di gioco.\nNota: Ogni Galassia pu\u00f2 ospitare un numero limite di 5000 giocatori, ed ha a disposizione quasi 160.000 pianeti.\nLe skin.\nIl gioco \u00e8 fornito di ben tre skin base, di colori differenti per tutti i gusti e le esigenze di contrasto.\nTramite tool integrato nel sito, \u00e8 inoltre possibile creare nuove skin senza il bisogno di cercare un host esterno o di doverle caricare direttamente dal proprio PC."}
{"id": "735124", "revid": "767487", "url": "https://it.wikipedia.org/wiki?curid=735124", "title": "Passaggio a Nord-Ovest (film)", "text": "Passaggio a Nord-Ovest (\"Northwest Passage\") \u00e8 un film del 1940 diretto dal regista statunitense King Vidor. Venne girato in esterni nell'Idaho a McCall, al Payette Lake e a Sandpoint e nell'Oregon alle Cascade Mountains.\nIl film \u00e8 tratto dal romanzo storico omonimo dello scrittore statunitense Kenneth Roberts. \u00c8 ambientato durante la guerra franco-indiana che si combatt\u00e9 fra gli inglesi e i francesi a met\u00e0 del 1700 nel Nord America. Il titolo fa riferimento alla ricerca del passaggio a nord-ovest a cui aspirava il Maggiore Robert Rogers, oggetto della seconda parte del romanzo ma che non fu mai riprodotta cinematograficamente.\nTrama.\n1754-1763. Il giovane Langdon Towne avendo qualche problema con la giustizia nella natia Portsmouth nel New Hampshire con l'inseparabile amico Hunk raggiunge il forte di Crown Point e si arruola nel corpo dei \"Rangers\" del Maggiore Robert Rogers. A breve i \"Rangers\" partiranno in canoa diretti in Canada con la missione di distruggere il villaggio di St.Francis poich\u00e9 abitato da indiani Abenachi alleati dei francesi. La missione verr\u00e0 portata a termine con lo spietato eccidio degli Abenachi ma i \"Rangers\" affronteranno un disastroso viaggio di ritorno.\nProduzione.\nIl film fu prodotto dalla Loew's e dalla Metro-Goldwyn-Mayer (MGM) con un \"budget\" stimato di $ 2.677.762.\nRiprese.\nLe riprese, fatte nell'Idaho e nell'Oregon durarono dal 1\u00ba luglio al 13 settembre 1939. Nel Novembre e nel Dicembre dello stesso anno vennero fatte delle ulteriori riprese girate da Jack Conway. Fu il primo film in Technicolor di King Vidor.\nUscita.\nDistribuito dalla MGM, il film usc\u00ec nelle sale cinematografiche statunitensi il 23 febbraio 1940 dopo essere stato presentato in prima il 20 febbraio a Boise, nell'Idaho, lo stato in cui era stato girato il film.\nRiconoscimenti.\n1941 - \"Nomination\" per l'Oscar alla migliore fotografia a colori."}
{"id": "735125", "revid": "486946", "url": "https://it.wikipedia.org/wiki?curid=735125", "title": "Capitani dei D\u00f9nedain", "text": ""}
{"id": "735129", "revid": "36426", "url": "https://it.wikipedia.org/wiki?curid=735129", "title": "Arte dei Vinattieri", "text": "L'Arte dei Vinattieri \u00e8 stata una delle Arti Minori delle corporazioni di arti e mestieri di Firenze.\nStoria.\nInizialmente i vinattieri si associarono ai fornai e agli albergatori, ma gi\u00e0 nel 1288 si distaccarono creando una propria corporazione.\nLa prima sede dell'Arte fu la chiesa di San Martino al Vescovo, poi venne spostata presso l'attuale palazzo Bartolommei in via Lambertesca davanti al chiasso del Buco, dove resta oggi un piccolo stemma abraso, gi\u00e0 sull'architrave del portale.\nLa corporazione era retta da quattro consoli, i quali restavano in carica quattro mesi e ricevevano un indennizzo in natura per i servigi prestati all'Arte; essi erano coadiuvati nelle loro funzioni da dodici consiglieri e un notaio.\nIl primo statuto a noi pervenuto \u00e8 del 1339 (con successive aggiunte e modifiche) ed \u00e8 attualmente conservato presso l'Archivio di Stato; esso venne redatto su pergamena e rilegato con strisce di cuoio e borchie di ferro, ma la cosa pi\u00f9 importante \u00e8 che fu scritto in lingua volgare in modo da essere compreso bene da tutti gli iscritti.\nIl duca Alessandro I dei Medici nel 1534 decise di riformarne gli statuti, riducendole a semplici associazioni di mestiere, senza pi\u00f9 alcuna rilevanza sul piano politico. L'\"Universit\u00e0 dei Linaioli\", che riun\u00ec gli appartenenti alle Arti dei Linaioli, Rigattieri, Vinattieri e Albergatori, era governata da sei consoli ed ebbe per protettore san Marco; l'insegna adottata fu lo stemma bianco e rosso gi\u00e0 dei Linaioli e la sede venne spostata pi\u00f9 volte, finch\u00e9 nel 1703 venne stabilita sotto gli Uffizi, insieme a quella dei Fabbricanti e di Por San Piero.\nNel 1770 Pietro Leopoldo soppresse tutte le Arti istituendo la Camera di Commercio.\nOrganizzazione interna.\nLo statuto conteneva precise e severe norme per l'esercizio dell'attivit\u00e0:\nIl prezzo di vendita del vino toscano veniva fissato dalle autorit\u00e0 ogni tre mesi e durante il periodo della vendemmia era di norma pi\u00f9 basso, in modo da favorire la vendita di tutte le rimanenze e lasciare posto al vino novello.\nI banchi per la mescita del vino erano numerosi in citt\u00e0 e bench\u00e9 oggi sia difficile stabilire il consumo medio tra i fiorentini dell'epoca, si pu\u00f2 certamente supporre che anche i vinai avessero il loro bel da fare; del resto, \u00e8 rimasta opinione comune che il \u201cvino faccia buon sangue\u201d e non di rado i medici lo prescrivevano come cura ricostituente agli ammalati.\nIl vino era venduto in fiaschi dal contenuto di circa due litri, detti \"toscanelli\", dal collo lungo e rivestiti con la caratteristica paglia sulla pancia; nelle case signorili si beveva in bicchieri di cristallo o di vetro pregiato, mentre in quelle delle famiglie pi\u00f9 modeste si usavano dei bicchieri dal colore verde o azzurro. Nelle osterie invece si usavano per lo pi\u00f9 tazze o boccali di terracotta.\n\u00c8 bene ricordare comunque che il vino dell'epoca era qualcosa di diverso da quello a cui siamo abituati oggi; il vino si beveva per lo pi\u00f9 annacquato e la pratica dell'invecchiamento era abbastanza limitata e riservata ai pochi clienti che facevano richiesta di vino di alto pregio.\nEra tradizione nel periodo autunnale trasportare il vino in citt\u00e0 dalla zona di produzione attraverso carri trainati da robuste vacche da lavoro che, una volta giunte nel centro storico, provvedevano a rifornire le cantine e le osterie; il vino che veniva venduto e consumato a Firenze nel Medioevo e nel Rinascimento proveniva sia dalle campagne circostanti, come il territorio di Rufina, oppure dalla Romagna, dalla Candia e dalla Sicilia, la cui gradazione era piuttosto alta, come la Malvasia che in genere lascia colorato il bicchiere vuoto.\nPiaceva molto anche il \"vino caldo\" speziato, che sicuramente doveva essere un valido aiuto per combattere il freddo in inverno; la mescita era accompagnata da alcune specialit\u00e0 della cucina.\nLe taverne e le osterie divennero luoghi di ritrovo popolari ed erano frequentate anche dai militari e dagli stranieri di passaggio a Firenze, ma pare che neppure le personalit\u00e0 di pi\u00f9 alto livello, come Lorenzo il Magnifico, Michelangelo Buonarroti e Francesco Ferrucci disdegnassero di intrattenersi con i loro amici a bere e far baldoria.\nUn altro prodotto era il vin santo, vino dolce, impiegato anche durante la celebrazione della messa, la cui origine viene fatta risalire, secondo Luciano Artusi, al 1439, quando in occasione del concilio indetto dal papa Eugenio IV, venne servito agli illustri ospiti presenti in citt\u00e0, durante un banchetto al quale partecip\u00f2 anche il dotto cardinale Basilio Bessarione; egli bevve quello che fiorentini chiamavano allora \"vin pretto\" e pare che gli piacque cos\u00ec tanto da definirlo santo.\nCategorie associate a questa Arte erano i venditori di legumi crudi e cotti (fagioli, lupini e ceci soprattutto), di pasta e lasagne cotte, i cialdonai e i trippai.\nMembri celebri.\nFu iscritto all'Arte, pur non esercitandola, Niccol\u00f2 Machiavelli.\nTra le osterie pi\u00f9 rinomate a Firenze ci fu anche quella di Ciardo di Betto vicino alla chiesa di San Lorenzo, giustiziato per il suo coinvolgimento durante il Tumulto dei Ciompi. Tra le numerosissime osterie di Firenze, furono famose quelle di Baldracca, sul retro di San Pier Scheraggio, quella del Frascato nel Ghetto, quella di Vinegia, che conteneva un gioco di parole tra il nome fiorentino di Venezia e il vino: la cita ad esempio fra Cipolla nel Decamerone. \nLa denominazione di questa corporazione ha originato il cognome Vinattieri, diffusissimo in Toscana, in particolar modo nei dintorni della citt\u00e0 di Firenze e nella vicina Prato.\nPatronati.\nLa corporazione scelse come proprio protettore san Martino vescovo di Tours, festeggiato l'11 novembre; una gioiosa tradizione popolare caratterizzava questo giorno, in cui si dava la \"stura al vin novo\" e si accendevano dei fal\u00f2 alla sera.\nPur non essendo presente una statua del santo nei tabernacoli della facciata di Orsanmichele, l'Arte dei Vinattieri commission\u00f2 un dipinto su tavola a Giovanni Antonio Sogliani, che venne collocato su di un pilastro all'interno della chiesa; un altro pilastro con lo stesso santo era stato decorato nel Trecento da Niccol\u00f2 Gerini. Proviene inoltre forse dalla sede dell'Arte la \"Giustizia\" con gli stemmi dell'Arte dei Vinattieri, di Biagio di Antonio Tucci, oggi agli Uffizi."}
{"id": "735130", "revid": "219110", "url": "https://it.wikipedia.org/wiki?curid=735130", "title": "Strada statale 68 di Val Cecina", "text": "La strada statale 68 di Val Cecina (SS 68), dal 2001 al 2018 strada regionale 68 di Val Cecina (SR 68), \u00e8 una strada statale italiana di collegamento interprovinciale.\nHa origine a Cecina, nella frazione di San Pietro in Palazzi, dove interseca la strada statale 1 Via Aurelia e percorre la valle omonima, attraversando paesaggi collinari molto suggestivi. Dirigendosi verso est, la strada tocca le localit\u00e0 di San Martino, Casino di Terra, Ponteginori, Saline di Volterra, Volterra, Castel San Gimignano, Campiglia dei Foci, Le Grazie, Colle di Val d'Elsa prima di immettersi sulla strada statale 2 Via Cassia, ora strada regionale 2 Via Cassia (SR 2), a sud dell'abitato di Poggibonsi.\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Regione Toscana, che ha ulteriormente devoluto le competenze alla Provincia di Livorno, alla Provincia di Pisa e alla Provincia di Siena.\nNel 2018 la intera tratta \u00e8 stato riclassificata nella rete stradale di importanza nazionale tramite il DPCM del 20 febbraio 2018 \u00e8 pertanto passato a gestione ANAS, come previsto dal piano \"Rientro Strade\"."}
{"id": "735134", "revid": "115449", "url": "https://it.wikipedia.org/wiki?curid=735134", "title": "Odo di Borgogna", "text": ""}
{"id": "735135", "revid": "115449", "url": "https://it.wikipedia.org/wiki?curid=735135", "title": "Enrico Ottone di Borgogna", "text": ""}
{"id": "735137", "revid": "173469", "url": "https://it.wikipedia.org/wiki?curid=735137", "title": "Rixensart", "text": "Rixensart (in vallone Ricsins\u00e5t) \u00e8 un comune di lingua francese del Belgio situato nella Regione Vallonia nella provincia del Brabante Vallone.\nComprende le localit\u00e0 di Genval, Rixensart e Rosi\u00e8res.\nStoria.\nOggi fortemente urbanizzata, l'entit\u00e0 di Rixensart fu, per secoli, una contrada rurale e agricola. Le prime tracce di occupazione del territorio risalgono alla preistoria. Sono attestate da tombe che sussistono nei boschi di M\u00e9rode et da resti neolitici scoperti a Genval alla fine del secolo scorso.\nIl tessuto stradale ha mantenuto il ricordo delle antiche vie tracciate sia dagli abitanti locali che dai pellegrini, mercanti ed eserciti che solcarono queste strade lungo tutta la storia. Questo \u00e8 il caso dell'Avenue Gavaert, prolungamento del celebre cammino di Waterloo, per prosegue per la Verte Voie col nome evocatore di Vecchio Cammino di Nivelles, al confine sud del comune, che vide passare i soldati di Bl\u00fccher il 18 giugno 1815.\n\u00c8 solamente nel XII e XIII secolo che appaiono le prime tracce di un abitato permanente. Una popolazione sedentaria si stabilisce poco a poco nella zona. Vengono creati i villaggi di Genval, Rixensart e Rosi\u00e8res, in prossimit\u00e0 delle rispettive chiese o castelli. Fino alla met\u00e0 del XIX secolo, alcune grandi fattorie e numerose piccole aziende sono concentrate sulle attivit\u00e0 agricole e forestali. La creazione della linea ferroviaria tra Bruxelles e Lussemburgo e lo sviluppo industriale trasformano progressivamente le caratteristiche del territorio.\nA partire dal 1870, la creazione dei \"treni operai\" permette ai lavoratori di spostarsi a Bruxelles in giornata. Un po' pi\u00f9 tardi, alcune linee di tram facilitano la circolazione fino alle pi\u00f9 profonde campagne.\nAttirati dal costo pi\u00f9 contenuto dell'abitazione e dei terreni, molti impiegati e benestanti si impiantano nel comune, \u00e8 l'inizio di un'urbanizzaizione che fino ad oggi, rosicchier\u00e0 poco a poco le terre agricole ma anche una parte importante di foresta. In poco pi\u00f9 di un secolo, la popolazione passa cos\u00ec da 3.377 abitanti nel 1876 a 20.616 nel 1988, mentre l'agricoltura occupa solamente il 13% della superficie territoriale.\nDalla fusione dei comuni, nel 1977, Genval, Rixensart e Rosi\u00e8res formano un'unica entit\u00e0. Fino a questa data, tuttavia, ciascuna localit\u00e0 ha vissuto la sua propria storia di cui numerose testimonianze caratterizzano il paesaggio attuale."}
{"id": "735142", "revid": "712828", "url": "https://it.wikipedia.org/wiki?curid=735142", "title": "Signori di And\u00fani\u00eb", "text": ""}
{"id": "735143", "revid": "70217", "url": "https://it.wikipedia.org/wiki?curid=735143", "title": "Vinattieri", "text": ""}
{"id": "735144", "revid": "775372", "url": "https://it.wikipedia.org/wiki?curid=735144", "title": "Euroregione Adriatico Ionica", "text": "L'Euroregione Adriatico-Ionica (albanese \"Adriatik-Jon Eurorajoni\", bosniaco \"Jadransko-Jonske Euroregije,\" croato \"Jadransko-Jonska Euroregija, \"sloveno\" Jadransko-Jonske Evroregije\") \u00e8 un'Euroregione costituita con la seduta di Pola (Croazia) del 30 giugno 2006. Nel gennaio 2013 l'Assemblea Generale dell'Euroregione, riunita a Termoli (CB), ha approvato una modifica statutaria per espandersi al Bacino ionico e ha mutato la propria denominazione in Euroregione Adriatico-Ionica.\nIl forum intergovernativo per la cooperazione regionale nella Euroregione Adriatico Ionica \u00e8 l'Iniziativa Adriatico Ionica, il cui segretariato permanente ha sede ad Ancona. \nFinalit\u00e0.\nL'Euroregione Adriatico Ionica pu\u00f2 essere definita come \"un nuovo soggetto di diritto internazionale che ha lo scopo di rendere possibile coordinare al meglio i rapporti di collaborazione che gi\u00e0 sussistono tra le regioni e i loro enti locali, ottimizzando lo sviluppo nei settori istituzionale, economico, culturale e sociale\".\nL'Euroregione Adriatico Ionica \u00e8 stata formata il 30 giugno 2006.\n\u00c8 un'associazione costituita da enti territoriali di norma di livello Statale e Regionale del territorio della Repubblica Italiana, della Repubblica Slovenia, della Repubblica di Croazia, Repubblica della Bosnia ed Erzegovina, Repubblica di Montenegro, Repubblica dell'Albania ubicate sul Mare Adriatico e Mare Ionio e d'istituzioni nazionali ed internazionali.\nFinalit\u00e0 dell'Euroregione Adriatico Ionica:\nComposizione.\nComprende regioni di paesi europei che si affacciano sul bacino del mare Adriatico e sul mar Ionio. \nL'Euroregione Adriatico Ionica \u00e8 formata da:\nEvoluzione.\nLa nuova composizione dell'Euroregione, dopo l'allargamento al bacino ionico, prevede l'adesione di altre regioni italiane e di alcuni territori greci."}
{"id": "735150", "revid": "104252", "url": "https://it.wikipedia.org/wiki?curid=735150", "title": "San Roberto Bellarmino", "text": ""}
{"id": "735154", "revid": "122216639", "url": "https://it.wikipedia.org/wiki?curid=735154", "title": "Edain", "text": "Gli Edain (singolare Adan) sono una popolazione di Arda, l'universo immaginario fantasy creato dallo scrittore inglese J.R.R. Tolkien. Furono chiamati cos\u00ec quegli Uomini che vissero nel Beleriand durante la Prima Era, ed erano amichevoli con gli Elfi.\nLa parola sindarin \"Adan, Edain\" (come quella quenya \"Atan, Atani\") significa letteralmente \"Seconda Gente\", e venne originariamente riferito a tutta la razza degli Uomini, che furono i secondogeniti tra i Figli di Il\u00favatar, ma pi\u00f9 tardi rimase solamente agli Uomini del Beleriand e ai loro discendenti.\nSuddivisioni.\nEssi si divisero in tre grandi case o trib\u00f9, per cui spesso sono detti \"Uomini delle tre Case\". Queste erano la Casa di B\u00ebor, la Casa di Haleth e la Casa di Hador. \nI B\u00eboriani e gli Hadoriani parlavano un linguaggio comune, che condividevano da ancor prima di stabilirsi nel Beleriand. La lingua degli Haladin, invece, era completamente differente da queste due.\nLa Casa di B\u00ebor si estinse quasi del tutto ad opera di Morgoth, e i pochi sopravvissuti si unirono cogli Hadoriani a formare la popolazione dei N\u00famen\u00f3reani. Sembra che gli Haladin del Beleriand furono completamente sterminati, poich\u00e9 di loro non si seppe pi\u00f9 nulla. Quando i N\u00famen\u00f3reani tornarono nella Terra di Mezzo, nella Seconda Era, incontrarono molti Uomini che erano chiaramente imparentati con gli Edain: essi chiamarono questi Uomini \"Uomini di Mezzo\", e stabilirono con essi relazioni amichevoli.\nAltri Uomini, come i Dunlandiani, non furono riconosciuti come Uomini di Mezzo, poich\u00e9 erano pi\u00f9 imparentati con gli Haladin rispetto ai B\u00eboriani o agli Hadoriani, e li considerarono ostili.\nUn altro popolo discendente dalla Seconda Casa consisteva in coloro che chiamarono se stessi \"Dr\u00fbgin\". Questo nome fu adattato in Sindarin nella forma \"Dr\u00faedain\" (unione di \"Dr\u00fbg\" e \"Edain\"). Costoro erano strane genti; vivevano in principio assieme agli Haladin nella foresta di Brethil, ma se ne persero le tracce prima dell'Akallab\u00eath. Nella Terza Era i loro lontani discendenti, i \"Woses\", abitavano la Foresta di Dr\u00faadan, ai piedi della collina di Eilenach, in An\u00f3rien, e aiutarono gli alleati di Gondor a rompere l'assedio delle forze di Sauron cui la citt\u00e0 era sottoposta.\nCasa di B\u00ebor.\nFu la pi\u00f9 antica delle tre case ad essersi alleate con gli Elfi nella Prima Era. I membri della Casa di B\u00ebor erano scuri di capelli e di fisico robusto, e pi\u00f9 rassomiglianti ai Noldor rispetto a tutti gli altri Elfi: tipicamente alti, di statura non dissimile da quella dei Noldor, tra i 180 e i 195\u00a0cm per i maschi e tra i 170 e i 180 per le donne. Furono in principio scoperti da Finrod Felagund, Signore di Nargothrond, e sotto la sua guida giunsero fino alle terre del Signore dei Noldorin, Amrod, in un luogo poi nominato Estolad. Rimasero leali alla Casa di Finarfin, e pi\u00f9 tardi si stabilirono nelle terre di Dorthonion.\nCapostipite di questa casa fu B\u00ebor il Vecchio, originariamente veniva chiamato Balan, primo uomo a viaggiare attraverso il Beleriand all'incirca nell'anno 305 della Prima Era. Egli incontr\u00f2 Finrod Felagund, che guid\u00f2 lui e la sua gente presso l'Estolad, ad est del Doriath; B\u00ebor alla fine prese servizio presso Finrod a Nargothrond, dove rimase fino alla morte, avvenuta a 93 anni. Il suo nome, \"B\u00ebor\", deriva da una parola della lingua B\u00eboriana che significa \"vassallo\".\nI successori di B\u00ebor furono Baran, che part\u00ec per Nargothrond, Belen, Bereg, che insoddisfatto dell'Estolad, prese con s\u00e9 parte della sua gente per condurla verso una destinazione sconosciuta, scomparendo dagli annali storici, Boron, Boromir, a cui fu assegnato il regno della terra di Ladros nel Dorthonion come vassallo, Bregor, Bregolas, che mor\u00ec nella Dagor Bragollach, Barahir, Beren, che rub\u00f2 il Silmaril dalla corona di Morgoth e spos\u00f2 L\u00fathien, e Baragund, padre di Morwen e nonno di T\u00farin Turambar.\nLa Casa di B\u00ebor cess\u00f2 di essere una casa indipendente dopo la Dagor Bragollach, ma di quelli che sopravvissero, la maggior parte si trasfer\u00ec a N\u00famenor. Si dice che qui essi parlassero molto di pi\u00f9 il Sindarin rispetto all'Ad\u00fbnaico; inoltre \u00e8 stato notato che i discendenti dei B\u00eboriani avessero un arco di vita relativamente pi\u00f9 breve comparati con gli altri N\u00famen\u00f3reani. Erendis era un discendente di Beleth, figlia di Bregolas della Casa di B\u00ebor.\nCasa di Haleth.\nLa Seconda Casa, conosciuta in seguito come \"Haladin\" o \"Casa di Haleth\" o anche come \"Uomini del Brethil\". Essi discendevano da Haldad, ma il nome della loro casata deriva dalla figlia di Haldad, Haleth, poich\u00e9 quest'ultima li condusse via dalle contrade del Beleriand dell'Est oltre il fiume Sirion, nella regione del Brethil.\nLe genti del Popolo di Haleth avevano occhi e capelli scuri; assomigliavano perci\u00f2 alla Casa di B\u00ebor, ma erano \"pi\u00f9 bassi e pi\u00f9 tozzi, di carattere pi\u00f9 risoluto ma meno agili. Essi erano meno interessati alle leggende ed erano di poche parole; essi non amavano i grandi raduni di uomini e molti tra loro preferivano la solitudine, passeggiando liberi nel verde.\" Questo popolo si manteneva separato dalle altre Case, tanto pi\u00f9 che non vi erano matrimoni che li legavano ai B\u00eborniani n\u00e9 alle genti della Casa di Hador. Inoltre parlavano una lingua differente.\nLe principali guide di questo popolo furono in ordine Haleth, Haldan, Halmir, Haldir, Handir, Brandir e Hardang.\nCasa di Hador.\nLa Casa di Marach o, come venne detta poi, \"Casa di Hador\", a differenza delle altre case, era composta da individui alti e biondi, somiglianti agli Elfi Vanyar; di statura particolarmente elevata, i maschi potevano essere alti mediamente tra i 200 e i 220\u00a0cm. Era una trib\u00f9 molto numerosa e guerrafondaia, e gli Elfi Verdi dell'Ossiriand li temevano.\nIl nome deriva dal suo primo capo Marach; tuttavia successivamente prese il nome da uno dei suoi discendenti, Hador. Questa casa fu la pi\u00f9 grande delle tre Case degli Edain, e la maggior parte degli eroi della Prima Era era membro di essa. Fra i pi\u00f9 grandi discendenti di questa casa vi furono Hador, Adanel, H\u00farin, T\u00farin Turambar, Huor, Tuor e E\u00e4rendil.\nSotto Marach erano una trib\u00f9 dedita alla guerra, unita nel linguaggio e nel comportamento alla Casa di B\u00ebor, e si stabilirono nell'Estolad non molto tempo dopo i B\u00eboriani e gli Haladin, i membri della Seconda Casa. Essi rimasero in quel luogo molto a lungo, fintantoch\u00e9 non gli fu concesso come feudo il Dor-l\u00f3min sotto Hador L\u00f3rindol. Dopo di ci\u00f2 la Casa prese il nome di Casa di Hador.\nLa maggior parte degli Edain sopravvissuti alla Guerra d'Ira appartenevano a questa Casa, e per questo divennero la maggior parte del popolo di N\u00famenor.\nMolti uomini che risiedevano nelle parti occidentali e nord-occidentali della Terra di Mezzo nella Seconda, Terza e Quarta Et\u00e0 (come i Rohirrim, gli indigeni eriadoriani e gli Uomini di Dale) erano discendenti di quelli della Casa di Hador che mai avevano varcato i Monti Azzurri e mai erano giunti nel Beleriand, o che ne erano ritornati indietro intimoriti dal potere di Morgoth.\nGli Atanat\u00e1ri.\n\"Atanat\u00e1ri\" \u00e8 una parola Quenya (plur. di Atanatar) che vuole dire \"padri di uomini\". Gli Atanat\u00e1ri sono gli antenati degli Edain, secondo altre interpretazioni invece gli Atanat\u00e1ri sarebbero gli antenati di tutti gli uomini della Terra di Mezzo."}
{"id": "735155", "revid": "1318658", "url": "https://it.wikipedia.org/wiki?curid=735155", "title": "Adan", "text": ""}
{"id": "735156", "revid": "5245", "url": "https://it.wikipedia.org/wiki?curid=735156", "title": "Atan", "text": ""}
{"id": "735158", "revid": "5245", "url": "https://it.wikipedia.org/wiki?curid=735158", "title": "Atani", "text": ""}
{"id": "735161", "revid": "47767", "url": "https://it.wikipedia.org/wiki?curid=735161", "title": "Chiesa Cattolica", "text": ""}
{"id": "735166", "revid": "118634032", "url": "https://it.wikipedia.org/wiki?curid=735166", "title": "Grave della Ferratella", "text": "La Grave della Ferratella \u00e8 una grotta a sviluppo verticale (nota anche come grave o inghiottitoio) che si trova nell'agro del comune di Ruvo di Puglia, sull'altopiano calcareo delle Murge.\nLa prima esplorazione della Grave avviene il 3 maggio 1964, guidata dallo speleologo veronese Attilio Benetti e dall'allora direttore del Centro Meridionale di Speleologia di Taranto, Pietro Parenzan.\nLa grotta fu esplorata solo in parte e con grandi difficolt\u00e0 raggiungendo la profondit\u00e0 di 230 metri. Fu anche scandagliato un ulteriore pozzo della profondit\u00e0 di 90m, che per mancanza di scalette non fu esplorato. Questa misurazione porta la profondit\u00e0 effettiva della grotta ad almeno 320m, dato che la rende il pi\u00f9 profondo abisso carsico della regione pugliese.\nAttualmente l'ingresso della Grave \u00e8 ostruito e non visibile.\nL'archivio storico sulle prime esplorazioni e sui recenti studi \u00e8 stato raccolto dal \"Gruppo Speleologico Ruvese\", associazione con sede in Ruvo di Puglia."}
{"id": "735169", "revid": "123835945", "url": "https://it.wikipedia.org/wiki?curid=735169", "title": "Andrea Gastaldi", "text": "Biografia.\nAndrea Gastaldi apparteneva all'alta borghesia torinese, il padre Bartolomeo era avvocato e la madre, Margherita Volpato, veniva da una famiglia appassionata d'arte; era infatti sorella di Giovanni Volpato (Chieri 1797-Torino 1871), famoso collezionista d'arte e ispettore della Pinacoteca reale di Torino. Nel 1839 il re Carlo Alberto di Savoia acquist\u00f2 da lui circa 1850 disegni di artisti italiani e stranieri, fra cui numerosi artisti fiamminghi e olandesi, ma soprattutto disegni autografi di Leonardo da Vinci. Lo zio ebbe grande influenza su Andrea e lo sostenne nella decisione di seguire studi artistici contro l'opposizione dei genitori. Della sua formazione artistica non si hanno molte notizie, anche se lo zio lo sollecit\u00f2 ad iscriversi all'Accademia Albertina, allora diretta dal famoso pittore neoclassico Giovanni Battista Biscarra. L'influenza di altri professori di prestigio come lo scultore Giuseppe II Gaggini e il pittore e architetto Pelagio Palagi gli diedero solide basi classiche. \nTra il 1850 e il 1851, come molti intellettuali dell'epoca, decise di fare un viaggio culturale e si rec\u00f2 a Roma e a Firenze per impregnarsi dell'arte antica. L'epoca in cui visse, il Risorgimento, il viaggio appena concluso, che gli aveva mostrato le grandezze del passato, lo convinsero sempre pi\u00f9 del valore educativo dell'arte. Questo suo convincimento non lo si evince solo dal tema delle sue opere, ma anche da un passaggio di una lettera da lui scritta al fratello Lorenzo, teologo dell'Ordine rosminiano e futuro arcivescovo di Torino, in cui dichiarava: \"... quando si tratta di far passare qualche atto d'eroica virt\u00f9, sia religiosa che civile, sento che lo faccio con vero amore, essendo questo il vero scopo dell'arte\". Rientrato a Torino fu chiamato a realizzare un affresco nella lunetta del portale maggiore della chiesa di San Massimo, \"I prigionieri piemontesi di Gundebaldo re di Borgogna, liberati da San Epifanio e da San Vittore\", in cui si valorizza l'atto eroico del vescovo di Pavia Epifanio, che chiede la liberazioni dei prigionieri catturati dopo la discesa di Gundobado in Liguria e Piemonte.\nNello stesso anno dipinse anche \"Il primo moto del Vespro Siciliano\", ispirato alla rivolta per la liberazione della Sicilia dagli Angioini del 1282 e \"Il sogno di Parisina\". Il primo quadro si rif\u00e0 all'avvenimento scatenante la rivolta sull'isola, in cui un siciliano reagisce alla mancanza di rispetto di un soldato francese verso la moglie. Il quadro s'ispira a un'opera di Francesco Hayez sullo stesso soggetto, ed \u00e8 attualmente conservato presso la Galleria nazionale d'arte moderna e contemporanea di Roma. \"Il sogno di Parisina\" s'ispira al poema romantico di George Gordon Byron, il cui soggetto tratta dell'episodio in cui Niccol\u00f2 III d'Este scopre che la moglie, Parisina Malatesta, lo tradisce con il figlio naturale Ugo d'Este. L'opera \u00e8 attualmente conservata presso la Pennsylvania Academy of the Fine Arts. Entrambe le tele furono esposte alla mostra annuale della \"Societ\u00e0 promotrice di belle arti\" di Torino \nL'anno successivo espose, sempre alla mostra annuale della \"Societ\u00e0 promotrice di belle arti\", il quadro \"Perdita del primo amore\", il cui successo di critica fu tale che fu acquistato da Vittorio Emanuele II. Attualmente l'opera \u00e8 esposta presso il palazzo reale di Torino. A maggio del 1853 si rec\u00f2 a Parigi e vi rimase fino al 1859, pur mantenendo stretti contatti con Torino. Non vi sono molte informazioni sul suo periodo parigino. Un suo quadro, \"Coucher du soleil\", fu accettato al Salone primaverile di Parigi proprio nel 1853, con una giuria molto reputata fra cui Eug\u00e8ne Delacroix e Hippolyte Delaroche. Inoltre, fu in occasione del suo soggiorno in Francia, che conobbe quella che sarebbe divenuta sua moglie, L\u00e9onie Lescuyer anch'essa pittrice. \nNel 1855 partecip\u00f2 all'Esposizione universale di Parigi con i due quadri \"Il sogno di Parisina\" e \"Il prigioniero di Chillon\", dipinto l'anno prima, per i quali ottiene la menzione \"honorable\". \"Il prigioniero di Chillon\", conservato presso la Galleria nazionale di Oslo, s'ispira a un poema di Lord Byron che narra dell'incarcerazione del monaco Fran\u00e7ois Bonivard nel castello di Chillon. \nIn quell'anno divenne presidente dell'Accademia albertina Ferdinando Arborio Gattinara di Breme, che su espressa richiesta di Vittorio Emanuele II avrebbe dovuto \"studiare e proporre radicali riforme e miglioramenti da introdurre nell'insegnamento\". Fu in quell'ottica che furono chiamati alcuni fra i pi\u00f9 promettenti artisti italiani, molti dei quali avevano alle spale esperienze internazionali, come Vincenzo Vela, Enrico Gamba, Giovanni Battista Biscarra e Antonio Fontanesi. Del gruppo di nuove assunzioni fecce parte anche Gastaldi che fu assunto il 27 maggio 1858 come professore di pittura; fra i suoi discepoli vi furono Luigi Morgari, Angelo Pascal e Cesare Saccaggi. \nIl 1860 fu un anno importante per Gastaldi che decise di rientrare definitivamente a Torino. In occasione della mostra annuale della \"Societ\u00e0 promotrice di belle arti\" present\u00f2 uno dei suoi quadri pi\u00f9 famosi, \"Pietro Micca, nel punto di dar fuoco alla mina, volge a Dio e alla patria i suoi ultimi pensieri\", dipinto nel 1858. Il quadro esaltava il valore patriottico di Pietro Micca che nel 1706, durante l'assedio di Torino da parte dei francesi, sacrific\u00f2 la propria vita facendo esplodere delle polveri, per bloccare la galleria sotterranea che avrebbe dato accesso alla citt\u00e0. L'opera \u00e8 attualmente esposta alla GAM di Torino. Quello fu anche l'anno in cui dipinse e present\u00f2 alla mostra \"L'Innominato\", famoso personaggio manzoniano, ritratto nel momento della crisi interiore che precede la conversione. Il quadro, oggi conservato al GAM di Torino, fu acquistato dal Ministero dell'Interno. \nIl 1862 dipinse un'altra sua opera molto famosa: \"Atala\". Questo quadro era ispirato a una famosa novella di Fran\u00e7ois-Ren\u00e9 de Chateaubriand in cui la giovane Atala si avvelena pur di non tradire il voto fatto dalla madre.\nNel 1866 Gastaldi fu invitato a far parte del comitato direttivo del Museo civico di Torino e partecip\u00f2 alla selezione dell'Accademia Albertina, in vista dell'esposizione universale che si doveva tenere l'anno successivo. Fu proprio all'esposizione universale che present\u00f2 quello che gli studiosi di storia dell'arte definiscono il suo secondo capolavoro, dopo \"Pietro Micca\", \"La costanza dei tortonesi\". La grande tela (374 cm di altezza per 567 cm di larghezza), commissionata dal Ministero della Pubblica Istruzione, s'ispira all'assedio di Tortona da parte del Barbarossa, avvenuto nel 1155. Viene spesso fatto un raffronto, soprattutto nel modo in cui \u00e8 costruita la scena, con un quadro di Francesco Hayez, commissionato da Carlo Alberto per il Palazzo Reale di Torino, dal titolo \"La sete dei crociati sotto Gerusalemme\".\nAltra opera di rilievo fu \"Saffo\", ispirato alla poetessa greca, grande tela che rappresenta una donna, a grandezza naturale, vicino alla riva del mare, con in mano una cetra. Il quadro fu esposto prima all'Esposizione nazionale di belle arti di Milano del 1872 e l'anno dopo all'Esposizione universale di Vienna. \nNel 1877 dipinse, per il Ministero dell'Istruzione, \"Bonifacio VIII\". Per la prima volta utilizza l'encausto, una tecnica molto antica che prevedeva l'uso di colori mescolati alla cera attraverso il calore. La figura del Papa, divenuto famoso per l'episodio dello Schiaffo di Anagni, \u00e8 rappresentata carica di emozione e tormento psicologico. Il dipinto fu presentato a varie esposizioni fra cui l'Esposizione universale di Parigi del 1878. \nGastaldi lentamente ridusse le sue partecipazioni alle diverse manifestazioni, pur continuando sia l'insegnamento che la pittura. Fra le sue ultime opere le pi\u00f9 note sono: \"La caduta di Simon mago\", \"Emanuele Filiberto infante\", \"Gli amori celebri\" e \"Semiramide allevata dalle colombe\". \nMor\u00ec a Torino il 9 gennaio 1889. \u00c8 sepolto nel Cimitero monumentale di Torino (campo primitivo nord-zona \"nicchioni\") accanto al fratello Bartolomeo, illustre geologo di cui fece un busto nel 1879. Il busto fu donato da Gastaldi al Club Alpino Italiano, che decise di porlo nella nuova stazione alpina appena edificata in alta val d'Ala, l'inaugurazione avvenne il 4 luglio 1881.\nRiconoscimenti.\nEntrambi i comuni di Chieri e Torino gli hanno dedicato una via."}
{"id": "735184", "revid": "89965547", "url": "https://it.wikipedia.org/wiki?curid=735184", "title": "Marco (usurpatore)", "text": "Biografia.\nFu proclamato imperatore attorno al 406 dalle milizie di stanza in Britannia, forse come reazione all'aumento della incursioni dei barbari dentro i confini dell'Impero, che costringevano il potere centrale a ritirare truppe dalle province lontane come la Britannia per proteggere il cuore dell'Impero. Essendo per\u00f2 un imbelle, fu ben presto ucciso dai soldati, che lo rimpiazzarono con Graziano.\nNella sua poco attendibile \"Historia Regum Britanniae\", Goffredo di Monmouth parla di un Graciano Municeps che tolse il potere al leggendario sovrano britannico Dionoto. Questi due personaggi potrebbero essere stati ispirati dalle figure storiche degli usurpatori Graziano e Marco."}
{"id": "735192", "revid": "458502", "url": "https://it.wikipedia.org/wiki?curid=735192", "title": "Giorno dell'indipendenza", "text": "Il giorno dell'indipendenza \u00e8 una celebrazione che commemora l'indipendenza di una nazione dalla sua madrepatria, di solito dopo avere cessato di essere una colonia o una parte di una nazione pi\u00f9 estesa.\nLa maggior parte degli Stati celebra il giorno dell'indipendenza come propria festivit\u00e0 nazionale.\nQuella che segue \u00e8 una lista ampia ma non completa dei giorni dell'indipendenza nel mondo:"}
{"id": "735195", "revid": "1952296", "url": "https://it.wikipedia.org/wiki?curid=735195", "title": "Sistemi di datazione nel mondo latino", "text": "Il mondo latino (intendendo con questo termine quella parte del mondo la cui civilizzazione si radica nella civilt\u00e0 romana) ha utilizzato nei secoli diversi sistemi di datazione.\nIl sistema attualmente in uso nei paesi occidentali ha oggi il suo anno 0 nel cosiddetto Anno Domini, quello tradizionalmente indicato come anno dell'incarnazione di Cristo.\nLe datazioni precedenti all'era cristiana.\nLa storia e la scrittura e l'esigenza di definire, oltre che la sequenza, la data degli eventi erano tuttavia gi\u00e0 cominciate gran tempo prima della nascita di Cristo, anche nel mondo latino. I Romani avevano diversi modi di datare gli eventi.\nDatazione consolare.\nLa prima e la pi\u00f9 comune pratica, fin dai tempi della Repubblica, fu la datazione \"consolare\": ogni anno veniva identificato con il nome dei due \"consules ordinarii\" che assumevano la carica il 2 gennaio dell'anno.\nCon l'espandersi dell'orbe latino, la notizia della nomina ci metteva a volte molti mesi ad arrivare alla province pi\u00f9 periferiche; \u00e8 per questo che occasionalmente si trovano iscrizioni che definiscono l'anno in corso come \"dopo il consolato\" dei consoli dell'anno precedente.\nDatazione dalla fondazione di Roma.\nUn altro metodo di datazione, raramente usato, era indicare l'anno dalla fondazione di Roma, chiamata semplicemente \"la citt\u00e0\" per antonomasia. L'espressione \"anno urbis conditae\" (letteralmente \"nell'anno della citt\u00e0 fondata\") era abbreviata in AUC.\nGli storici romani non erano concordi sull'anno di fondazione. \nGli storici moderni adottano la datazione di Varrone, che la pone nel 753 a.C.\nLa datazione AUC fu usata dallo storico iberico Paolo Orosio verso il 400 d.C. Papa Bonifacio IV, all'inizio del VII secolo, fu il primo ad usare l'era AUC e l'Anno Domini contemporaneamente, facendo corrispondere l'anno 607 A.D. al 1360 AUC (quindi seguendo Varrone).\nAnni di regno degli imperatori romani.\nUn altro sistema di datazione - non frequente, tuttavia ripreso prima dai papi e poi dal fascismo - era quello basato sull'anno di regno dell'imperatore. Questo sistema inizi\u00f2 con Augusto, nei cui documenti (come le \"Res gestae Divi Augusti\") gli anni si contano da quando assunse l'ufficio di console e il Senato romano gli confer\u00ec i poteri tribunizi. Il formalismo serviva a sottolineare che i suoi poteri provenivano da questi uffici, piuttosto che dalla sua propria persona o dalle molte legioni sotto il suo controllo. I suoi successori seguirono questa pratica fino a che la memoria della Repubblica romana si affievol\u00ec; intorno al 200 cominciarono apertamente ad usare come parametro di datazione il proprio anno di regno.\nIndizioni cicliche.\nUn altro sistema comune era usare l'indizione ciclica (15 indizioni costituivano un ciclo di tassazione agricola, mentre una indizione rappresentava un anno). Documenti ed eventi cominciarono ad essere datati dall'anno del ciclo (esempio, \"quinta indizione\", \"decima indizione\") nel quarto secolo. Questo sistema continu\u00f2 ad essere usato per molto tempo dopo che la tassa non fu pi\u00f9 raccolta: era in uso in Gallia, in Egitto ed in pi\u00f9 parti della Grecia fino alla conquista islamica, e nell'Impero romano d'Oriente fino alla sua caduta nel 1453.\nAltri sistemi di datazione.\nAl di fuori del mondo latino erano in uso altri sistemi di datazione, basati ad esempio sull'anno dalla fondazione di una particolare citt\u00e0, o, in Persia, sull'anno di regno dell'imperatore, o, nell'Islam, sull'anno di regno del Califfo. \nAncora diversa \u00e8 la numerazione degli anni nel calendario ebraico, che pone l'anno 0 a partire dalla presunta data della creazione, che in base alle indicazioni della Bibbia \u00e8 stata calcolata al 3760 a.C.\nDatazione cristiana.\nTentativi di modifica della datazione \"Anno Domini\" in epoca moderna.\nDurante la Rivoluzione francese si tent\u00f2 di spostare l'inizio del conteggio degli anni al 22 settembre 1792 ribattezzato in \"1 vend\u00e9miaire an 1\" (1 vendemmiaio, anno 1)\ndella prima Repubblica francese. Il calendario gregoriano e la datazione \"Anno Domini\" furono ripristinati da Napoleone Bonaparte: dopo il \"10 niv\u00f4se an XIV\" (10 nevoso, anno 14), il calendario riportava - \"1\u00ba gennaio 1806\".\nSimilmente si tent\u00f2 di usare un calendario rivoluzionario in Cecoslovacchia. Di questa rivoluzione rimasero per\u00f2 solo i nomi dei mesi, riprendendo, per la numerazione degli anni, l'uso tradizionale dell\"'Anno Domini\".\nIl governo fascista in Italia utilizz\u00f2 il sistema standard insieme a numerali romani per denotare il numero di anni dell'\"era fascista\": essendo salito al potere Mussolini sul finire del 1922, l'anno I corrispondeva al 1923. Perci\u00f2 il 1934 ad esempio era l'anno XII. Questa datazione fu abolita con la caduta del fascismo in Italia il 25 luglio 1943, anno XXI dell'era fascista. Essa fu per\u00f2 reintrodotta alla fine di ottobre 1943 dalla Repubblica Sociale Italiana, decadendo di fatto con la resa della Repubblica il 27 aprile 1945/XXIII dell'Era Fascista."}
{"id": "735197", "revid": "729019", "url": "https://it.wikipedia.org/wiki?curid=735197", "title": "Sandwich (Regno Unito)", "text": "Sandwich \u00e8 una cittadina di circa 6.800 abitanti della Gran Bretagna, nel Kent. Sul fiume Stour, presso il canale della Manica, fino al XV secolo fu il principale dei \"Cinque Porti\", ma in seguito la foce del fiume si insabbi\u00f2 impedendo l'accesso al mare: il 4\u00ba conte di Sandwich, John Montagu, diede il nome all'omonimo panino.\nDi origine medievale, fu fondata dai sassoni col nome di \"Stonar\" (o anche \"Lundenwic\"): conserva numerose case antiche e chiese romanico-gotiche (\"St. Peter\", \"St. Clement\", \"St. Mary\"); notevoli sono anche la \"Guildhall\" (di epoca Tudor) ed il cinquecentesco \"Barbican\" (l'antica porta cittadina)."}
{"id": "735199", "revid": "110157", "url": "https://it.wikipedia.org/wiki?curid=735199", "title": "Chiesa di Santa Caterina a Formiello", "text": "La chiesa di Santa Caterina a Formiello \u00e8 una chiesa monumentale di Napoli sita in piazza Enrico De Nicola, adiacente a porta Capuana e al Castel Capuano.\nDi stampo rinascimentale, si tratta di una delle chiese dalle forme architettoniche pi\u00f9 interessanti della citt\u00e0.\nStoria.\nL'attuale complesso sorge su di una precedente e pi\u00f9 piccola chiesa dedicata a Santa Caterina d'Alessandria, vergine e martire, costruita sul finire del Quattrocento assieme all'annesso convento affidato inizialmente al governo dei frati celestini. La chiesa era sin da subito detta \"a formiello\" (dal latino \"ad formis\", ossia presso i condotti, presso i canali) in quanto nei suoi pressi penetrava in citt\u00e0 l'antico acquedotto della Bolla, acquedotto che fu poi totalmente sostituito verso la fine del XIX secolo dall'attuale in uso, quello di Serino. L'intero complesso religioso insisteva nella zona limitrofe orientale della citt\u00e0, a ridosso di porta Capuana e Castel Capuano, comunque entro la nuova cinta muraria aragonese che allargava lo spazio urbano antico.\nLa chiesa custodisce sin dalla sua fondazione le reliquie appartenenti ai celebri Martiri d\u2019Otranto, uccisi dai Turchi il 14 agosto 1480 per non aver rinnegato la propria fede. Alfonso II di Napoli, duca di Calabria, trasl\u00f2 a Napoli nel 1492 i corpi dei martiri e li colloc\u00f2 inizialmente nella chiesa della Maddalena, in quella occasione rinominata Santa Maria dei Martiri, in quanto era in quel periodo inutilizzata. Quando le monache della Maddalena fecero ritorno nel loro convento, le spoglie dei martiri furono quindi trasferite, probabilmente gi\u00e0 nel 1497, nell'antica chiesetta di Santa Caterina e poste in una sorta di piccola cappella in laterizio sostenuta da angeli di marmo. In questa fase la citt\u00e0 era guidata da re Federico d'Aragona, col quale iniziava per la chiesa di Santa Caterina una nuova e pi\u00f9 ricca storia; egli infatti la concesse nel 1499 ai padri domenicani della Congregazione riformata di Lombardia, che ricostruirono l'attuale edificio sacro e lo tennero senza interruzione fino al 1806, quando fu decretata la soppressione del monastero per volont\u00e0 di Gioacchino Murat.\nLa costruzione della nuova chiesa, con chiari influssi toscani, avvenne dunque agli inizi del Cinquecento su un progetto attribuito ad Antonio Fiorentino della Cava ed eseguito dall'architetto settignanese Romolo Balsimelli, registrato al cantiere nel 1519, mentre al 1514 risale la conclusione dei lavori al chiostro grande del monastero, opera certa dello stesso Fiorentino della Cava. Contribuirono al finanziamento dei lavori diverse famiglie nobiliari della citt\u00e0, tra le quali gli Acquaviva d'Atri, i Sanseverino di Bisignano e, soprattutto, grazie agli Spinelli di Cariati, ai quali verr\u00e0 concesso di avere una cappella persino nella zona presbiteriale. La nuova chiesa assunse sin dal principio l'aspetto che tuttora ha; testimonianza di ci\u00f2 \u00e8 la mappa della citt\u00e0 del 1566 di Dup\u00e9rac-Lafr\u00e9ry, che mostra la chiesa gi\u00e0 simile a come poi sar\u00e0 completata ventisette anni pi\u00f9 tardi, nel 1593. Terminata la nuova chiesa domenicana di Santa Caterina le spoglie dei martiri d'Otranto, nel 1574, furono ricollocate sotto l\u2019altare del Rosario, nel transetto destro.\nNel 1659 fu rifatto il portale marmoreo principale, ornato con la statua della santa titolare e interamente opera di Francesco Antonio Picchiatti. Verso la fine dello stesso secolo e fin anche la prima met\u00e0 del Settecento la navata sub\u00ec radicali restauri che tuttavia non ne modificarono le linee rinascimentali architettoniche, ma videro sovrapporsi ad esse decorazioni scultoree e pittoriche di gusto essenzialmente barocco. Le pitture e gli affreschi dell'interno appartengono tutti essenzialmente a questi due secoli e furono eseguiti da autori quali Luigi Garzi, Paolo De Matteis, Santolo Cirillo, Guglielmo Borremans, Giacomo del P\u00f2 e da Giuseppe Simonelli; le opere scultoree sono databili tra il XVI e il XVIII secolo e appartengono invece ad Annibale Caccavello, Pietro Benaglia, Giovan Battista Colombo e Matteo Bottiglieri. L'impianto rinascimentale dell'edificio, che quindi non venne mai alterato rispetto all'originale cinquecentesco, venne da sempre molto apprezzato dalla critica locale; nella guida di Napoli scritta nell'anno 1724, infatti, il canonico Carlo Celano ritenne la cupola come la prima nel suo genere architettonico a Napoli: \u00ab\"[...] fu passata in quei tempi per una meraviglia, essendo la prima che fusse stata in questa nostra citt\u00e0: e questa \u00e8 servita d'esempio all'altre, che sono state fatte appresso [...]\"\u00bb. Tra il 1706 e il 1708 intanto, sul sagrato fu eseguita per commissione della Deputazione del Tesoro l'edicola di San Gennaro. Nel 1739 invece, le reliquie dei Martiri di Otranto furono ancora spostate, questa volta nella seconda cappella di sinistra.\nNel corso dell'Ottocento, ci fu prima la soppressione dell'Ordine domenicano avvenuta nel 1806 per volere di Murat e poi, a partire dal 1815, per volere del nuovo re di Napoli Ferdinando I delle Due Sicilie, gran parte del monastero fu riadattato a nuovi usi, tra cui quello di lanificio militare. Nei 1901 invece le reliquie dei Martiri di Otranto furono un'altra volta spostate, trovando definitiva ubicazione all'interno della quarta cappella di sinistra della chiesa. La chiesa sub\u00ec infine gravi danni alla sua staticit\u00e0 in occasione del terremoto dell'Irpinia del 1980, venendo interessata da lunghi e importanti lavori di restauro.\nDescrizione.\nInterno.\nL'interno \u00e8 a croce latina ad una navata, coperta a botte e su cui si aprono le cappelle. Queste sono cinque per lato con copertura anch'esse botte e a base pressoch\u00e9 quadrata, in tal modo il transetto non sporge dal perimetro perfettamente rettangolare della chiesa. L'abside infine \u00e8 ampia, quadrata e anch'essa coperta da una volta a botte.\nIl pavimento marmoreo, su cui sono incastonate lastre sepolcrali cinquecentesche, risale alla met\u00e0 del Seicento ed \u00e8 opera di Francesco Antonio Gandolfi, che si occup\u00f2 di realizzare nello stesso periodo anche il pulpito monumentale. Al centro della chiesa si apre sul pavimento un accesso alla cripta delle consorelle del Santissimo Rosario; l'apertura avviene in corrispondenza di una lapide che si trova al centro della navata principale, dove sono raffigurate in stiacciato quattro donne in preghiera con il rosario tra le mani. Scesi nella cripta si possono ancora riconoscere i resti di due scheletri di donne che stringono un rosario tra le mani, una delle quali \u00e8 posta ai piedi di un altare sormontato da un affresco della \"Madonna del Rosario\".\nLa controfacciata presenta l'affresco del \"Martirio di santa Caterina\" di Luigi Garzi e sempre dello stesso autore \u00e8 l'affresco con le \"Nozze mistiche di santa Caterina d'Alessandria\" che decora la volta della navata; entrambe le opere sono databili al 1695 circa. All'altezza della crociera si eleva la notevole cupola, slanciata su un alto tamburo, con all'esterno lesene corinzie in piperno e il fondo di colore bianco. La stessa vede nei peducci gli affreschi del 1698 della \"Fede\", \"Castit\u00e0\", \"Penitenza\" e \"Mansuetudine\" ancora del Garzi mentre al centro fu compiuta nel 1712 da Paolo De Matteis la scena della \"Madonna, santa Caterina e i patroni di Napoli che implorano la Trinit\u00e0 a favore della citt\u00e0\".\nL'abside ospita preziosi stalli lignei del 1566, opera del celebre maestro lombardo Benvenuto Tortelli, ed \u00e8 infine affrescato nella volta da Guglielmo Borremans con il \"Trionfo di Giuditta\", mentre alle pareti laterali sono affrescate in due grandi scene un \"Miracolo di San Domenico\" e il \"Mos\u00e8 fa scaturire le acque\", entrambi di Nicola Maria Rossi.\nCappelle di sinistra.\nLa prima cappella di sinistra \u00e8 di propriet\u00e0 della famiglia Tocco seppur \u00e8 chiamata anche degli Innocenti. La nascita e l'attribuzione della cappella alla famiglia di origini longobarde \u00e8 documentata dallo stemma nobiliare posto sul pavimento maiolicato e dalla data che \u00e8 incisa sopra, recante l'anno 1554. Nella cappella sono conservati monumenti funebri di una famiglia patrizia napoletana e una pittura del 1586, tra cui una \"Madonna con Bambino e santi Giacomo Maggiore e Minore\", prima opera documentata di Francesco Curia. La cappella \u00e8 anche chiamata \"degli Innocenti\" perch\u00e9 al suo interno era custodita la tavola quattrocentesca di Matteo di Giovanni della \"Strage degli innocenti\", oggi al Museo nazionale di Capodimonte.\nLa seconda cappella (dei domenicani) \u00e8 legata al domenicano Vincenzo Maria Orsini, vescovo di Benevento nel 1686, poi papa nel 1724 con il nome di Benedetto XIII. Il legame dell'Orsini con l'ordine religioso di santa Caterina d'Alessandria era cos\u00ec forte che nel convento diverse sale erano destinate unicamente ad ospitare il vescovo durante i suoi soggiorni a Napoli. Oltre alle reliquie di san Vincenzo martire, san Eliodoro martire, sant'Innocenzo martire, nella cappella, ornata nella volta con stucchi in stile barocco napoletano, \u00e8 presente un dipinto del 1732 di Antonio Gamba di \"Papa Benedetto XIII tra i santi domenicani\".\nLa terza cappella \u00e8 di propriet\u00e0 della famiglia de Sylva e intitolata a san Giacomo. La targa tombale datata 1536 posta sul pavimento certifica l'attribuzione della cappella alla famiglia portoghese, di cui un successivo esponente, Vincenzo Maria, vescovo di Calvi, avvi\u00f2 nel 1698 dei lavori di abbellimento all'ambiente commissionando una tavola centrale raffigurante \"San Giacomo tra i santi Giovanni e Pietro\", della scuola di Silvestro Buono, e tre opere di Giuseppe Simonelli, due dipinti per le pareti laterali, \"La predica di San Giacomo\" e il \"Martirio di San Giacomo\", e un affresco sulla volta con la scena di \"San Giacomo in gloria.\"\nLa quarta cappella, un tempo dedicata alle storie della Vergine, oggi \u00e8 interamente dedicata ai Martiri d'Otranto custodendo sotto l'altare in marmi policromi 240 reliquie appartenenti ai martiri della citt\u00e0 pugliese, uccisi decapitati dai turchi il 14 agosto del 1480 per non aver rinnegato la propria fede. Le reliquie (di cui sono alcuni crani pressoch\u00e9 integri) furono collocate nella cappella intorno al 1901, entro un grande sarcofago posto sotto l'altare maggiore. Inizialmente l'ambiente era intitolato alla Visitazione per via di un dipinto che decorava la parete frontale, poi sostituito da una pala di inizio Novecento di Luigi Scorrano raffigurante il \"Martirio di Antonio Primaldo\"; alle pareti laterali sono addossati due dipinti di Luigi Garzi con la \"Nativit\u00e0 di Maria\" a sinistra e le \"Nozze della Vergine\" a destra. Dopo la \"recognitio canonica\" effettuata tra il 2002 e il 2003 si \u00e8 ribadita l'autenticit\u00e0 delle urne reliquiarie.\nLa quinta e ultima cappella di sinistra, infine, \u00e8 da sempre stata dedicata a santa Caterina d'Alessandria e fu interamente decorata da Giacomo del P\u00f2 che esegu\u00ec nel 1714 sia il ciclo di affreschi sulla volta, con la \"Madonna col Bambino e angeli\", sia le pitture alle pareti, con \"Santa Caterina che rifiuta di sacrificare agli idoli\" e \"La santa che disputa con i savi\", che quella sull'altare maggiore, dov'\u00e8 \"La decollazione di Santa Caterina\". La cappella, cos\u00ec come tutta la chiesa in generale, riporta sia simboli domenicani (colori bianco e nero, un cane adagiato su di un libro che porta in bocca un rotolo) che simboli che richiamano la vita di santa Caterina d'Alessandria (una spada, una ruota uncinata spezzata e una testa mozza coronata); il pavimento \u00e8 invece decorato con maioliche del Cinquecento.\nCappelle di destra.\nLa prima cappella di destra \u00e8 dedicata al santo domenicano Giacinto. Sulla volta \u00e8 l'affresco di \"San Giacinto che ascende al cielo\", mentre sulle pareti sono posti dipinti firmati e datati 1797 di Angelo Mozzillo: a sinistra \u00e8 \"San Giacinto mentre salva la statua della Madonna e l'ostensorio\", a destra il \"Santo mentre indica ai fedeli la croce\" e sull'altare la \"Madonna col Bambino e san Giacinto\". Il pavimento presenta invece decorazioni in mattonelle maiolicate con al centro uno stemma nobiliare marmoreo.\nLa seconda cappella fu concepita nel 1549 e sin da subito fu di propriet\u00e0 della famiglia de Castellis; le maioliche che caratterizzano il pavimento, datate 1576, vedono al centro dello stesso lo stemma proprio della famiglia titolare. L'ambiente \u00e8 comunque interamente dedicato alle storie della vita di Ges\u00f9 e ospita sopra l'altare un pregevole dipinto di Silvestro Buono sull\"Adorazione dei Magi con le sante Caterina d'Alessandria e da Siena\" del 1597, mentre alle pareti laterali sono due dipinti raffiguranti la \"Fuga in Egitto\" e la C\"irconcisione\" del 1720 circa, opera di Paolo De Matteis, che realizz\u00f2 al centro della volta anche l'affresco che ritrae \"Angeli in gloria nel paradiso\".\nLa terza cappella, della Pentecoste (in origine di propriet\u00e0 prima della famiglia Piccolo e poi nel 1549 di Girolamo Poma), ospita lavori di Paolo De Matteis databili intorno al 1712. A lui spetta infatti il ciclo decorativo della volta sulla \"Trinit\u00e0\" e le tele alle pareti laterali con la \"Discesa dello Spirito Santo su san Filippo\" a destra e la \"Discesa dello Spirito Santo sui domenicani\" a sinistra; sull'altare maggiore invece \u00e8 collocata una tavola cinquecentesca sulla \"Pentecoste\" attribuita a Silvestro Buono. Il pavimento presenta decorazioni in maioliche con al centro uno stemma nobiliare.\nLa quarta cappella di destra, di propriet\u00e0 della famiglia Tomacelli (in origine a quella Acciapaccia), presenta un pavimento maiolicato della prima met\u00e0 del Cinquecento ritraente lo stemma della famiglia Acciapaccia, un dipinto sull'altare maggiore eseguito dal fiammingo Wenzel Cobergher nel 1590 circa ritraente la \"Madonna col Bambino e con i santi Tommaso d'Aquino, Caterina d'Alessandria e Caterina da Siena\" e alle pareti tre monumenti funebri: a sinistra, datati 1604 circa, sono il \"monumento funebre a Federico Tomacelli\", marchese di Chiusano, scolpito in piedi con armatura in dosso, e in basso il sepolcro della moglie \"Antonia Pisanelli\", in posa semigiacente, mentre sulla parete destra \u00e8 una lastra tombale scolpita da Annibale Caccavello nel 1552 e dedicata a \"Luigi Acciapaccia\", primo proprietario della cappella, che la acquis\u00ec per 300 ducati nel 1544 e che la detenne fino al passaggio ai Tomacelli.\nLa quinta e ultima cappella di destra, dapprima di propriet\u00e0 della famiglia Raviniano, i cui monumenti funebri cinquecenteschi furono spostati nel chiostro, fu destinata nel corso del Settecento a narrare le gesta di due domenicani ai quali fu poi intitolata: san Vincenzo Ferrer e san Pio V (che divenne papa nel 1566). Durante i lavori di adeguamento del XVIII secolo, a Santolo Cirillo si devono nel 1733 sia la tela all'altare, sui santi \"Vincenzo Ferrer e Pio V che adorano la croce\", che gli affreschi alle pareti e nella volta, rappresentanti a sinistra \"San Pio V che contempla la croce\", a destra \"San Vincenzo che resuscita un uomo\" e in alto i \"due santi circondati da angeli festanti\". Il pavimento maiolicato risale invece all'originaria costruzione dell'ambiente, avvenuta nel 1539 ad opera di Luca Iodice.\nTransetto.\nIl transetto ospita un complesso apparato decorativo nei due altari laterali mentre nella volta sono presenti tre ovali su cui sono gli affreschi del fiammingo Guglielmo Borremans, che tra il 1708 e il 1709 esegu\u00ec le \"Storie di san Domenico\": a destra sono il \"San Domenico e la Vergine che placano l'ira del Redentore\", al centro, con la \"Madonna appare a San Giovanni Evangelista\" e \"San Domenico che caccia gli infedeli\" ai lati; a sinistra invece la \"Gloria di san Domenico\" nel tondo centrale, mentre ai lati sono \"San Domenico che brucia i libri eretici\" e \"San Domenico che riceve in sogno la Vergine\".\nIl cappellone del transetto sinistro vede insistere il maestoso altare di san Domenico, che fu realizzato da Lorenzo Fontana tra il 1715 e il 1717 su disegno di Ferdinando Sanfelice e che ospita una tela di Giacomo del P\u00f2 raffigurante \"San Domenico che sconfigge gli Albigesi\". La pala \u00e8 incorniciata da un complesso marmoreo che vede sul timpano la scultura dell\"Eterno\" eseguita da Giacomo Colombo entro un tondo attorniato da due \"putti\" in alto e da due \"angeli musicanti\" in basso, tutti compiuti da Matteo Bottiglieri, mentre ai lati dell'altare si aprono due nicchie dove sono collocate due \"Virt\u00f9\" marmoree sempre del Colombo.\nNel cappellone di destra \u00e8 collocato l'altare del Rosario, progettato da Carlo Schisano nel 1736 e intitolato alla Madonna del Rosario, dove un altare in alabastro e marmi sorregge l'imponente gruppo scultoreo della \"Madonna del Rosario tra santa Caterina da Siena e san Domenico\", opera attribuita al napoletano Paolo Benaglia. La lettura teologica che pu\u00f2 essere avanzata sul gruppo scultoreo della Madonna del Rosario fa s\u00ec che la stessa scena ricordi la vittoria definitiva delle truppe cristiane sugli ottomani nella famosa battaglia di Lepanto, con la Madonna che intercede presso il figlio affinch\u00e9 fermasse l'avanzata dei turchi, impedendo in questo modo l'islamizzazione dell'Europa. Ai lati dell'altare e del gruppo marmoreo sono disposti 12 tondi (sei per lato disposti verticalmente) mentre sul timpano sono altri tre (disposti orizzontalmente) tutti raffiguranti in bassorilievo i \"Misteri del Rosario\", opera dello stesso Benaglia.\nIn corrispondenza della parete presbiteriale dei due bracci del transetto, sono poste in posizione sopraelevata le due gemelle cantorie lignee intagliate della chiesa. Sulla cantoria di sinistra si trova l'organo a canne della chiesa, costruito nel 1718 dall'organaro napoletano Giuseppe de Martino. Lo strumento, a trasmissione integralmente meccanica originale, ha una tastiera di 45 note con prima ottava scavezza ed \u00e8 inserito all'interno di una ricchissima cassa dorata e intagliata, con la facciata costituita da una grande serliana con varie decorazioni.\nPresbiterio (cappella Spinelli).\nL'area presbiteriale venne concessa alla famiglia Spinelli, principi di Cariati, che vollero allestire un'elegante quinta marmorea scenograficamente disposta ai lati dell'altare maggiore barocco, finanziato dagli stessi Spinelli e completato nel 1737. Il presbiterio quindi rappresenta di fatto la cappella degli Spinelli, dove si osservano sei monumenti sepolcrali dedicati alla famiglia nobiliare partenopea, eseguiti tutti tra il 1570 e il 1590 dal gruppo di scultori napoletani composto da Giovanni Domenico e Girolamo D'Auria, Annibale e Salvatore Caccavello, e dal lombardo Silla Longhi.\nAi lati dell'altare maggiore, addossati angolarmente ai due pilastri pi\u00f9 prossimi all'abside, sono due cappelle marmoree dove da una nicchia si affaccia la scultura del defunto Spinelli. A destra \u00e8 il \"monumento funebre a Traiano Spinelli\", principe di Scalea, morto nel 1566, e alla moglie \"Caterina Orsini\"; a sinistra \u00e8 quello di \"Giovanni Vincenzo Spinelli\", duca di Castrovillari morto nel 1576, e di sua moglie \"Virginia Caracciolo\". Entrambi i monumenti vedono i due nobili napoletani ritratti in piedi e con armatura in dosso, com'era uso fare nei sepolcri dei nobili condottieri; le rispettive consorti invece sono ritratte a mezzo busto e si affacciano entro un tondo laterale al monumento. Sui timpani dei due sepolcri inoltre si innalzano le statue in piedi dei santi \"Vincenzo Ferrer\" e \"Giovanni Evangelista\", su quello a \"Traiano Spinelli\", e quelle di \"Santa Caterina d'Alessandria\" e la \"Madonna\" sopra quello di \"Vincenzo Spinelli\".\nAncora altri due monumenti agli Spinelli, sempre sui due pilastri absidali, per\u00f2 addossati alle facciate rivolte verso la navata, sono inoltre a destra quello di \"Isabella Spinelli\", contessa di Nicastro, morta nel 1580 e il cui autore dell'opera \u00e8 Salvatore Caccavello, a sinistra invece quello di \"Dorotea Spinelli\", contessa di Falena, morta nel 1570 e opera di mano di Giovanni Domenico D'Auria. Entrambi i sepolcri vedono le due figure femminili raffigurate sedute e in stato di contemplazione, la prima del \"Padre Eterno\", eseguito a mezzorilievo sempre da Salvatore Caccavello, la seconda della \"Madonna\", quest'ultima eseguita invece da Annibale Caccavello e ancora a mezzorilievo.\nI due monumenti funebri invece addossati ai pilastri della crociera pi\u00f9 prossimi alla navata sono: a sinistra, quello di \"Carlo Spinelli\", duca di Castrovillari, morto nel 1609, con anche il ritratto a mezzo busto della moglie \"Eleonora Crispano\" che si affaccia da una piccola cappella addossata sul lato sinistro; a destra \u00e8 invece la \"tomba di Ferdinando Spinelli\", vescovo di Nicastro prima e Policastro poi, morto nel 1592.\nAltre lapidi agli Spinelli o alle loro mogli sono infine disposte lungo il pavimento del presbiterio.\nSacrestia.\nUna porta posta al lato dell'altare del cappellone del transetto sinistro conduce alla sacrestia, che, seppur di architettura rinascimentale, presenta una decorazione pittorica prettamente settecentesca.\nAlla parete frontale \u00e8 posta la pala di Tommaso Crosta sulla \"Predica di san Domenico\", mentre sulla volta sono affreschi dello stesso Crosta che comp\u00ec al centro del soffitto una \"Madonna in gloria\". Il pavimento in maioliche del Settecento presenta elementi decorativi floreali e animali tipici del periodo napoletano, mentre lungo le pareti scorre l'originaria mobilia intagliata da Martino Migliore nel 1587.\nMonastero.\nIl complesso monumentale risulta attualmente parcellizzato tra innumerevoli piccole aziende private, perdendo di conseguenza l'originaria rilevanza architettonica\nI chiostri di Santa Caterina a Formiello sono due: quello piccolo e quello grande. Il minore \u00e8 fortemente rimaneggiato da interventi successivi e conserva resti di affreschi tardo cinquecenteschi alle pareti. Inoltre ospita due sepolcri gi\u00e0 in chiesa, nella cappella Raviniano: uno di \"Giacomo Guindazzo ed Ippolita Carmignano\", degli anni 1520-32, e l'altro di \"Giovanni Raviniano e Lucrezia Forma\", del 1539 circa. Al 1514 \u00e8 invece documentato il chiostro grande, a due ordini di archi e pilastri di forme mormandee, tipici infatti sono i capitelli ionici, eseguito da Antonio Fiorentino della Cava. Nel 1806 ci fu la soppressione dell'ordine dei domenicani voluta da Gioacchino Murat, mentre a partire dal 1815, per volont\u00e0 del nuovo re di Napoli Ferdinando I delle Due Sicilie, il monastero e i chiostri cambiarono destinazione d'uso portando quello piccolo a divenire Lanificio militare, subendo di conseguenza vaste alterazioni del disegno originario (tompagnature di arcate, copertura del chiostro piccolo affrescato) e la costruzione di diverse strutture (ciminiere, padiglione nel chiostro grande) che hanno per\u00f2 formato in pieno centro cittadino un singolare monumento di archeologia industriale.\nUn saggio scritto dal domenicano Giovanni Ippolito afferma che dal 1611 \u00e8 esistita una farmacia storica tra gli ambienti del complesso di Santa Caterina a Formiello. Il primo padre che la cur\u00f2 fu un certo fra' Donato d'Eremita, cos\u00ec rinomato da essere citato da un suo confratello cento anni dopo: \"questo accorrere era cos\u00ec numeroso che sembrava che nessuno si potesse sanare se non gli fossero stati somministrati i medicamenti della spezieria di S. Caterina a Formello per mano di fra Donato d'Eremita\". L'ingresso al pubblico della farmacia \u00e8 attualmente accessibile tramite una porticina in legno che si trova a sinistra dell'ingresso del monastero.\nDi fianco alla chiesa, accessibile dal chiostro piccolo, si sviluppa la Confraternita del Santissimo Rosario che conserva una tavola del \"Rosario\" datata 1574 ed eseguita da Scipione d'Angelo Muto. Nel complesso era presente anche una ricca biblioteca, frutto per lo pi\u00f9 di donazioni da parte di nobili napoletani legati all'edificio di culto, i cui testi che custodiva furono poi andati dispersi nel corso dei secoli."}
{"id": "735202", "revid": "125289561", "url": "https://it.wikipedia.org/wiki?curid=735202", "title": "Acinonyx", "text": "Acinonyx () \u00e8 un genere di mammiferi carnivori, appartenente alla famiglia dei felidi e alla sottofamiglia dei felini. In passato era stato classificato in una sottofamiglia a s\u00e9 stante, gli Acinonychinae.\nEtimologia.\nIl nome del genere deriva dalla combinazione delle parole greche \u1f00\u03ba\u03af\u03bd\u03b7\u03c4\u03bf\u03c2 (\"ak\u00edn\u0113tos\"), dal significato di \"immobile\", e \u1f44\u03bd\u03c5\u03be (\"\u00f3nyx\"), \"unghia, artiglio\".\nTassonomia.\nAttualmente il genere \u00e8 rappresentato da un'unica specie:\nAl genere vengono ascritte anche le seguenti specie:\nI resti fossili lasciano supporre che un tempo specie appartenenti al genere siano vissute anche in Europa. La presunta specie \"Acinonyx rex\" \u00e8 da considerarsi non valida in quanto il ghepardo reale (o ghepardo di Cooper), caratterizzato da una pelliccia particolare, \u00e8 un normale ghepardo con una mutazione dovuta a un gene recessivo.\nIl genere \"Acinonyx\" appartiene alla famiglia Felidae, nell'ambito della quale occupa un posto non ben specificato, in quanto i ghepardi attuali possiedono una serie di caratteristiche comuni sia ai panterini (Pantherinae) che ai felini (Felinae), oltre a tutta una serie di caratteristiche uniche. Per questo i ghepardi sono stati in passato classificati in una terza sottofamiglia, quella degli Acinonychinae . Attualmente dopo studi tassonomici, Acinonychinae viene considerato sinonimo della sottofamiglia Felinae."}
{"id": "735205", "revid": "818367", "url": "https://it.wikipedia.org/wiki?curid=735205", "title": "Surnia ulula", "text": "L'ulula (Surnia ulula ()) \u00e8 un uccello della famiglia degli Strigidi e unico rappresentante del genere Surnia.\nDescrizione.\nL'ulula \u00e8 lunga 35\u201343\u00a0cm circa e pesa attorno ai 346 g; ha un'apertura alare in media di 83\u201384\u00a0cm. Il piumaggio \u00e8 bruno scuro macchiettato di bianco sul dorso, le parti inferiori sono invece bianche con barre orizzontali marroncine; non ha ciuffi auricolari, testa piccola, aspetto arcigno con sopracciglia inarcate. Il volo veloce con coda lunga e ali corte che, insieme alle striature, le donano un aspetto simile ai falchi (da cui il nome inglese \"hawk owl\").\nDistribuzione e habitat.\nVive in tutti paesi boreali dell'America Settentrionale e dell'Europa e in Siberia, ma anche in parte di Mongolia, Cina e Corea. Si tratta di un uccello stazionario che esegue brevi migrazioni verso sud in cerca di cibo. \u00c8 di passo nel resto d'Europa, ad eccezione dell'estremo sud, e in Giappone. Non ci sono segnalazioni in natura in Italia.\nBiologia.\nUccello che vive in piccole colonie che possono toccare anche la decina di esemplari.\nAlimentazione.\n\u00c8 un rapace principalmente diurno che caccia piccoli roditori come arvicole, lemming e scoiattoli, e altri uccelli come i turdidi e i tetraonini. Alle volte diventa attivo anche di notte.\nRiproduzione.\nNidifica solo nelle stagioni in cui il cibo \u00e8 sufficiente. Depone nelle cavit\u00e0 di alberi, 3-13 uova (in media 6-7) che la femmina cova per 25-30 giorni. Il pulcino impiega dalle tre alle cinque settimane per mettere completamente le piume.\nSistematica.\n\"Surnia ulula\" ha tre sottospecie:"}
{"id": "735207", "revid": "287204", "url": "https://it.wikipedia.org/wiki?curid=735207", "title": "Tapeba", "text": " \nI Tapeba (o anche Tabeba) sono un gruppo etnico del Brasile che ha una popolazione stimata in circa 2.491 individui (1999). Parlano la lingua portoghese e sono principalmente di fede animista.\nVivono nello stato brasiliano del Cear\u00e1, nella citt\u00e0 di Caucaia, nei pressi del fiume Cear\u00e1. La vecchia lingua Tapeba \u00e8 considerata una lingua estinta."}
{"id": "735208", "revid": "46931", "url": "https://it.wikipedia.org/wiki?curid=735208", "title": "Tabeba", "text": ""}
{"id": "735211", "revid": "117352988", "url": "https://it.wikipedia.org/wiki?curid=735211", "title": "Paolo Rolli", "text": "Nascita e formazione.\nNacque a Roma dall'architetto borgognone Filippo Rolli e da un'Arnaldi di Todi. Suoi fratelli erano il musicista Giovanni Rolli e il letterato Domenico Rolli.\nFu allievo di Giovanni Vincenzo Gravina, come Pietro Metastasio e Carlo Innocenzo Frugoni; l'impronta del maestro \u00e8 sensibile nell'imitazione diretta soprattutto di Orazio e Catullo, ma anche di Tibullo e Properzio, negli esperimenti di metrica barbara, nelle traduzioni di Virgilio ed Anacreonte, e nelle numerose edizioni di classici che appronter\u00e0 durante il suo soggiorno inglese (Lucrezio, di cui il Rolli far\u00e0 stampare per la prima volta la versione, inedita in Italia, di Alessandro Marchetti, Senofonte Efesio, Giovanni Boccaccio, Ludovico Ariosto, Battista Guarini ecc.). Il Fabroni, nelle \"Vitae Italorum doctrina excellentium qui saeculi XVII e XVIII floruerunt\" (Pisa, 1783) sostiene che il Rolli e Domenico Ottavio Petrosellini \"quod emersissent e barbarie, quae superiori saeculo humaniores litteras offuscaverat, unice se Gravinae debere profitebantur\" (pp.\u00a015\u201316). Legge con profitto \"Della perfetta poesia\" di Ludovico Antonio Muratori nello studio dell'avvocato e poeta arcade Giovanni Battista Zappi, e imita uno dei primissimi arcadi come Alessandro Guidi nelle canzoni \"Musa, che il giovenil mio cuore accendi\" (1711) e \"Del genio di cantar le lode altrui\" (1716); ma soprattutto, come ha dimostrato Carlo Calcaterra, la sua vena aggraziata e festosa, particolarmente notevole nelle rime galanti e mondane, si rif\u00e0 alla poesia melica del tardo XVII secolo, in specie a quella di Francesco De Lemene. Come il suo rivale Pietro Metastasio il Rolli impiega ancora la morbida lingua poetica del Marino.\nIl periodo romano. In Arcadia.\nFu arcade col nome di \"Eulibio Discepolo\"; con lo scisma del 1711, segu\u00ecto allo scontro tra Giovanni Vincenzo Gravina e Giovanni Mario Crescimbeni, seguir\u00e0 il maestro, affiliandosi (1714) all'Accademia dei Quirini. Essa prospera all'ombra del primo dittatore perpetuo, il fiorentino cardinale Lorenzo Corsini, poi papa col nome di Clemente XII, che ospita gli accademici (impegnati in quello che chiamano l\"'agonale\", cio\u00e8 il luogo in cui convengono per recitare) d'inverno nel proprio palazzo cittadino, e d'estate nella propria villa.\nIl periodo londinese.\nTrasferitosi a Londra tra la fine del 1715 e l'inizio del 1716 vi risiede per ventinove anni scrivendo libretti per i principali musicisti attivi nella capitale, stampando insegnante d'italiano e di canto (tra l'altro \u00e8 precettore dei figli di Giorgio II e poeta ufficiale della Royal Academy of Music, che fu inaugurata con la rappresentazione del suo \"Numitore\", con musica di G. Porta.\nA Londra scrisse una dozzina di libretti per Nicola Porpora (tra cui \"Davide e Betsabea\", e un oratorio), Giovanni Bononcini (\"Astarto\"; \"Crispo\"; \"Griselda\"; \"Erminia\") e almeno cinque per la musica di Haendel (\"Floridante\", 1721; \"Scipione\", 1726; \"Alessandro\"; \"Riccardo I re d'Inghilterra\", 1727; \"Deidamia\", 1741, quest'ultimo il pi\u00f9 drammaticamente efficace; ad essi forse dev'essere aggiunto il \"Sosarme\"; oltre ai melodrammi, il genio di Halle inton\u00f2 almeno 3 cantate del Rolli). Si aggiungano anche una \"Penelope\" per Baldassarre Galuppi, un \"Partenio\" e una \"Rosalinda\" (da \"Come vi piace\" di William Shakespeare) per Francesco Maria Veracini, un \"Alfonso\" e un \"Alceste\" per Giovanni Battista Lampugnani. Comunque sia, nonostante il lavoro di librettista gli riuscisse odioso (ma era molto redditizio: nell'ultimo periodo percepiva 300 sterline per un libretto), avrebbe scritto altri libretti anche tornato in Italia, come quello di un \"Teti e Peleo\", del 1749, verosimilmente mai musicato e tra i suoi poeticamente pi\u00f9 felici. Nella quasi totalit\u00e0 dei casi si tratta di opere rimaneggiate da altri autori, in maniera assai pesante ma non tale da segnare un miglioramento rispetto ai modelli (Antonio Salvi, Nicol\u00f2 Minato, Matteo Noris, Gaetano Gigli, Francesco De Lemene, Apostolo Zeno, Pietro Metastasio), n\u00e9 in senso poetico n\u00e9, men che meno, in senso drammatico: l'azione \u00e8 fiacca e involuta, la ricerca di ritmi originali \u00e8 spesso infelice, le immagini sono generalmente poco aggraziate. Tutti limiti che Haendel non manc\u00f2 di rilevare piuttosto impietosamente.\nFu questa mancanza di stima da parte del compositore sassone, con ogni probabilit\u00e0, che rese impossibile al Rolli intrattenere buoni rapporti con lui. Nel periodico \u00abCraftsman\u00bb il 7 aprile 1733 comparve un articolo diretto e brutale contro Handel, la cui paternit\u00e0, nonostante sia a firma del Rolli, \u00e8 stata a lungo discussa; ma secondo alcuni \u00e8 certamente attribuibile a lui in s\u00e9guito al ritrovamento, presso la Biblioteca Comunale di Siena, di una versione italiana dello stesso articolo tra le carte rolliane (evidentemente la minuta dell'articolo poi tradotto e pubblicato in inglese in forma anonima).\nDurante il suo soggiorno londinese godette di una discreta fortuna: si narra infatti che le dame londinesi amassero portare scritti sul proprio ventaglio alcuni versi di questa canzonetta rielaborata dal Rolli su un'aria Metastasiana:\nIl ritorno in Italia.\nNel 1744, in un clima assai mutato, dopo numerose polemiche con vari letterati inglesi e in un'atmosfera sempre meno conciliante con tutto quanto proviene dall'Italia (in specie il melodramma, contro cui Addison sullo \"Spectator\" e John Arbuthnot conducono da anni pesanti campagne denigratorie), il Rolli torna in patria, stabilendosi definitivamente nella citt\u00e0 materna, Todi, dove, ricco e soddisfatto, attende alla correzione e alla stampa definitiva delle sue opere. Nel 1735 \u00e8 stato ascritto dalla nobilt\u00e0 tudertina alla prima classe del patriziato. Si spegne serenamente.\nOpere.\nPubblic\u00f2 un volume di \"Rime\" (Londra, 1717), molto fortunato, e due libri di \"\"Canzonette e cantate\" (Londra, 1727). La parte pi\u00f9 viva della sua opera \u00e8 contenuta negli \"Endecasillabi\" (una sezione delle \"Rime\") e nelle \"Canzonette\". Tra queste ebbe fortuna sterminata \"La neve \u00e8 alla montagna\", imitata in s\u00e9guito da Giovanni Battista Casti e da molti altri. La canzonetta ebbe tanta fortuna da sfuggire immediatamente di mano all'autore, per quanto celebre; tantoch\u00e9 Carlo Innocenzo Frugoni, incaricato di imitarla, seppe solo dopo averne fatto due plagi chi ne fosse l'autore (gi\u00e0 per altri versi famoso); scriveva infatti da Parma, il 23 dicembre 1728 al marchese Ubertino Landi a Piacenza: \"\u00c8 qui scappata fuori una canzonetta d'incerto autore, che comincia: \"La neve \u00e8 alla montagna\", ed ella non \u00e8 del tutto disavvenente. Ha certi tratti di bellezza pastorale, che puon piacere anche agl'intendenti. Qui le Dame la cantano e le han dato un'aria, che ben le siede. Io sulla misura di detta canzone due ne ho dovuto fare. Una \u00e8 quella che con questo corrier vi mando. L'altra con l'altro spedirovvela\".\nLa sua importanza nell'evoluzione del gusto arcadico verso il rococ\u00f2 \u00e8 evidente negli aggraziati \"Endecasillabi\".\nPubblic\u00f2 tutta la sua opera nei tre volumi dei suoi \"Poetici componimenti\" (1753).\nTradusse in italiano:\nPaolo Rolli tent\u00f2 inoltre di trasporre nella versificazione italiana l'endecasillabo falecio della metrica classica, unendo un quinario sdrucciolo ed uno piano in endecasillabo che suona come un quinario doppio. Questo tipo di endecasillabo infatti \u00e8 definito \"endecasillabo rolliano\".\nCarlo Calcaterra (1926) cos\u00ec ne rileva la pi\u00f9 specifica cifra stilistica: "}
{"id": "735212", "revid": "599013", "url": "https://it.wikipedia.org/wiki?curid=735212", "title": "Tapirap\u00e9", "text": "I Tapirap\u00e9 sono un gruppo etnico del Brasile con una popolazione stimata in 655 individui nel 2010 (Funasa). Vivono nello stato brasiliano del Mato Grosso, nei pressi dei fiumi Tapirap\u00e9 e Araguaia. Sono in larga parte coltivatori di fagioli, mais, cotone; praticano la caccia e la pesca.\nIl principale resoconto sui Tapirap\u00e9 \u00e8 stato scritto dagli antropologi Herbert Baldus e Charles Wagley (bibliografia), e da un gruppo appartenente alle Piccole Sorelle di Ges\u00f9, suore missionarie che cominciarono ad aiutare i Tapirap\u00e9 sin dal 1953. Gran parte di questo articolo \u00e8 basato sul testo di Wagley che visse con i Tapirap\u00e9 negli anni 1939-1940 e ritorn\u00f2 nelle loro zone molte volte in seguito. Questo libro traccia la storia di questa trib\u00f9 dal 1900 al 1970.\nLingua.\nParlano la lingua tapirap\u00e9 (codice ISO 639-3 taf) che appartiene alla famiglia linguistica tupi-guaran\u00ed.\nInsediamenti.\nVivono negli stati brasiliani del Mato Grosso e del Tocantins nella regione della catena montuosa di Urubu Branco. Originari dell'area intorno ai fiumi Tocantins e Xingu, dove vissero fino al XVII secolo, oggi sono stanziati in due territori indigeni ufficialmente riconosciuti: il territorio indigeno \"Tapirap\u00e9/Karaja\" (66.166 ettari, riconosciuto nel 1983) e il territorio indigeno dell'Urubu Branco (167.533 ettari, riconosciuto nel 1998).\nStoria.\nSecondo Wagley, i Tapirap\u00e9 discendono dalla trib\u00f9 dei Tupinamba che popol\u00f2 parte della costa brasiliana nel XVI secolo; la congettura \u00e8 basata sulla estrema somiglianza dei rispettivi linguaggi, appartenenti entrambi alla famiglia delle lingue tupi. Quando i \"conquistadores\" espansero il loro dominio, alcuni gruppi di Tupinamba si ritrassero verso l'interno, arrivando fino alle zone a sud dell'equatore sugli affluenti del Rio delle Amazzoni, dando origine al gruppo Tapirape. Dal 1900, vi erano 5 villaggi con una popolazione di circa 1500 individui, su un'area compresa tra il 50\u00ba e il 51\u00ba parallelo.\nSporadici contatti con i brasiliani civilizzati cominciarono nel 1910; vi furono scambi di oggetti in ferro, e merci varie. Dal 1939, alcune epidemie e qualche schermaglia con i gruppi vicini ridussero la popolazione ad appena 187 persone riunite in un solo villaggio chiamato Tapiitawa. Nel 1953 si contavano solo 51 Tapirap\u00e9. In quell'anno, le Piccole Sorelle cominciarono i primi contatti, seguiti dall'istituzione, da parte del governo brasiliano, di un Servizio di Protezione per gli Indios. La popolazione ricominci\u00f2 a crescere, e nel 1976 il numero di componenti sal\u00ec a 136 unit\u00e0.\nOrganizzazione sociale.\nOgni famiglia ha un proprio \"leader\", ma questi non sono organizzati in una sorta di consiglio del villaggio. Ci\u00f2 dimostra che non vi \u00e8 un vero e proprio leader nella comunit\u00e0. Le abitazioni sono collocate in forma ovale intorno al \"takana\", una sorta di \"club\" privato per soli uomini e sede delle sei \"Societ\u00e0 degli Uccelli\" (ognuna di esse porta il nome di una specie di uccello). Gli uomini sono soliti trascorrere parte della giornata nei takana. L'appartenenza a tali congreghe viene tramandata attraverso i legami parentali tra padre e figlio.\nDopo il matrimonio, gli uomini vanno a vivere con la famiglia della moglie. Ai bambini \u00e8 concesso di solito fare molte cose, come giocare intorno al villaggio o al di fuori di esso. Dopo aver superato la fase adolescenziale, possono inoltre frequentare anche il takana e con una sorta di rituale di iniziazione vengo iniziati al mondo degli adulti.\nI Tapirap\u00e9 esercitano un forte controllo delle nascite. Nessuna coppia pu\u00f2 avere pi\u00f9 di tre figli, e non pi\u00f9 di due dello stesso sesso. A questi risultati si arriva tramite infanticidi. Giustificano tale pratica per ragioni di tipo economico: a causa del loro livello di tecnologia e dei mezzi di sussistenza, sono convinti di non potere prendersi cura di pi\u00f9 di tre figli per ogni coppia.\nSistema economico.\nI Tapirap\u00e9 vivevano di orticoltura praticata con il sistema del \"taglia e brucia\" (agricoltura itinerante), di caccia e di pesca. Quando le zone boschive si ridussero, cominciarono a distribuire le piantagioni solo un paio di volte all'anno. Per quanto riguarda le abitazioni, ogni casa Tapirap\u00e9 ospita da 4 a 5 famiglie collegate tra di loro da rapporti parentali; ogni abitazione ha il suo giardino; tutti i prodotti della caccia e dell'agricoltura sono oggetti di scambio tra le varie famiglie.\nVi \u00e8 inoltre il concetto di propriet\u00e0 privata, soprattutto di oggetti quali ceste, collane di perle, amache e cos\u00ec via. Servizi come cure di sciamani, assistenza al parto e altro sono ricompensati con doni. Questi ultimi sono usati anche per riparare ad eventuali offese che possono incorrere nei rapporti di amicizia. Inoltre Wagley descrive un interessante rituale a scadenza annuale che prevede lo scambio di doni; questo cerimoniale \u00e8 diretto soprattutto ai pi\u00f9 bisognosi. Durante il rito, gli uomini sono soliti bere il kawi, una potente miscela di succhi che produce forte nausea. Chi sceglie di non bere \u00e8 costretto a fare doni a colui che ha invece scelto di bere.\nLa cura del corpo.\nI Tapirap\u00e9 non usano alcun vestito durante la vita quotidiana; solo gli uomini fanno uso di un piccolo cono per coprire il pene.\nLe donne si accovacciano e si siedono con le gambe unite. Sia gli uomini che le donne dipingono il corpo con disegni diversi a seconda dell'et\u00e0 e del sesso. In occasione di cerimonie speciali e di danze indossano anche gonnellini, cavigliere e bracciali.\nLe donne sono sottoposte a un'operazione di scarnificazione facciale molto dolorosa dopo il matrimonio e prima di avere bambini. Questa operazione \u00e8 praticata da uno sciamano, che incide disegni permanenti a forma di mezza luna sulle guance e sul mento usando un attrezzi tagliente.\nReligione.\nLa loro religione \u00e8 basata sullo sciamanesimo. Esistono spiriti di ogni genere, alcuni buoni e altri ostili, con cui lo sciamano pu\u00f2 comunicare. Gli spiriti vennero a vivere nel Takana secondo una base ciclica; ogni spirito \"appartiene\" ad una particolare \"Societ\u00e0 di Uccelli\"."}
{"id": "735214", "revid": "1798099", "url": "https://it.wikipedia.org/wiki?curid=735214", "title": "Sandwich", "text": "Il termine sandwich indica in italiano un piccolo panino imbottito preparato con un pane intero di impasto molto morbido aperto orizzontalmente e farcito in vario modo. Il pane intero pu\u00f2 essere sostituito da una doppia fetta di pane in cassetta, ma in questo caso \u00e8 pi\u00f9 usata la denominazione \"tramezzino\".\nDescrizione.\nConsiste in un panino farcito con molti tipi di ingredienti, come prosciutto, formaggio, salame, tonno, pomodoro, cipolle, insalata e altro.\nPu\u00f2 costituire uno spuntino o una merenda.\nEtimologia.\n, deve il suo nome all'uomo politico britannico del XVIII secolo Lord Sandwich (John Montagu, IV conte di Sandwich) il quale, secondo la tradizione, durante le partite a carte o le gare di golf, si faceva servire al tavolo da gioco o sul campo dei panini per poter mangiare pur continuando a giocare."}
{"id": "735216", "revid": "11684", "url": "https://it.wikipedia.org/wiki?curid=735216", "title": "P\u00e9tain", "text": ""}
{"id": "735217", "revid": "287204", "url": "https://it.wikipedia.org/wiki?curid=735217", "title": "Taurepang", "text": "I Taurepang sono un gruppo etnico del Brasile e del Venezuela che ha una popolazione stimata in circa 28.000 individui.\nLingua.\nParlano la lingua Taurepang, lingua che appartiene alla famiglia linguistica Karib. I Taurepang brasiliani si auto-identificano come Pemon, un etnonimo in uso principalmente in Venezuela per le popolazioni della famiglia linguistica Karib.\nInsediamenti.\nLa maggior parte dei Taurepang \u00e8 stanziata nella savana venezuelana (27.157 persone nel 2001). Il resto, poche altre centinaia, si trova nello Stato brasiliano di Roraima, ai confini col Venezuela, nei territori indigeni di S\u00e3o Marcos e Raposa Serra do Sol, nei quali convivono con i Macuxi e gli Ingarik\u00f3. In Venezuela il gruppo \u00e8 associato al macro-gruppo Pemon e occupa la Gran Sabana, a sud-est dello Stato di Bol\u00edvar, un territorio che attraversa la parte superiore del bacino del fiume Caroni e i fiumi Carrao, Uriman, Tirika, Icabaru, Karuai, Aponguao e gli affluenti del Surukun.\nStoria.\nNei documenti del XIX secolo, i Taurepang erano definiti \"Arekuna\" o \"Jarekuna\" ed abitavano una regione per la quale c'erano forti interessi perch\u00e9 collocata in una posizione strategica, in un'area tri-confine tra il Brasile, il Venezuela e la Guyana. Una zona che si estendeva dal fiume Amajari, nel bacino del Rio Branco, poi Impero del Brasile, al Monte Roraima. Dopo una serie di fallimenti, i colonizzatori portoghesi subirono le controffensive degli indios. Nel 1787 il governatore della Capitania de S\u00e3o Jos\u00e9 do Rio Negro introdusse i primi capi di bestiame in quelle praterie sconfinate molto adatte al pascolo. Alla fine del XIX secolo i capi di bestiame erano diventati pi\u00f9 di 20.000 portando la regione a diventare un'area di allevamento estensivo, con una serie di ranch e con grosse mandrie che pascolavano liberamente. Ci\u00f2 cre\u00f2 grossi problemi ai Taurepang, cos\u00ec come ai Macuxi e ai Wapixana, perch\u00e9 i proprietari terrieri cominciarono a sfruttarli come manodopera e come rematori di barche che attraversavano il fiume Branco."}
{"id": "735218", "revid": "486946", "url": "https://it.wikipedia.org/wiki?curid=735218", "title": "Taurepan", "text": ""}
{"id": "735219", "revid": "6923", "url": "https://it.wikipedia.org/wiki?curid=735219", "title": "Tembe", "text": "I Tembe sono un gruppo etnico indigeno del Brasile con una popolazione stimata in 1.502 individui nel 2010 (Funasa). Sono uno dei due gruppi facenti parte del macro-gruppo storico dei Tenetehara (insieme ai Guajajara).\nLingua.\nParlano il dialetto temb\u00e9 (codice ISO 639-3 tqb) della lingua tenetehara che appartiene alle lingue tupi-guaran\u00ed. Solo parte dei membri che vivono sul fiume Gurupi parla la lingua madre, mentre il resto utilizza il portoghese o la lingua kaapor. Si autoidentificano con il termine \"Tenetehara\", che significa \"popolo\", mentre il nome \"Temb\u00e9\" o \"Timb\u00e9\" \u00e8 stato assegnato loro dalla popolazione locale.\nInsediamenti.\nVivono principalmente nello stato brasiliano del Par\u00e1. Un altro piccolo gruppo \u00e8 stanziato nello stato del Maranh\u00e3o sulla riva destra del fiume Gurupi. Il gruppo dei villaggi Tembe \u00e8 diviso in tre blocchi:\nStoria.\nNel XX e XXI secolo, la maggior parte dei Tembe \u00e8 stata costretta a vivere nelle terre occupate dai \"posseiro\", coltivatori illegali, e sotto il giogo delle aziende operanti nel campo del legname e dei proprietari terrieri. Hanno tuttavia sempre tentato di rivendicare i propri diritti attraverso azioni di protesta presso gli organi ufficiali competenti."}
{"id": "735220", "revid": "46931", "url": "https://it.wikipedia.org/wiki?curid=735220", "title": "Timb\u00e9", "text": ""}
{"id": "735221", "revid": "46931", "url": "https://it.wikipedia.org/wiki?curid=735221", "title": "Temb\u00e9", "text": ""}
{"id": "735222", "revid": "599013", "url": "https://it.wikipedia.org/wiki?curid=735222", "title": "Tenetehara", "text": "I Tenetehara sono un gruppo etnico del Brasile con una popolazione stimata in pi\u00f9 di 20.000 individui nel 2010. (Funasa). A causa di vari spostamenti migratori, il gruppo si divise nel XIX secolo in quelli che oggi sono considerati due gruppi distinti: i Guajajara e i Temb\u00e9.\nGruppi e insediamenti.\nI gruppi facenti parte del macro-gruppo etnico storico dei Tenetehara sono i seguenti:\nLingua.\nParlano la lingua tenetehara che appartiene alle lingue tupi-guaran\u00ed. Tale lingua \u00e8 suddivisa nei dialetti dei due sottogruppi: la lingua guajaj\u00e1ra e la lingua temb\u00e9. \"Teneteh\u00e1ra\" significa \"siamo i veri esseri umani\".\nStoria.\nSono stati contattati per la prima volta nel XVII secolo. Nel XVIII secolo furono contattati anche dalle prime missioni dei gesuiti. In questo periodo la popolazione Tenetehara totale ammontava a circa 12.000 unit\u00e0. Nonostante le invasioni, che decretarono il crollo demografico della quasi totalit\u00e0 dei gruppi etnici indigeni del Brasile, i Tenetehara si adattarono relativamente bene anche perch\u00e9 le aree in cui erano stanziati non si trovavano all'interno di rotte commerciali dei portoghesi. Inoltre, fino all'inizio del XX secolo continuarono ad integrarsi nella societ\u00e0 civile svolgendo anche attivit\u00e0 lavorative (sebbene sottoposti a continui abusi ed estorsioni). Solo dopo la divisione interna, a causa dello spostamento di parte della popolazione verso il Par\u00e1, avvenuta a met\u00e0 del XIX secolo e che port\u00f2 a quelli che oggi sono considerati due gruppi etnici distinti (i Guajajara e i Temb\u00e9), si registrarono alcuni gravi scontri (nel 1861 alcuni Temb\u00e9 uccisero nove bianchi nella zona del fiume Gurupi, nel 1901 i Guajajara si resero protagonisti di una violenta rivolta contro i frati cappuccini a causa di un loro progetto di colonizzazione nell'attuale area di Cana Brava)."}
{"id": "735223", "revid": "11684", "url": "https://it.wikipedia.org/wiki?curid=735223", "title": "Guerra anglo-irachena", "text": ""}
{"id": "735224", "revid": "767487", "url": "https://it.wikipedia.org/wiki?curid=735224", "title": "Migmatite", "text": "La migmatite \u00e8 una roccia ibrida, in parte ignea e in parte metamorfica. Si forma a grande profondit\u00e0 nella crosta terrestre, quando la temperatura delle rocce metamorfiche qui esistenti \u00e8 cos\u00ec alta da innescare il processo di fusione parziale, detto anatessi. \nEtimologia.\nIl termine \u00e8 stato introdotto dal petrologo finlandese Sederholm nel 1907, per descrivere rocce del cratone scandinavo nella Finlandia meridionale. Deriva dal greco \u03bc\u03b9\u03b3\u03bc\u03b1 (migma), che significa mescolamento, per l'intima mescolanza di due litotipi di origine differente.\nComposizione e origine.\nLe migmatiti sono formate da aree di colore chiaro e composizione leucogranitica, dette neosoma o leucosoma, mescolate in modo eterogeneo ad aree di roccia metamorfica scura, di chimismo intermedio o leggermente basico, solitamente di facies anfibolitica o granulitica, dette paleosoma o melanosoma. Il neosoma non \u00e8 altro che il materiale fuso che si \u00e8 consolidato e cristallizzato nel posto stesso in cui si \u00e8 formato (migmatiti anatettiche o in situ) o si \u00e8 iniettato nelle fratture delle rocce metamorfiche provenendo da aree circostanti (migmatiti iniettate), in quest'ultimo caso solitamente da un plutone profondo con cui le rocce metamorfiche vengono a contatto. Nelle migmatiti anatettiche il paleosoma \u00e8 interpretato come prodotto \"\u201crestitico\u201d\", ovvero il residuo solido della fusione parziale che \u00e8 stato impoverito dei minerali sialici a pi\u00f9 bassa temperatura di fusione, arricchendosi cos\u00ec di quelli femici, pi\u00f9 altofondenti.\nNon tutti i petrologi concordano per\u00f2 su questa interpretazione: per alcuni le due differenti parti delle migmatiti, una acida e una basica, sono il prodotto della differenziazione per metasomatismo, senza fusione, di un'originaria roccia di composizione intermedia tra le due. Le due interpretazioni non sono incompatibili: \u00e8 possibile che in situazioni diverse possano agire l'uno o l'altro dei due processi. Bisogna per\u00f2 osservare che allo stato solido le migrazioni di ioni all'interno dei reticoli cristallini o nei fluidi circolanti lungo le interfacce dei cristalli, richieste dalla metasomatosi, avvengono con una velocit\u00e0 di diffusione lentissima e in ambiti spaziali molto ristretti, per cui si possono ipotizzare solo negli immediati dintorni di un magma molto ricco di elementi volatili a contatto con rocce permeabili ai fluidi magmatici. Appare inverosimile che questo fenomeno possa applicarsi alle migmatiti anatettiche, che spesso si estendono su aree vastissime.\nTessiture delle migmatiti.\nLe migmatiti presentano una grande variet\u00e0 di tessiture con le due parti, neosoma e paleosoma, che possono formare strati regolari piani o piegati o variamente contorti, vene che s'intersecano a vario angolo o masse di varia forma. I contatti tra le due parti possono essere netti o pi\u00f9 o meno sfumati, fino a rendere quasi irriconoscibile il confine tra esse.&lt;br&gt; Alcune di queste tessiture danno un nome particolare alle migmatiti:\nPoich\u00e9 le parti chiare e scure delle migmatiti hanno dimensioni da centimetriche a multimetriche, queste rocce si riconoscono pi\u00f9 facilmente su un affioramento roccioso che su un campione a mano.\nAmbiente di formazione delle migmatiti anatettiche.\nLa temperatura di inizio fusione di una roccia, detta \"solidus\", \u00e8 influenzata dalla pressione (e quindi dalla profondit\u00e0) e dalla composizione chimica della stessa. Essa va da un minimo di 650 \u00b0C per una roccia acida, cio\u00e8 ricca di silice (SiO2) e allumina (Al2O3), e satura d'acqua gassosa (che abbassa la temperatura di fusione) a un massimo di circa 1100 \u00b0C per una roccia anidra ultrabasica, ossia povera di silice e allumina e ricca di ferro e magnesio.&lt;br&gt; \nTemperature cos\u00ec alte non sono fisicamente possibili nella crosta, a meno che vi sia un consistente apporto di calore ad opera di masse magmatiche, per cui le migmatiti anatettiche normalmente si formano per fusione parziale di rocce da acide a intermedie in un ambiente fisico compreso tra la base della crosta e i circa 15 km di profondit\u00e0, con temperature variabili tra i 700 \u00b0C e i 950 \u00b0C circa.&lt;br&gt;\nLa formazione di migmatiti anatettiche a profondit\u00e0 minori \u00e8 possibile, bench\u00e9 piuttosto rara: infatti la temperatura del solidus delle metamorfiti acide aumenta velocemente al diminuire della pressione, rendendo impossibile la fusione parziale delle stesse nei primi chilometri della crosta. Le migmatiti pertanto si possono formare solamente al contatto con plutoni basici ad alta temperatura e di grosse dimensioni, in grado di liberare la quantit\u00e0 di calore necessaria ad innalzare considerevolmente la temperatura delle rocce circostanti."}
{"id": "735225", "revid": "599013", "url": "https://it.wikipedia.org/wiki?curid=735225", "title": "Terena", "text": "I Terena sono un gruppo etnico del Brasile che ha una popolazione stimata in 24.776 individui (2009).\nLingua.\nParlano la lingua Terena (codice ISO 639: TEA), lingua che appartiene alla famiglia linguistica Aruak.\nInsediamenti.\nVivono negli stati brasiliani di Mato Grosso do Sul, Mato Grosso e S\u00e3o Paulo. Questo gruppo si \u00e8 particolarmente adattato alla vita urbana della regione, tant'\u00e8 che sono anche conosciuti come \"aculturados\" e \"\u00edndios urbanos\". Molti, infatti, sono tagliatori di canna da zucchero e lavoratori stagionali nella produzione dello zucchero e nella distillazione di alcol.\nLe comunit\u00e0 Terena del Mato Grosso do Sul si trovano nelle municipalit\u00e0 di Miranda, Aquidauana, Anast\u00e1cio, Dois Irm\u00e3os do Buriti, Sidrol\u00e2ndia, Nioaque e Rochedo. Ci sono famiglie di Terenache vivono anche a Porto Murtinho (Territorio Indigeno dei Kadiweu), Dourados (Territorio Indigeno dei Guaran\u00ed) e nello Stato di S\u00e3o Paulo (Territorio Indigeno \"Ararib\u00e1\").\nStoria.\nI Terena sono considerati il gruppo esistente pi\u00f9 numeroso dello macrogruppo storico dei Guana, un gruppo di etnie che migrarono lungo il fiume Paraguay dopo l'avvento degli europei in cui, oltre ai Terena, erano inclusi gli Exoaladi (scomparsi), i Layana (si suppone si siano fusi con i Terena) e i Kinikinau. L'ondata migratoria si ferm\u00f2 solo dopo la seconda met\u00e0 del XVIII secolo quando i gruppi si stabilirono nei pressi del fiume Miranda. I tratti culturali dei Terena sono legati a quelli delle antiche popolazioni della regione del Chaco."}
{"id": "735226", "revid": "46931", "url": "https://it.wikipedia.org/wiki?curid=735226", "title": "Tereno", "text": ""}
{"id": "735227", "revid": "46931", "url": "https://it.wikipedia.org/wiki?curid=735227", "title": "Ter\u00eana", "text": ""}
{"id": "735228", "revid": "1543377", "url": "https://it.wikipedia.org/wiki?curid=735228", "title": "Tingui-Boto", "text": " \nI Tingui-Boto (o anche Tingui) sono un gruppo etnico del Brasile che ha una popolazione stimata in circa 1.030 individui. Parlano la lingua portoghese e sono principalmente di fede animista.\nVivono nello stato brasiliano dell'Alagoas, nel villaggio di Olho D'\u00c1gua do Meio, municipalit\u00e0 di Feira Grande.\nDenominazioni alternative: Tingui, Carapat\u00f3, Karapat\u00f3. La lingua Tingui-Boto \u00e8 considerata una lingua estinta. Negli anni ottanta, grazie alla Funda\u00e7\u00e3o Nacional do \u00cdndio, sono stati riservati a questo gruppo circa due ettari di terreno per permettere lo svolgimento di un rituale segreto detto Ouricuri, emblema distintivo della comunit\u00e0."}
{"id": "735229", "revid": "46931", "url": "https://it.wikipedia.org/wiki?curid=735229", "title": "Tingui-Bot\u00f3", "text": ""}
{"id": "735230", "revid": "46931", "url": "https://it.wikipedia.org/wiki?curid=735230", "title": "Tingui Bot\u00f3", "text": ""}
{"id": "735231", "revid": "287204", "url": "https://it.wikipedia.org/wiki?curid=735231", "title": "Tingui Boto", "text": ""}
{"id": "735232", "revid": "287204", "url": "https://it.wikipedia.org/wiki?curid=735232", "title": "Cr\u00f2niche epaf\u00e0niche", "text": "Cr\u00f2niche epaf\u00e0niche \u00e8 il primo romanzo di Francesco Guccini, pubblicato da Feltrinelli nel 1989. Il romanzo \u00e8 stato, tra l'altro, un best seller nell'anno di pubblicazione ed \u00e8 stato molto apprezzato dalla critica.\nStile.\nLo stile muove dalla lettura da parte dell'autore di romanzi di Gadda e Meneghello ed \u00e8 quindi un italiano \"parlato\" o meglio impregnato di termini dialettali e gergali di P\u00e0vana, piccola frazione di montagna di Sambuca Pistoiese, dove Guccini ha trascorso i primi cinque anni della sua vita. Guccini sostiene infatti di aver ricevuto una sorta di \"imprinting\" dal luogo che sente profondamente nel suo intimo.\nTrama.\nIl romanzo, pur non essendo una biografia dell'autore, diventa autobiografico per questa propensione di Guccini a volersi riappropriare delle proprie radici. Le storie narrate nei diversi capitoli del romanzo sono storie di montagna e montanari, di una cultura contadina che oramai da qualche decennio non esiste pi\u00f9. Il minimo comune denominatore delle \"croniche\" \u00e8 forse il luogo d'ambientazione ovvero l'appennino pavanese, il suo fiume Limentra e, ancor pi\u00f9 nello specifico, il mulino della famiglia Guccini testimone di tante vicende e vite. Nonostante il romanzo sia il ricordo di tempi ed epoche passate, Guccini non si abbandona alla banale malinconia, ma fa rivivere i personaggi raccontandone aneddoti e storie di vita quotidiana con toni a tratti commoventi e struggenti, a tratti ironici e molto divertenti."}
{"id": "735243", "revid": "110157", "url": "https://it.wikipedia.org/wiki?curid=735243", "title": "AIGLX", "text": "Accelerated Indirect GLX (\"AIGLX\") \u00e8 un progetto open source fondato dalla X.Org Foundation e dalla comunit\u00e0 Fedora Core al fine di fornire capacit\u00e0 di rendering con accelerazione indiretta GLX a X.org e driver Direct Rendering Infrastructure (DRI). Questo permette a client X remoti di sfruttare a pieno le possibilit\u00e0 di accelerazione hardware attraverso il protocollo GLX; per puro caso, questo sviluppo era necessario anche per compositing window manager che usano OpenGL (come Compiz o Beryl) al fine di sfruttare l'accelerazione hardware.\nIl modulo AIGLX \u00e8 stato inserito di default in X.Org versione 7.1 e successive.\nSpiegazione.\nUn window system pu\u00f2 fare comunicare un'applicazione OpenGL con una scheda grafica in due modi.\nIl primo modo \u00e8 di specificare il comando OpenGL in un modello di rete usando l'architettura client/server simile a quella usata dalle routine di X11 per disegnare. Questo \u00e8 il percorso \"indiretto\" perch\u00e9 i comandi sono spediti al server X, il quale si occupa a sua volta di mandarli alla scheda video.\nIl secondo modo, che sta alla base di Xgl, \u00e8 di aprire una finestra e poi permettere alla libreria OpenGL di spedire i comandi direttamente alla scheda video. Questo permette a Compiz e altri compositing window manager di essere costruiti sopra un tradizionale server con una piccola estensione GLX piuttosto di creare un server Xgl. Un altro vantaggio \u00e8 che DRI bypassa il server Xgl (se cos\u00ec non fosse, non potrebbe essere accelerato), mentre con AIGLX a tutto \u00e8 permesso di essere composito.\nSupporto hardware.\nAIGLX ha bisogno del supporto dei driver per funzionare. In particolare, dipende dall'estensione OpenGL texture_from_pixmap. Attualmente i driver proprietari della Nvidia e della ATI supportano tale estensione, come pure i driver liberi radeon per schede ATI, i driver liberi VIA e i driver liberi Intel.\nRelazione con Xgl.\nXgl \u00e8 un server grafico alternativo a X.org, mentre AiGlx \u00e8 parte del server grafico X.org.\nSebbene il progetto AIGLX abbia caratteristiche simili a Xgl non \u00e8 un suo concorrente. Il progetto, secondo il Wiki di Fedora Project, fu iniziato perch\u00e9 Xgl durante i suoi stadi finali era scritto \"dietro porte chiuse\" nel senso che i sorgenti non erano disponibili. Questo \u00e8 contro la filosofia dell'open source in quanto non permette la revisione e contributi di tutti, infatti Xgl \u00e8 criticato di avere troppe falle per essere usabile. \u00c8 stato tuttavia dichiarato che i progetti AIGLX e Xgl si scambiano codice e cooperano per assicurare la compatibilit\u00e0 e miglioramenti di entrambi i sistemi."}
{"id": "735247", "revid": "60344", "url": "https://it.wikipedia.org/wiki?curid=735247", "title": "Grave della ferratella", "text": ""}
{"id": "735248", "revid": "106908", "url": "https://it.wikipedia.org/wiki?curid=735248", "title": "Sestina", "text": "Sotto il nome generico di sestina si individuano due strutture metriche diversificate: la \"sestina lirica\" e la \"sestina narrativa\" detta anche \"sesta rima\".\nLa sestina narrativa o sesta rima.\nLa sestina narrativa o sesta rima \u00e8 una stanza composta da sei versi endecasillabi con schema: ABABCC. Come avverte Elwert \"non si chiamano sestina o sesta rima tutte le strofe di sei versi\", ma solo il tipo ABABCC. Pertanto, nell'eventualit\u00e0 in cui si dovessero riscontrare, per esempio, strofe con schema: ABABAB o ABCCDD si dovr\u00e0 semplicemente parlare di strofe di sei versi.\nQuesta stanza viene utilizzata dal giovane Leopardi per la traduzione in italiano della \"Batracomiomachia\" di Omero; eccone l\"'incipit\":\nLa sestina lirica.\nLa \"sestina lirica\" o \"canzone-sestina\" \u00e8 caratterizzata da stanze indivisibili e dalle seguenti regole:\nABCDEF, FAEBDC, CFDABE, ECBFAD, DEACFB, BDFECA.\nCome si vede, in ogni stanza la prima parola-rima corrisponde alla sesta della stanza precedente, la seconda corrisponde alla prima, la terza alla penultima, la quarta alla seconda, la quinta alla terzultima e l'ultima alla terza. Quindi, la regola generale sar\u00e0, in cifre, 6-1-5-2-4-3, serie numerica che corrisponde, come ha mostrato Paolo Canettieri, al modo in cui sono disposti i punti sui dadi.\nNella poesia italiana questo particolare tipo di canzone \u00e8 stata introdotta da Dante con \"Al poco giorno e al gran cerchio d'ombra\"\nche si rifece alla \"canso\" di Arnaut Daniel \"Lo ferm voler qu'el cor m'intra\".\nLa sestina lirica fu consacrata definitivamente come genere autonomo rispetto alla canzone da Francesco Petrarca, che nel suo Canzoniere ne inser\u00ec ben 9 (tra cui una \"doppia\", composta di 12 strofe) e si diffuse in seguito in tutta Europa. Fu usata da alcuni umanisti come Leon Battista Alberti e la vediamo apparire nei canzonieri del Cinquecento e Seicento e nelle raccolte dell'Arcadia.\nEssa viene usata dai poeti tedeschi romantici e da Giosu\u00e8 Carducci nell'Ottocento, e nel Novecento da Gabriele D'Annunzio, Giuseppe Ungaretti e Franco Fortini, dall'inglese Rudyard Kipling, dagli statunitensi Ezra Pound, Wystan Hugh Auden e John Ashbery e dal catalano Joan Brossa."}
{"id": "735250", "revid": "117495681", "url": "https://it.wikipedia.org/wiki?curid=735250", "title": "Nog (personaggio)", "text": "Nog \u00e8 un personaggio ricorrente della serie televisiva fantascientifica \"\". \u00c8 stato interpretato dall'attore Aron Eisenberg.\nFiglio di Rom e nipote di Quark, Nog \u00e8 un giovane Ferengi trasferitosi con la famiglia sulla stazione spaziale Deep Space Nine pochi anni dopo che la madre Pindora aveva abbandonato lui e il padre Rom.\nNonostante le divergenze culturali, Nog stringe subito un forte legame di amicizia con Jake Sisko, figlio del comandante Benjamin Sisko, iniziando ad entrare nell'ottica dei valori della Federazione dei Pianeti Uniti, completamente diversi da quelli dei Ferengi, basati sulle \"Regole dell'Acquisizione\", che impongono come metro di giudizio di ogni azione il profitto che se ne ricava.\nCompiuta la maggiore et\u00e0, Nog decide di arruolarsi nella Flotta Stellare e ottiene una lettera di presentazione dal comandante Sisko, guadagnandosi cos\u00ec l'entrata all'Accademia della Flotta. Gli anni dell'addestramento sono duri, ma il giovane Ferengi non si arrende e si diploma all'accademia sulla Terra, diventando Guardiamarina.\nSpesso di servizio sulla nave stellare USS Defiant, si distingue nella guerra del Dominio (tra la Federazione e il Dominio), dimostrando disciplina, freddezza e volont\u00e0, ma perdendo una gamba in battaglia a causa di un colpo di un disgregatore Jem'Hadar. Il dottor Bashir riesce a impiantargli un arto biomeccanico che sostituisce perfettamente quello perduto, ma il contraccolpo psicologico \u00e8 forte, e il Guardiamarina cade in una profonda depressione. Per superare il trauma della guerra gli \u00e8 di grande aiuto frequentare il club di Vic Fontaine simulato in una sala olografica.\nLe sue continue missioni nel Quadrante Gamma, condotte su navette di classe Runabout e sulla Defiant, gli fanno meritare la promozione a sottotenente, che \u00e8 per lui, il primo Ferengi della Flotta Stellare, motivo di grande orgoglio.\nIn una linea temporale alternativa, all'et\u00e0 di 50 anni Nog \u00e8 gi\u00e0 capitano e ha il comando della nave USS Proximity (\"Il visitatore\").\nAll'interno della quinta puntata della compare per pochi secondi un'astronave chiamata USS Nog, in memoria di Aron Eisenberg morto all'et\u00e0 di 50 anni nel 2019."}
{"id": "735253", "revid": "438678", "url": "https://it.wikipedia.org/wiki?curid=735253", "title": "Il diabolico dottor Satana", "text": "Il diabolico dottor Satana (\"Gritos en la noche\") \u00e8 un film del 1962 diretto da Jes\u00fas Franco.\nIl film \u00e8 il primo horror girato dal regista spagnolo, in un bianco e nero dai violenti contrasti, ed \u00e8 il pi\u00f9 famoso del suo primo periodo, ancora improntato ai modelli classici.\nTrama.\n1912. Il dr. Orlof rapisce e conduce nel suo castello una serie di giovani donne, artiste di cabaret, per sottoporle ad un intervento chirurgico mai tentato in precedenza: trapiantare la loro pelle liscia e delicata sul volto della figlia Melissa, sfigurato durante un incendio nel laboratorio del padre. Lo aiuta Morpho, un giovane assassino al quale Orlof ha salvato la vita, ridotto alla cecit\u00e0, muto e con il volto orribilmente segnato.\nDa molto tempo Melissa vive sdraiata, quasi immobile, sulla soglia tra la vita e la morte. La assiste Arne, una donna che Orlof ha sottratto alla pena capitale inducendo in lei una finta morte, e che ora \u00e8 costretta a vivere reclusa con lui e ad assistere impotente ai suoi esperimenti criminali.\nUna dopo l'altra le donne sono rapite e muoiono sotto i ferri del chirurgo, senza che il trapianto abbia mai successo. L'ispettore Tanner, incaricato delle indagini, su consiglio della fidanzata Wanda fa pubblicare gli identikit di due sospettati, secondo i resoconti dei testimoni: l'uno col volto di Morpho, l'altro con quello di Orlof.\nUn giorno, un vagabondo di nome Jeannot trova il collier di una delle vittime vicino al fiume che scorre presso il castello di Orlof e lo porta al commissariato. Nel frattempo Wanda, che ha gi\u00e0 casualmente incrociato Orlof, incuriosita dal mistero, decide di condurre un'indagine personale: si reca al cabaret dove lavoravano le donne scomparse e l\u00ec \u00e8 abbordata da Orlof, impressionato dalla sua bellezza, cos\u00ec simile a quella di Melissa. Prima di seguirlo al castello, Wanda riesce con il rossetto a scrivere un biglietto per Tanner e a farglielo consegnare da una donna. Ma l'ispettore, indaffarato e lontano dall'immaginare cosa stia accadendo, non lo apre.\nWanda trascorre la notte nel castello ricevendo la visita notturna di Morpho, anch'egli incantato dalla sua bellezza. Spaventata, la donna fugge attraverso il castello, scoprendo infine il segreto del dr. Orlof. Ma \u00e8 il suo turno. Ancora una volta Arne cerca di opporsi, ricordando al chirurgo i suoi fallimenti. Spazientito Orlof la uccide e ne nasconde il corpo dietro una tenda. Quando per\u00f2 Morpho scopre il corpo di Arne, l'unica persona che l'aveva trattato con dolcezza, si avventa contro il padrone e lo strangola. La morte del padre scioglie Melissa dal filo che la teneva legata alla vita, consentendole finalmente di chiudere gli occhi.\nNel frattempo Tanner si \u00e8 deciso ad aprire la busta e, con l'aiuto del vagabondo, si precipita al castello per salvare la fidanzata. Quando vi giunge, vede in alto, sugli spalti, una figura d'uomo che tiene fra le braccia una donna. \u00c8 Morpho, che tenta di fuggire con Wanda. Ma un colpo di rivoltella lo fredda: l'infelice lascia la sua ultima preda e precipita dagli spalti. Wanda \u00e8 salva e riprende la strada di casa in allegra compagnia, insieme al fidanzato e a Jeannot il vagabondo.\nProduzione.\nIl film, prodotto in Spagna con la partecipazione occulta del produttore francese Marius Lesoeur (Eurocin\u00e9), fu distribuito anche in Italia, in versione tagliata, con il titolo Il diabolico dottor Satana e per la regia di un fantomatico Walter Alexander.\nLa versione francese, intitolata L'horrible dr. Orlof, presenta numerosi tagli rispetto al film originale e un unico inserto nel quale si vede il seno nudo di una donna operata dal dottor Orlof (in realt\u00e0 la controfigura di Diana Lorys), aggiunto allo scopo di soddisfare le esigenze del mercato francese.\nQuesta stessa versione, doppiata in inglese, fu distribuita nel mercato anglosassone con il titolo The Awful Dr. Orlof.\nRegia.\nPer la prima volta con \"Gritos en la noche\" Jess Franco si cimenta nel cinema horror, genere al quale parte della sua fama \u00e8 ancora oggi legata. Il personaggio protagonista, il Dottor Orlof (scritto anche Orloff), ispirato al film di Georges Franju \"Occhi senza volto\" (1959), verr\u00e0 ripreso dal regista spagnolo in numerosi altri film.\nNella figura di questo chirurgo pazzo che seduce e attira nel suo castello alcune giovani donne nel tentativo di trapiantare la loro pelle sul volto sfigurato della figlia Melissa, sono racchiusi due temi cari a Franco: l'incertezza del confine tra scienza, esoterismo e sadismo e il rapporto morboso tra padre e figlia.\nIl dramma si svolge sullo sfondo gotico del castello in cui il dottor Orlof vive con una donna che ha fatto fuggire dal carcere e che tiene reclusa, e una creatura mostruosa e cieca, Morpho, modificata dalle sue mani di chirurgo e soggetta al suo controllo, come una sorta di mostro di Frankenstein.\n\"Gritos en la noche\" non \u00e8 tuttavia un film angoscioso, come altre pellicole appartenenti al genere horror, poich\u00e9 Franco sceglie di giocare sul contrasto tra l'universo sinistro, segreto e chiuso di Orlof e una rappresentazione della vita cittadina in chiave di commedia. Le stesse indagini portano alla ribalta una galleria caratteristica e stravagante, quando non farsesca, di testimoni, per essere infine risolte non certo grazie all'inetto ispettore Tanner, bens\u00ec ad un vagabondo sempre mezzo ubriaco e alla fidanzata dell'ispettore, che pur di scoprire la verit\u00e0 giunge a rischiare la vita lasciandosi attirare nel castello di Orlof.\nCome sempre nel cinema di Franco, \u00e8 dunque la donna a possedere la chiave della verit\u00e0, e l'impiego della stessa attrice nella parte della figlia del chirurgo e in quella della fidanzata dell'ispettore aggiunge un tocco surrealista alla vicenda, suggerendone al tempo stesso un'interpretazione in chiave psicanalitica.\nRemake.\nSe il nome del dottor Orlof torna in innumerevoli film di Franco, i veri e propri \"remake\" del film del 1961 sono solo due: \"El siniestro Dr. Orloff\" (1982) e \"Les Pr\u00e9dateurs de la Nuit\" (1988).\nLa sceneggiatura di \"Gritos en la noche\" sar\u00e0 tuttavia adattata da Franco per due film solo apparentemente di argomento diverso: \"Der Mann der sich Mabuse nannte\" (1971), sulla figura del dottor Mabuse creata da Fritz Lang e \"Erotico profondo\", sul personaggio di Jack lo squartatore.\nInoltre, molte scene del primo film furono riutilizzate come flashback in \"Nevrose\", la versione francese di \"El hundimiento de la casa Usher\" (1983).\nEdizioni in DVD.\nIl film \u00e8 stato pubblicato in DVD negli Stati Uniti (Image Entertainment), in Francia, Gran Bretagna (Arrow Film) e Italia (Ermitage). Tutte queste edizioni sono tagliate, in quanto nessuna si basa sulla versione originale spagnola, pubblicata in VHS dalla Divisa Ediciones.\nIl DVD italiano, in widescreen, si basa su un copia notevolmente rovinata della versione italiana (77') e presenta solo la traccia italiana, nella quale il protagonista \u00e8 soprannominato dottor Satana. Tra gli extra \u00e8 inclusa buona parte della voce Jes\u00fas Franco tratta da it.Wikipedia."}
{"id": "735259", "revid": "17654", "url": "https://it.wikipedia.org/wiki?curid=735259", "title": "Gritos en la noche", "text": ""}
{"id": "735267", "revid": "17654", "url": "https://it.wikipedia.org/wiki?curid=735267", "title": "L'horrible dr. Orlof", "text": ""}
{"id": "735268", "revid": "17654", "url": "https://it.wikipedia.org/wiki?curid=735268", "title": "The Awful Dr. Orlof", "text": ""}
{"id": "735279", "revid": "3732", "url": "https://it.wikipedia.org/wiki?curid=735279", "title": "Flavio Roberto Carraro", "text": "Biografia.\nNasce a Sandon di Foss\u00f2, nella citt\u00e0 metropolitana di Venezia e nella diocesi di Padova, il 3 febbraio 1932.\nMinistero sacerdotale.\nEntrato nel Noviziato dell\u2019Ordine della Provincia Cappuccina di Venezia nel 1948 ed emette la professione perpetua nel 1953, viene ordinato sacerdote il 16 marzo 1957. Consegue la licenza in Teologia spirituale e quella in Studi Biblici presso il Pontificio Istituto Biblico di Roma.\nDal 1982 al 1994 \u00e8 ministro generale dei Cappuccini.\nMinistero episcopale.\n\u00c8 nominato vescovo della diocesi di Arezzo-Cortona-Sansepolcro l'8 giugno 1996.\nRiceve l'ordinazione episcopale il 7 agosto 1996 dal cardinale Silvano Piovanelli (coconsacranti: arcivescovo Francesco Gioia, vescovo Giovanni D'Ascenzi).\nIl 25 luglio 1998 viene trasferito a Verona dove regge la diocesi fino all'8 maggio 2007, quando papa Benedetto XVI accetta le dimissioni presentate al compimento dei 75 anni. Decide dunque di ritirarsi nel convento dei frati cappuccini presso il santuario di Santa Maria dell'Olmo di Thiene (VI). In seguito si \u00e8 trasferito nell'infermeria del suo ordine a Conegliano.\nIl vescovo Carraro si \u00e8 trovato al centro di eventi significativi ma anche discussi e in qualche caso, da parte di taluni organi di stampa, oggetto di dura polemica: il 17 settembre 2000 nella Rettoria di Santa Toscana in Verona venne celebrata dal vescovo Carraro la messa secondo l'antico rito: era la prima volta nelle Venezie che un vescovo celebrava secondo il messale del 1962 dopo la riforma liturgica, e anche nel resto d'Italia il fatto era accaduto assai di rado; tale iniziativa veniva a inserirsi come momento di avvicinamento e dialogo con i fedeli che si richiamano alla messa in lingua latina, e quelli che invece ritengono doveroso seguire esclusivamente il rito post-conciliare. Un altro evento particolare legato alla figura di Carraro fu la celebrazione solenne, nella Cattedrale di Verona, dell'Epifania dei Popoli, di concerto con il Centro Missionario Diocesano. Si tratta di una celebrazione della Messa con caratteristiche multietniche, che accoglie cio\u00e8 anche musiche ed espressioni tradizionali di altri popoli, in primo luogo quelli africani.\nAttualmente \u00e8 presidente emerito del comitato di canonizzazione del beato Marco d'Aviano, con sede a Pordenone.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "735288", "revid": "2519", "url": "https://it.wikipedia.org/wiki?curid=735288", "title": "Provincia di Camiguin", "text": "Camiguin \u00e8 una provincia delle Filippine nella regione del Mindanao Settentrionale. Si tratta della seconda pi\u00f9 piccola provincia delle Filippine sia per estensione che per popolazione ed \u00e8 formata dalla sola isola omonima, situata nel Mare di Bohol, detto anche Mare di Mindanao. \nIl capoluogo provinciale \u00e8 Mambajao.\nGeografia antropica.\nSuddivisioni amministrative.\nLa provincia di Camiguin \u00e8 divisa in 5 municipalit\u00e0."}
{"id": "735293", "revid": "281901", "url": "https://it.wikipedia.org/wiki?curid=735293", "title": "Bacino dell'Amazzonia", "text": "Il bacino dell'Amazzonia (o bacino amazzonico) \u00e8 il bacino idrografico del Rio delle Amazzoni e dei suoi affluenti: comprende un'area di quasi 7 milioni di km\u00b2, che si estende dal Brasile (in cui si trova la parte centrale del bacino) a Venezuela, Colombia, Per\u00f9, Ecuador, Bolivia, Guyana e Suriname.\nCaratteristiche.\nIl bacino copre un'area di 4 milioni di km\u00b2 di pianura: in alcune parti del Per\u00f9, infatti, il Rio delle Amazzoni scorre a soli 106 metri sopra il livello del mare. Si pu\u00f2 quindi calcolare che questo enorme corso d'acqua scende di soli tre centimetri e mezzo ogni chilometro.\nIl solo Rio delle Amazzoni (escludendo quindi la foce) percorre in linea aerea circa 2.993 chilometri, mentre il percorso effettivo, calcolando anche il primo tratto di fiume che ha un altro nome, ammonta a 6.280 chilometri. Resta comunque sempre il secondo fiume pi\u00f9 lungo al mondo: il record lo detiene il Nilo, con i suoi 6.671 chilometri di lunghezza, ma con un bacino fluviale di soli 2.867.000 chilometri quadrati di ampiezza.\nAmbiente.\nL'habitat principale del bacino \u00e8 in prevalenza costituito da foresta tropicale: la foresta amazzonica. \u00c8 un ambiente ricco di diversi tipi di esseri viventi: il 20% delle specie vegetali. Si ritiene che le specie di invertebrati del bacino delle Amazzoni siano note solo in minima parte. Ogni singolo albero del bacino ospita non raramente oltre 400 specie animali. Nelle acque del Rio delle Amazzoni e dei suoi affluenti vivono oltre 2000 specie di pesci. Nel bacino si trovano moltissime specie animali \nIl problema ecologico.\nL'importanza dell'ambiente del bacino delle Amazzoni per l'ecologia terrestre \u00e8 enorme. Per questo motivo, da tempo numerose istituzioni internazionali stanno lottando affinch\u00e9 esso venga preservato; tuttavia, l'uomo sta continuando a distruggerlo in modo sistematico (si stima che ogni giorno venga disboscata un'area dell'ampiezza di un campo da calcio).\nIl disboscamento progressivo della Foresta Amazzonica pu\u00f2 avere effetti non solo sulla biodiversit\u00e0 del pianeta, ma anche sul suo clima. La foresta, infatti, rappresenta la principale riserva di fotosintesi della Terra. Il vapore acqueo generato dalla vegetazione amazzonica \u00e8 un fattore importante per la ridistribuzione del calore solare.\nA questo si sommano i danni per le popolazioni locali, dovuto al rapido impoverimento dell'humus del territorio disboscato a fini agricoli."}
{"id": "735294", "revid": "640277", "url": "https://it.wikipedia.org/wiki?curid=735294", "title": "La Compagnia dell'Anello (romanzo)", "text": "La Compagnia dell'Anello (in originale The Fellowship of the Ring) \u00e8 il primo volume della trilogia de \"Il Signore degli Anelli\", saga di J. R. R. Tolkien.\nLa vicenda ha inizio alcuni anni dopo la conclusione de \"Lo Hobbit\", storia che narra le gesta di Bilbo Baggins, e, almeno all'inizio, si pone come suo proseguimento nei temi e nello stile (salvo poi distaccarsene su un piano pi\u00f9 alto). Il nome deriva dalla omonima compagnia formata dai Nove Viandanti, protagonisti del romanzo.\nLa struttura del romanzo.\nIn questa poesia \u00e8 brevemente contenuto un riassunto di quanto narrato nell'ultimo racconto de \"Il Silmarillion\", dove si narra di come Sauron abbia forgiato una serie di Anelli del Potere da donare alle razze di Elfi, Nani e Uomini per poterli poi controllare tramite l'Unico Anello. Durante la battaglia finale, Isildur, re degli uomini, taglia il dito di Sauron, impossessandosi dell'Anello. Il suo potere, per\u00f2, ne corrompe l'animo e lo porta alla rovina insieme a tutto il suo popolo: con la morte di Isildur, l'Anello andr\u00e0 perduto e solo anni dopo verr\u00e0 finalmente ritrovato.\nPrologo.\nIl prologo precede le trilogia del \"Signore degli Anelli\" e non \u00e8 parte di nessuno dei tre romanzi. Esso contiene informazioni storico-enciclopediche sugli Hobbit e la Contea in generale; \u00e8 suddiviso in quattro paragrafi e una nota:\nNota sulla documentazione della Contea (\"Note on the Shire records\")\nLibro primo.\nCapitolo I.\nUna festa a lungo attesa (\"A Long-expected Party\")\nContiene la presentazione di Bilbo Baggins, protagonista della prima avventura della Storia dell'anello, narrata nel romanzo Lo Hobbit. Egli ha ormai raggiunto l'et\u00e0 di 111 anni e sta preparando una memorabile festa di compleanno a cui saranno invitati tutti gli abitanti di Hobbiville (Hobbiton) e di altre parti della Contea. Da 12 anni Bilbo ospita presso di s\u00e9, nominandolo suo erede, il giovane nipote Frodo, rimasto orfano da ragazzo. Un mese prima del giorno di compleanno iniziano i preparativi della festa, a cui partecipano attivamente sia i nani che lo stregone Gandalf, ispiratore e mentore delle avventure di Bilbo e grande conoscitore di tutti i segreti del fuoco.\nLa segreta intenzione di Bilbo \u00e8 quella di riprendere i viaggi avventurosi della sua giovinezza, lasciando per sempre la Contea e affidando al giovane Frodo i suoi averi. Ma decide di farlo a modo suo, inventandosi un clamoroso \"coup de theatre\": subito dopo la sontuosa cena finale della festa, di fronte a 144 invitati, Bilbo sparisce, svanendo in un lampo agli occhi di tutti. In realt\u00e0 egli non ha fatto altro che infilare al dito l'anello magico che, nella sua antica avventura, aveva involontariamente sottratto a una creatura pericolosa e malvagia: Gollum.\nScivolato in casa, invisibile agli occhi di tutti, Bilbo si prepara alla partenza, prendendo commiato da Gandalf, non dopo tuttavia un increscioso alterco; egli infatti non ha nessuna intenzione di separarsi dal misterioso anello, come invece vorrebbe lo stregone - che ne intuisce la natura - e questi deve ricorrere a tutta la sua autorit\u00e0 e collera per convincerlo a lasciare il monile a Frodo, col resto dell'eredit\u00e0.\nOra Frodo \u00e8 il nuovo padrone di casa, e Gandalf, prima di ripartire adducendo misteriose ragioni, lo ammonisce ansiosamente di non usare per nessuna ragione l'anello magico. Per 17 anni lo stregone non far\u00e0 pi\u00f9 ritorno nella Contea.\nCapitolo II.\nL'ombra del passato (\"The Shadow of the Past\")\nLa ricomparsa di Gandalf alla porta di Casa Baggins, una sera di estate,\n\u00e8 foriera di angosciose novit\u00e0. Infatti lo stregone, dopo anni di faticose ricerche, \u00e8 riuscito a ricostruire la vera storia dell'anello magico passato nelle mani di Frodo. Come egli stesso racconta al suo esterrefatto ospite, esso \u00e8 l'Unico Anello di Sauron, l'Oscuro Signore, il nemico di tutti gli abitanti della Terra di Mezzo (Middle-Earth); anello che Sauron in persona forgi\u00f2 per s\u00e9 stesso nella voragine (Cracks of Doom) della montagna infuocata, l'Orodruin, e col quale egli acquis\u00ec il potere assoluto su ogni altro popolo. Migliaia di anni erano passati da quando, in una grande battaglia, il re degli uomini di Gondor, Isildur, era riuscito a tagliare il dito di Sauron e a privarlo dell'anello, riducendo il malvagio avversario a una miserabile ombra. Ma Isildur era stato ucciso; l'anello perduto era poi stato ritrovato da Gollum, e l'ombra di Sauron aveva ripreso a crescere e a tramare, bramando sopra ogni cosa di ritornare in possesso dell'anello e con esso dell'assoluto potere sulla Terra di Mezzo.\nL'anello, dotato di una propria volont\u00e0, aveva, dopo lunghi anni, abbandonato Gollum e, per un oscuro e insondabile destino, era finito proprio nelle mani di Bilbo. Gollum, nella disperata ricerca della vendetta e del suo \"Tesoro\", era invece stato catturato dai servi di Sauron che lo avevano condotto nella terra di Mordor, il regno dell'Oscuro Signore. Ed era stato cos\u00ec che Sauron era venuto a conoscenza dell'esistenza di Bilbo e del suo ruolo nella storia dell'Anello; con la conseguenza che ora la pi\u00f9 potente e malvagia delle creature del male era instancabilmente protesa alla caccia degli hobbit indifesi e ignari del reale pericolo incombente su di loro.\nL'unica cosa che Gandalf pu\u00f2 consigliare al povero Frodo \u00e8 di lasciare furtivamente la Contea, portando con s\u00e9 Samvise Gamgee, il fedele giardiniere, e nessun altro, e, sotto falso nome, prendere la strada che conduce al lontano reame di Elrond il Mezzo-Elfo, signore di Gran Burrone (Rivendell).\nCapitolo III.\nIn tre si \u00e8 in compagnia (\"Three Is Company\")\nIn questo capitolo, si narra della partenza di Frodo da Hobbiville, in compagnia di Sam e Peregrino Tuc, detto Pipino (Pippin Took), grande amico del giovane Baggins. Il piano combinato da Frodo e Gandalf \u00e8 quello di vendere casa Baggins (Bag End) fingendo di voler tornare a vivere nella lontana Terra di Buck (Bucklebury). All'inizio della primavera, dunque, Gandalf riparte, sempre pi\u00f9 misterioso e oscuro nelle sue tormentate allusioni, raccomandando a Frodo di mantenere il pi\u00f9 assoluto silenzio sulle sue reali intenzioni. E Frodo compie tutti i preparativi necessari all'esecuzione del piano. Giunto l'autunno Gandalf, contrariamente a quanto promesso, non torna. Preoccupato, Frodo \u00e8 costretto a fare tutto da solo. Ha inizio cos\u00ec l'attraversata della Contea, un viaggio dolce e malinconico in compagnia di Sam e Pipino. Ma il cammino \u00e8 tormentato dalla comparsa minacciosa e oscura di alcuni misteriosi cavalieri neri (Black Riders) che sembrano intenzionati a cercare proprio gli Hobbit fuggitivi.\nCapitolo IV.\nUna scorciatoia che porta ai funghi (\"A Short Cut to Mushrooms\")\nLa minaccia dei cavalieri neri trasforma il viaggio dei tre hobbit in una fuga angosciosa tra campi e boschi. I tre si fermano momentaneamente presso una comitiva di elfi guidati da un certo Gildor; essi sono diretti ai Porti Grigi (Grey Havens) dai quali potranno lasciare la Terra di Mezzo e andare verso ovest alla volta delle Terre immortali (Undying Lands). Il viaggio poi riprende fino a quando i tre hobbit giungono in vista del traghetto che, attraverso il fiume Brandivino (Brandywine), conduce alla Terra di Buck. Ma prima di raggiungere il fiume, essi sono costretti ad attraversare la propriet\u00e0 di un facoltoso hobbit di campagna, il signor Maggot (Farmer Maggot), che li ospita con generoso calore. E dal signor Maggot apprendono che un cavaliere nero li ha preceduti, chiedendo di loro. Senza pretendere spiegazioni ma intuendo che un pericolo li minaccia, Maggot si offre di condurli, venuta la sera, al traghetto col suo calesse; l\u00ec giunti, vedono venir loro incontro nella nebbia l'amico Meriadoc Brandybuck, detto Merry, che nel frattempo ha curato il trasloco dei beni di Frodo nella nuova casa e li sta aspettando ansiosamente.\nCapitolo V.\nUna congiura smascherata (\"A Conspiracy Unmasked\")\nFrodo, Sam e Pipino giungono cos\u00ec nella nuova casa affittata a Crifosso (Crickhollow) per mascherare il piano di fuga verso Gran Burrone. Li attendono Merry e l'amico Fredegario Bolgeri detto Grassotto (Fatty). Dopo la cena ristoratrice, gli amici costringono Frodo a rivelare i suoi piani, mentre essi stessi confessano di essere da lungo tempo a conoscenza di quasi tutti i particolari del suo pericoloso segreto. Merry racconta infatti di aver visto, un giorno, Bilbo \"sparire\" e di aver cos\u00ec indagato su quel misterioso evento fino alla scoperta del segreto dell'anello.\nOra Frodo non pu\u00f2 pi\u00f9 nascondere le proprie intenzioni, e, con sua grande felicit\u00e0, si vede costretto ad accettare l'offerta d'aiuto che gli viene dai suoi generosi amici. Partiranno in quattro, nel pi\u00f9 grande segreto, sempre nella speranza di essere prima o poi raggiunti da Gandalf; Grassotto rimmarr\u00e0 invece nella casa di Frodo per avvisare Gandalf nell'eventualit\u00e0 che lo stregone torni da quelle parti.\nCapitolo VI.\nLa vecchia foresta (\"The Old Forest\")\nPer sfuggire all'inseguimento dei Cavalieri Neri, i quattro hobbit si vedono costretti ad attraversare, nella prima parte del loro viaggio, la vecchia foresta che si estende oltre i confini della Contea. Essa costituisce da sempre, per gli abitanti della Contea, un luogo tenebroso e pieno di oscuri e spaventosi misteri nel quale quasi nessuno mette mai piede.\nEd effettivamente, appena entrati, gli Hobbit vengono avvolti in una minacciosa atmosfera di odio e insofferenza da parte degli alberi, i quali cominciano inspiegabilmente a stringersi intorno a loro costringendoli a percorrere un cammino diverso da quello che essi vorrebbero. Ed \u00e8 cos\u00ec che, loro malgrado, gli spaventati viaggiatori giungono proprio nel cuore del bosco, l\u00ec dove scorre il fiume Sinuosalice (Withywindle). E nella stretta valle densa di effluvi vegetali, essi sono avvolti da un ancestrale incantesimo: come cullati da un canto malvagio, si addormentano ai piedi di un gigantesco salice centenario, che intrappola tra le sue radici Merry e Pipino, mentre Frodo e Sam sfuggono miracolosamente alla trappola. Ma mentre sembra non esservi pi\u00f9 speranza per i giovani hobbit ormai inghiottiti nella terra, ecco che arriva, invocato dalle grida d'aiuto di Frodo, un personaggio inatteso: \u00e8 Tom Bombadil, il Messere, signore del bosco e di tutte le creature che vivono in esso e tutt'attorno. Con piglio severo, egli ordina al vecchio salice di liberare i prigionieri. Di nuovo in salvo, i quattro amici trovano poco dopo confortevole rifugio nella casa di Tom.\nCapitolo VII.\nNella casa di Tom Bombadil (\"In the House of Tom Bombadil\")\nTom Bombadil \u00e8 forse la pi\u00f9 antica tra le creature viventi nella Terra di mezzo. Egli abita ai margini della vecchia foresta, di cui \u00e8 custode e signore, dal risveglio degli elfi e da prima della nascita degli uomini. Sua sposa \u00e8 Baccador (lady Goldberry), figlia del fiume Sinuosalice. Nella casa di questo misterioso personaggio, Frodo e i suoi compagni trovano dolce e profondo conforto sia per lo spirito che per il corpo. Ed \u00e8 chiacchierando con Tom che Frodo scopre come egli sia immune a ogni sorta di potere, l'unico essere su cui l'anello non abbia nessuna influenza. Rifocillati e guidati dalle sagge parole del vecchio, gli Hobbit dunque ripartono, diretti verso la via che scorre oltre i misteriosi Tumulilande (Barrow-Downs).\nCapitolo VIII.\nNebbia sui Tumulilande (\"Fog on the Barrow-downs\")\nMalgrado le raccomandazioni di Tom Bombadil, gli Hobbit si attardano, nel pomeriggio del primo giorno di viaggio, sui colli solitari e selvaggi che custodiscono i tumuli degli antichi Signori sconfitti dal re di Angmar (il cui spettro ancora vivente \u00e8 il capo dei Cavalieri Neri che stanno dando la caccia a Frodo). Ed \u00e8 l\u00ec che la nebbia li sorprende, intrappolandoli. Nel tentativo di riprendere la strada, Frodo e i suoi compagni si addentrano ancora di pi\u00f9 nel cuore oscuro di quel monumentale ossario, cadendo rapidamente vittime dell'incantesimo dello spettro che custodisce i tesori sepolti dei reami caduti. Risvegliandosi dallo svenimento, Frodo si accorge di essere sepolto vivo, coi suoi amici, in una tomba piena di ori e gioielli, mentre alle loro spalle lo spettro sta accingendosi ad ucciderli con una spada gi\u00e0 sguainata. Con il coraggio della disperazione, l'Hobbit anticipa le intenzioni della spettrale creatura, amputandole la mano. Quindi invoca, gridando, l'aiuto di Tom Bombadil, secondo le istruzioni che il vecchio amico aveva dato loro in caso di pericolo. Ed \u00e8 cos\u00ec che i quattro vengono salvati per la seconda volta da Tom. Liberati dall'orribile prigione, e questa volta guidati dal loro stesso salvatore, essi possono finalmente raggiungere la Via che unisce la Contea al Colle di Brea (Bree), e al villaggio di Brea nella cui locanda troveranno rifugio per la notte.\nCapitolo IX.\nAll'insegna del Puledro impennato (\"At the Sign of the Prancing Pony\")\nBrea \u00e8 una localit\u00e0 intermedia tra la Contea e le Terre Selvagge, all'incrocio di due strade che uniscono l'Est e l'Ovest, il Nord e il Sud della terra di Mezzo. Essa \u00e8 abitata da uomini e hobbit, in una pacifica convivenza arricchita dalla frequentazione di viaggiatori di tutte le razze della Terra di Mezzo, che hanno nella locanda del \"Puledro impennato\" di Omorzo Cactaceo (Barliman Butterbur) il loro comune punto di riferimento.\nFrodo, Sam, Pipino e Merry giungono alla locanda sul far della notte, trovandovi una calorosa e confortevole accoglienza. L'oste, Omorzo, un uomo indaffarato e distratto, li invita dopo cena nel salone comune, dove immediatamente i quattro diventano il centro dell'attenzione di tutti. Frodo, che viaggia col nome di Signor Sottocolle (Mr. Underhill), cerca di non dare corda alla curiosit\u00e0 degli avventori, gente strana e rumorosa; ma Pipino \u00e8 meno cauto e ben presto si lascia prendere la mano cominciando a chiacchierare un po' troppo degli affari di Bilbo. Terrorizzato, Frodo cerca di attrarre l'attenzione su di s\u00e9, per togliere la parola a Pipino, e cos\u00ec facendo si mette a cantare e a ballare su un tavolo, tra l'allegria generale. Ma per un misterioso destino egli scivola e l'anello gli si infila al dito, poich\u00e9 nella sua esibizione aveva sempre tenuto la mano in tasca giocherellando con esso. Ed \u00e8 cos\u00ec che il signor Sottocolle sparisce magicamente nel nulla sotto gli occhi sbalorditi e spaventati di decine di avventori, ma anche sotto gli sguardi maliziosi e sospetti di stranieri dall'aria sinistra che subito si allontanano. Quando riappare, confuso, mortificato e preoccupato, Frodo non riesce a giustificare l'accaduto, aumentando il diffidente sospetto dei presenti. Contemporaneamente, egli \u00e8 avvicinato da un misterioso avventore, un uomo alto e incappucciato, dall'aria oscura e severa, che l'oste chiama Grampasso (Strider), uno dei Raminghi (Rangers) dimenticati del Nord, e che invita Frodo a fare due chiacchiere con lui nel salottino riservato degli hobbit.\nCapitolo X.\nGrampasso (\"Strider\")\nIl colloquio tra Frodo e Grampasso \u00e8 teso e pieno di ombre: l'uomo non riesce a convincere del tutto gli hobbit delle sue buone intenzioni, che consistono nell'offrire loro la sua protezione nel pericoloso viaggio che li dovr\u00e0 condurre a Gran Burrone. Ma l'arrivo di Omorzo toglie loro ogni dubbio (con l'eccezione del diffidente Sam): l'oste infatti confessa di essersi dimenticato, quattro mesi prima, di inviare loro una lettera che Gandalf aveva personalmente affidato a lui, nella quale, come possono leggere ora coi loro stessi occhi, lo Stregone consigliava caldamente a Frodo di partire prima dell'estate e di affidarsi, giunto a Brea, a Grampasso (il cui vero nome \u00e8 Aragorn), uomo di nobili origini e suo amico personale; egli altri non \u00e8 che l'ultimo discendente di Isildur, e quindi legettimo erede al trono di Gondor, e porta con s\u00e9 Narsil, la spada che il Isildur us\u00f2 per sconfiggere Sauron, spezzata in due. Mentre dunque gli hobbit prendono accordi col loro nuovo compagno su come proseguire il viaggio, minacciati sempre pi\u00f9 da vicino dai Cavalieri Neri, compare Merry, che era uscito per conto suo a passeggiare nella notte. Egli racconta di essere caduto nelle mani dei Cavalieri, e di essere stato salvato miracolosamente dal garzone della locanda, Nob, inviato alla sua ricerca. Il pericolo \u00e8 grande: Grampasso ordina allora di trasferire gli hobbit in un'altra stanza, e l\u00ec barricatisi, essi si addormentano sotto la penetrante sorveglianza del Ramingo.\nCapitolo XI.\nUn coltello nel buio (\"A Knife in the Dark\")\nMentre gli Hobbit riposano, a Crifosso la casa di Frodo subisce il sinistro attacco dei Cavalieri Neri. Ma l'intrusione mette in allarme tutta la comunit\u00e0, e i servitori di Sauron sono costretti alla fuga.\nContemporaneamente, alla locanda di Brea, un altro gruppo di cavalieri assalta la camera da letto degli hobbit, senza trovarne traccia. Al mattino, si scopre che tutti i cavalli della locanda sono stati rubati, e ai demoralizzati viaggiatori non rimane che mettersi in marcia a piedi, sotto la protezione di Grampasso.\nComincia cos\u00ec l'attraversamento delle Terre selvagge, tra paludi inospitali e boschi oscuri, alla volta di Collevento (Weathertop), dove essi sperano di trovare Gandalf ad attenderli. Il colle costituisce la tappa intermedia lungo la via che porta a Gran Burrone, ed \u00e8 un punto di osservazione che permette di controllare il cammino per molte miglia. Ma a Collevento non trovano nessuno; solo i segni di una recente battaglia e una runa indicante la G iniziale del nome Gandalf. Dunque si accampano con la consapevolezza che i nemici sono sempre pi\u00f9 vicini. E inevitabilmente, quella stessa notte gli hobbit e Grampasso vengono attaccati da una parte dei Cavalieri Neri. Durante l'assalto, Frodo prova il bisogno irresistibile e insensato di infilarsi l'anello, attirando su di s\u00e9 la feroce determinazione degli spettri. L'anello infatti ha la facolt\u00e0 di condurre il suo portatore nello stesso mondo delle ombre immortali, dove l'aspetto reale dei Cavalieri appare a Frodo in tutta la sua crudelt\u00e0. Essi portano corone d'argento su lunghi capelli grigi, e indossano armature scintillanti su pallide vesti bianche. E mentre Frodo cerca di colpire con la sua piccola spada la figura che lo sovrasta, questa gli trafigge la spalla procurandogli una ferita destinata ad avvelenarlo lentamente e inesorabilmente.\nCapitolo XII.\nFuga al guado (\"Flight to the Ford\")\nI Cavalieri Neri non hanno ucciso Frodo, ma la ferita \u00e8 destinata a ridurlo come loro: un pallido fantasma schiavo della volont\u00e0 di Sauron. Il viaggio \u00e8 ancora lungo, e neppure Grampasso pu\u00f2 far nulla per aiutare lo hobbit, se non alleviarne i dolori con un infuso di Athelas, una pianta medicinale di cui egli conosce il segreto potere. Altri quindici giorni di angosciose fatiche aspettano i fuggitivi, nelle terre abbandonate da ogni creatura vivente, lungo un cammino che si inerpica per pendii scoscesi, foreste selvagge e pianure di erica percorse dal vento. Lungo il percorso, la compagnia si imbatte in tre troll (Maso, Berto e Guglielmo), ormai pietrificati: sono gli stessi troll che circa 77 anni prima discutevano tra loro su come cucinare tredici nani e uno hobbit.\nDopo molti giorni di paura e sofferenze, finalmente essi vedono avvicinarsi la fine: il guado del Bruinen. Ma \u00e8 proprio l\u00ec che il pericolo pu\u00f2 di nuovo incombere: \u00e8 chiaro che gli inseguitori li stanno attendendo da qualche parte dove essi siano costretti a cadere nella loro trappola.\nA poche miglia dal fiume, Grampasso e gli hobbit vengono raggiunti da un messaggero degli elfi, Glorfindel, inviato alla loro ricerca da Elrond figlio di \u00cbarendil, signore di Gran Burrone. Egli li incita ad accelerare la fuga e offre il suo nobile cavallo bianco a Frodo, ormai impossibilitato a reggersi in piedi. E proprio mentre la compagnia si avvicina al guado che separa le Terre selvagge dal reame degli elfi, i Cavalieri Neri irrompono come una tempesta di vento alle loro spalle. Aggrappato al bianco destriero, Frodo fugge come il vento, ma altri due Cavalieri appaiono davanti a lui per tagliargli la strada. Niente per\u00f2 pu\u00f2 competere con la forza e la velocit\u00e0 di un cavallo elfico, e Frodo riesce ad attraversare il fiume senza essere ostacolato. Nell'ultimo tentativo di raggiungerlo i nove Cavalieri avanzano lungo il guado, ma il fiume si solleva impetuoso come branco di cavalli spumeggianti, e li travolge disperdendoli. Frodo \u00e8 salvo, ma sviene privo di forze.\nLibro secondo.\nCapitolo I.\nMolti incontri (\"Many Meetings\")\nIl racconto riprende col risveglio di Frodo, debole e convalescente, in un letto dell'Ultima casa accogliente di Gran Burrone (Rivendell), il reame degli elfi nel Nord. Egli \u00e8 stato guarito da Elrond, il \"mezzo-elfo\". A svegliarlo \u00e8 Gandalf, da cui apprende le ultime fasi concitate della drammatica fuga al Guado del Bruinen. Ora l'Anello \u00e8 al sicuro, i Cavalieri Neri sono stati temporaneamente sconfitti (senza i loro cavalli, dovranno tornarsene deboli a Mordor), e la compagnia pu\u00f2 riprendersi dalle fatiche del viaggio in attesa che i saggi decidano le prossime mosse.\n\u00c8 cos\u00ec che Frodo ritrova i suoi compagni di viaggio e viene accolto alla tavola di Elrond dagli elfi e dai loro illustri ospiti. Ed \u00e8 dopo la cena di festeggiamento per la sua ritrovata salute che egli scopre con grande gioia che tra gli ospiti di Gran Burrone c'\u00e8 anche Bilbo. Tutto dunque pare essersi ricomposto, e l'autunno si preannuncia dolce e malinconico, nell'ospitale dimora di Elrond.\nCapitolo II.\nIl Consiglio di Elrond (\"The Council of Elrond\")\n\u00c8 il capitolo pi\u00f9 lungo e complesso del romanzo. In esso tutte le vicende dell'anello, dalla sua forgiatura all'ultimo assalto dei Cavalieri Neri, vengono ricostruite finalmente in modo storicamente preciso e coerente. Al Consiglio partecipano infatti rappresentanti di tutte le razze della Terra di Mezzo: Elrond e Glorfindel per gli elfi, assieme a Galdor dei Rifugi oscuri (Grey Havens) e al giovane Legolas, elfo di Bosco Atro (Mirkwood); Gl\u00f3in per i nani, col figlio Gimli; Aragorn per gli uomini, e un misterioso e nobile cavaliere giunto da Gondor, il reame del Sud, di nome Boromir; e naturalmente Frodo col fido Sam, intrufolatosi senza permesso tra i saggi. Tutti vengono messi al corrente della storia dell'Anello, che solo i saggi conoscevano nella sua interezza. Di come esso sia stato forgiato da Sauron per dominare gli altri anelli del potere: quelli dei nani, ormai perduti, quegli degli uomini, caduti schiavi della loro avidit\u00e0, e quelli degli elfi, che tuttavia si sono sottratti al controllo del male. Di come poi sia stato perduto da Sauron nella battaglia di Dagorlad e conquistato da Isildur, per essere poi di nuovo perduto con la morte dell'ultimo re di Gondor. Di come, ancora, esso sia stato ritrovato da Gollum, con tutta la vicenda della sua corruzione e del suo incontro con Bilbo, al quale il destino ha affidato la sorte di riportare definitivamente l'Anello alla luce, rimettendolo in gioco.\nNel corso della narrazione, condotta da Gandalf, vengono anche riferite novit\u00e0 preoccupanti: Saruman, il capo del consiglio degli stregoni, \u00e8 passato al nemico, o meglio, ha tradito l'alleanza con elfi e uomini per condurre un suo pericoloso doppio gioco, cercando di assecondare la volont\u00e0 di Sauron nella speranza di trarne personali vantaggi. Nella sua follia, Saruman ha persino sperato di convincere Gandalf ad allearsi con lui col rivelargli il nascondiglio dell'Anello, ma vedendolo determinato ad opporsi ai suoi minacciosi disegni, lo ha imprigionato sul pinnacolo inaccessibile della sua torre (da cui sar\u00e0 liberato grazie all'intervento di Gwair, il re delle aquile). Ed \u00e8 per questa ragione che lo stregone non ha potuto tornare alla contea e accompagnare Frodo nel suo viaggio, costringendolo alle peripezie narrate nel Primo libro.\nDunque ora tutti sono convinti che l'anello portato da Frodo fino a Gran Burrone \u00e8 proprio l'Unico Anello di Sauron, il pi\u00f9 pericoloso degli strumenti del male. E la domanda \u00e8: che cosa farne? Elrond e Gandalf non hanno dubbi: nessuno pu\u00f2 sperare di usare il potere dell'Anello senza diventare malvagio e nero quanto Sauron, e tanto meno di volgere al bene la sua forza. Anche Sauron all'inizio non era del tutto malvagio, ma \u00e8 stato definitivamente corrotto dalla maledizione del potere. Esso dunque va distrutto, perch\u00e9 sperare di nasconderlo resistendo all'assalto di Mordor \u00e8 un'ingenuit\u00e0. Sauron combatterebbe disperatamente per riaverlo, e solo la distruzione dell'Anello pu\u00f2 segnare la fine definitiva del Nemico di tutti i viventi. L'unico a dubitare di questa necessit\u00e0 \u00e8 Boromir, che invoca un aiuto per la sua citt\u00e0, l'ultima diga in grado di opporsi alla marea montante del male, diga di giorno in giorno pi\u00f9 debole e disperata. Egli invoca l'uso dell'unica arma in grado di opporsi al nemico, ma Gandalf gli fa capire che nessuna speranza pu\u00f2 venire da uno strumento pensato per dominare il cuore di chi lo possiede fino al suo annientamento pi\u00f9 totale. E dunque anche Boromir deve cedere al giudizio dei saggi. Il problema \u00e8: chi e come condurr\u00e0 l'anello alla sua distruzione, nell'unico luogo al mondo dove ci\u00f2 pu\u00f2 essere fatto, e cio\u00e8 nella voragine dell'Orodruin, il vulcano nel quale Sauron lo forgi\u00f2, nel cuore della terra di Mordor. N\u00e9 i pi\u00f9 forti n\u00e9 i pi\u00f9 saggi possono sperare di riuscire in un'impresa tanto disperata, per la quale val forse di pi\u00f9 l'umilt\u00e0 e il coraggio di un cuore semplice. E d'altronde, nessuno pu\u00f2 arrogarsi il possesso dell'anello senza che questo in qualche modo lo abbia scelto come suo portatore. Ed \u00e8 per questo motivo che, dopo un lungo silenzio angoscioso di tutto il Consiglio, Frodo si alza accettando sulle sue deboli spalle la disperata missione: sar\u00e0 lui a condurre l'Anello al suo destino finale.\nCapitolo III.\nL'Anello va a sud (\"The Ring Goes South\")\nIn questo capitolo, si narra di come viene costituita la cosiddetta \"Compagnia dell'Anello\". Dopo la decisione di Frodo, i saggi stabiliscono che il Portatore dell'anello sia accompagnato da un membro di ogni razza della Terra di mezzo. Oltre a Gandalf, le cui conoscenze sono indispensabili per questa decisiva sfida al potere di Sauron, partiranno Aragorn e Boromir per gli uomini, Legolas per gli elfi, Gimli per i nani; per gli hobbit, oltre all'inseparabile Sam, anche Merry e Pipino ottengono l'onore di entrare nella Compagnia, in questo aiutati dalla lungimiranza di Gandalf. Per l'occasione la spada Narsil viene riforgiata ed affidata ad Aragorn con il nome di And\u00f9ril, la Fiamma dell'Ovest (Flame of the West), mentre Bilbo dona a frodo la sua spada Pungolo (Sting).\nLa partenza da Granburrone avviene in una sera fredda e grigia di fine dicembre (il 25), e la prima tappa \u00e8 l'attraversamento delle Terre Selvagge (Wilderland), verso i valichi delle Montagne Nebbiose (Misty Mountains) che conducono al sud. Tutto si presenta tetro e abbandonato, e il viaggio deve procedere nella gelida oscurit\u00e0 notturna, per sottrarre la Compagnia agli occhi delle spie di Sauron. Ci\u00f2 malgrado i viaggiatori vengono sorpresi da uno stormo di neri corvi, e devono affrettare il cammino ormai consapevoli di futuri incombenti pericoli.\nL'ostacolo pi\u00f9 difficile da superare \u00e8 il passo del Cancello Cornorosso (Redhorn Gate), sul monte Caradhras, uno dei bracci delle Montagne Nebbiose. La via \u00e8 proposta da Aragorn, malgrado la perplessit\u00e0 di Gandalf; essa infatti si presenta subito ostile e mortalmente pericolosa: la Compagnia \u00e8 aggredita da una terribile tempesta di neve, certamente provocata da qualche malvagia volont\u00e0, che riduce all'impotenza gli hobbit e costringe i viaggiatori a tornare indietro. Il passaggio del Caradhras \u00e8 impossibile, una nuova via dev'essere cercata.\nCapitolo IV.\nUn viaggio nell'oscurit\u00e0 (\"A Journey in the Dark\")\nLa nuova via proposta da Gandalf \u00e8 l'attraversamento delle miniere di Moria, antico reame dei nani, ormai abbandonato e perduto da anni dopo una mortale battaglia contro un misterioso e terrificante nemico sorto dagli abissi della terra. Aragorn non \u00e8 per niente convinto della scelta, ma ormai pu\u00f2 fare poco per opporsi alla necessit\u00e0 di proseguire il cammino, essendo la via normale (che, attraverso Isengard, conduce al Regno di Rohan) loro preclusa dal tradimento di Saruman. I viaggiatori si dispongono dunque a questa nuova oscura sfida.\nDopo un selvaggio attacco da parte di un branco di lupi, respinto dalle arti magiche di Gandalf, la Compagnia giunge alle porte occidentali delle miniere: esse giacciono chiuse e dimenticate in una profonda gola montagnosa invasa da un lago oscuro e limaccioso creato artificialmente con l'ostruzione delle acque del fiume Sirannon, il Rivo del Cancello (Gate-stream). L'apertura delle porte si rivela per\u00f2 pi\u00f9 complessa del previsto: si tratta, infatti, di porte magiche, che rispondono solo a parole segrete ormai dimenticate. Dopo lunghe ore di spossanti tentativi, in cui inutilmente d\u00e0 fondo a tutta la sua erudizione, solo per un caso fortuito Gandalf riesce a decifrare il mistero delle porte di Moria (la cui parola-chiave \u00e8 nascosta nell'iscrizione \u00abDi' \"amico\" ed entra\u00bb). Ma nello stesso istante in cui le porte si spalancano, dalle profondit\u00e0 del lago antistante emergono gli spaventosi tentacoli di un mostro che tenta di rapire Frodo. Dopo che l'hobbit \u00e8 sottratto al mortale pericolo e tutti si sono posti in salvo oltre l'ingresso delle miniere, la creatura (the Watcher in the Water) avvinghia i battenti pietrosi delle porte e li rinserra rovinosamente alle spalle dei fuggiaschi, che si trovano cos\u00ec prigionieri del buio. Comincia il viaggio nelle oscure profondit\u00e0 della citt\u00e0 dei nani.\nPer decine di miglia, Gandalf guida alla luce del suo magico bastone i viaggiatori per l'immensa citt\u00e0 sotterranea dei nani, composta da un labirinto oscuro e pericoloso di scale, corridoi, sale disabitate disseminate di crepacci e trappole appositamente create per la difesa dagli invasori. Nell'oscurit\u00e0 regnano silenzio e desolazione: non c'\u00e8 alcuna traccia di nani o altri abitanti. Ed \u00e8 proprio per esorcizzare questo desolante abbandono che Pipino fa cadere un sasso in un profondo pozzo oscuro: con grande disappunto di Gandalf, dalle profondit\u00e0 della terra giunge un inquietante rullare di tamburi, che ben presto, per\u00f2, si spegne, tranquillizzando, per il momento, i nove amici. La Compagnia giunge cos\u00ec nel cuore di Moria, in un salone pi\u00f9 vasto ed imponente di ogni reggia umana o elfica sulla terra, retto da immense colonne scavate nella dura pietra della montagna. E nella notte, durante il suo turno di guardia, a Frodo pare di scorgere due occhi gialli e pallidamente illuminati che lo spiano da lontano.\nA fianco del salone, la Compagnia trova la Camera di Mazarbul, un vano fiocamente illuminato da un pozzo aperto verso il cielo, al cui centro giace la tomba di Balin, signore di Moria. \u00c8 cos\u00ec che Gandalf e Gimli apprendono del fallimento dell'ultimo tentativo dei nani di reimpadronirsi del loro reame.\nCapitolo V.\nIl ponte di Khazad-d\u00fbm (\"The Bridge of Khazad-d\u00fbm\")\nIn questo capitolo, si narra del primo combattimento della Compagnia contro gli orchi.\nNella Camera di Mazarbul i viaggiatori si attardano a leggere il diario degli ultimi giorni di vita della guarnigione di Balin, quando improvvisamente il battito di tamburi gi\u00e0 udito in precedenza e momentaneamente assopitosi, rompe nuovamente il silenzio, facendosi rapidamente sempre pi\u00f9 vicino. Dalla parte del salone centrale giunge un violento attacco di orchi, capeggiati da un gigantesco troll di caverna. La resistenza \u00e8 accanita e serrata, e i nemici vengono sbaragliati facilmente anche con l'aiuto dei quattro hobbit, nei cui cuori emerge un coraggio inaspettato. Ma Frodo \u00e8 colpito da un violento colpo di lancia, che lo lascia a terra come morto. Tuttavia egli si rialza, anche se stordito, con grande sorpresa di tutti. La compagnia cerca di fuggire da una uscita secondaria, cercando di serrare la porta alle loro spalle, ma sopraggiunge un nuovo oscuro e potente nemico, in grado di forzarla con la sua sola terribile volont\u00e0. Con grande sforzo Gandalf riesce a tenere bloccata la porta, ma la tensione del confronto di volont\u00e0 \u00e8 tale che tutta la camera di Marzabul crolla, lasciando Gandalf stesso estremamente debole e quasi cieco. Poi comincia la fuga disperata verso il ponte di Khazad-d\u00fbm, l'ultimo valico verso l'uscita est di Moria.\nAncora guidati da un esausto Gandalf, i viaggiatori sbucano nell'ultimo salone, nel cui centro percorso da un'immensa voragine si alzano fiamme infernali. E l\u00ec, dall'oscurit\u00e0 di Moria, emerge un Balrog, un demone dei giorni oscuri, il \"Flagello di Durin\" (il nano fondatore di Moria): un essere fatto al contempo di tenebra e fiamma, irradiante una tale aura di terrore e potere da cancellare ogni speranza dai cuori. Era Lui il potente avversario giunto nella sala di Marzabul. La Compagnia si avventa sul ponte portandosi all'estremit\u00e0 opposta, mentre Gandalf, pur estremamente provato, cerca di opporre un'ultima resistenza al mortale nemico. Ma questi \u00e8 ancora troppo forte per il vecchio mago, che pur tuttavia riesce a frantumare con magiche parole il sottile ponte di pietra sotto i piedi del Balrog: questi precipita nell'oscurit\u00e0, ma prima di scomparire avvinghia con la sua frusta le ginocchia di Gandalf, che cade cos\u00ec con esso nelle immense profondit\u00e0 della terra. Gandalf \u00e8 caduto, ma i suoi amici sono salvi e possono correre, bench\u00e9 accecati dalle lacrime, fuori dai confini mortali di Moria.\nCapitolo VI.\nLothl\u00f3rien\nVolti alla fuga, gli otto superstiti della tragedia si accasciano ai confini di Moria, per piangere Gandalf e curare le ferite di Frodo. \u00c8 cos\u00ec che la Compagnia scopre che, se questi ha potuto salvarsi dal micidiale colpo di lancia ricevuto, \u00e8 stato per merito di una splendida cotta di Mithril (l'argentovero di Moria, il pi\u00f9 prezioso e resistente dei metalli) che Bilbo gli ha regalato, un dono di regale valore, una vera assicurazione sulla vita nei pericoli della battaglia. Ma non c'\u00e8 tempo per stupirsi e commentare l'accaduto: il viaggio deve proseguire, anche senza Gandalf.\nA poche miglia di distanza si stendono i boschi di L\u00f3rien, il misterioso reame degli elfi, in cui regna una dama dai grandi poteri. Legolas ed Aragorn esortano i loro amici ad avanzare senza paure sotto i primi alberi del bosco, sul far della notte, quando una voce intima loro di fermarsi. \u00c8 Haldir, una guardia elfica posta di vedetta ai confini di Lothl\u00f3rien: la legge impedisce a ogni estraneo di entrare nei confini del regno, ma anche se Aragorn e Legolas sembrano convincere la fedele sentinella a fare un'eccezione, la presenza del nano Gimli gli impedisce definitivamente di accontentare la Compagnia. Da tempi immemorabili, infatti, fin dai tempi delle guerre tra elfi e nani della prima era, non corre buon sangue tra le due stirpi, e sempre quando qualcuno dei loro rappresentanti si incontra, corrono parole grosse. Ma ordini giungono dal cuore del reame di far passare la Compagnia, ed \u00e8 cos\u00ec che, seppur con l'accordo di far procedere tutti bendati, il viaggio riprende sotto le fronde degli alberi d'oro, nell'eterna primavera soleggiata e sognante di L\u00f3rien, nei luoghi stessi dove Aragorn e Arwen si incontrarono all'inizio della loro storia d'amore.\nCapitolo VII.\nLo specchio di Galadriel (\"The Mirror of Galadriel\")\nLa Compagnia dell'Anello fa il suo ingresso nel cuore del reame elfico, a Caras Galadhon, una citt\u00e0 di alberi immensi tra le cui fronde il popolo degli immortali ha costruito i suoi edifici (flats) e il palazzo reale della regina Galadriel e di sire Celeborn. Aragorn e i suoi compagni vengono accolti dalla benevolenza e dall'amore della dama, che \u00e8 a conoscenza dei piani di Elrond e degli scopi che muovono i viaggiatori verso Mordor. Il potere della dama \u00e8 nella sua capacit\u00e0 di leggere profondamente e inesorabilmente nel cuore dei suoi interlocutori; ed \u00e8 cos\u00ec che ella avvince col fascino della sua bont\u00e0 Gimli, riportando la pace tra elfi e nani, ma anche ferisce profondamente l'orgoglio di Boromir, costretto a confessare a s\u00e9 stesso prima che a lei la brama che lo rode nei confronti dell'anello. Tuttavia l'ospitalit\u00e0 di Galadriel \u00e8 colma di attenzione verso la fatica e il dolore dei suoi ospiti, che possono, sotto la sua protezione, riposare a lungo nella meravigliosa citt\u00e0 immersa tra le foglie d'oro di Lothl\u00f3rien.\nNella malinconia del ricordo di Gandalf i viaggiatori trascorrono quasi un mese di riposo, finch\u00e9, una sera, Galadriel convoca a s\u00e9 Frodo e Sam. Ella conduce gli hobbit in una conca nel cui centro si erge una vasca che la dama si appresta a riempire con l'acqua di una cascatella che corre l\u00ec accanto. Sam e Frodo sono invitati a guardare nello specchio d'acqua della vasca: essa \u00e8 come una finestra che si apre sul passato e sul futuro, ma ci\u00f2 che mostra \u00e8 indecifrabile. Entrambi gli hobbit vedono frammenti di cose che accadranno, ma di cui non comprendono appieno il significato (\u00e8 cos\u00ec che Sam vede la futura rovina della Contea, e la morte apparente di Frodo; mentre a Frodo sembra di scorgere Gandalf lungo una strada notturna). All'ultimo, a Frodo appare l'occhio felino e infuocato di Sauron, evocato dall'anello e dal potere dello specchio. Egli comprende allora la durezza della lotta che Galadriel deve condurre ormai senza sosta contro il potere dell'occhio di Sauron, e in un impeto di generosa piet\u00e0 offre alla regina degli elfi l'anello del potere. La tentazione dell'anello scuote il cuore di Galadriel, ma ella sa che il suo tremendo potere potrebbe corrompere anche il suo cuore e trasformarla in una terribile regina della notte. Ed \u00e8 cos\u00ec che rifiuta l'offerta di Frodo e decide di rimanere Galadriel, e di accettare il destino di decadenza e di oblio che in un futuro ormai molto vicino colpir\u00e0 tutto il suo popolo.\nCapitolo VIII.\nAddio a L\u00f3rien (\"Farewell to L\u00f3rien\")\nNarra della partenza della Compagnia da Lothl\u00f3rien. In un ultimo incontro, Galadriel colma di doni i viaggiatori: ad Aragorn ella dona una spilla d'argento a forma di aquila che incastona una grande pietra verde: dono per le future nozze con Arwen (di cui lei \u00e8 la nonna); a Legolas un arco di L\u00f3rien; a Gimli, che, ormai perdutamente innamorato di lei osa chiederle un solo e semplice capello, ella concede graziosamente quanto richiestole (l'enorme valore simbolico di ci\u00f2 si rivela tenendo presente che Galadriel concede volentieri questo dono a Gimli, un nano, mentre lo rifiut\u00f2 pi\u00f9 volte, molte ere prima, a F\u00ebanor in persona); a Boromir dona una preziosa cintura; lo stesso a Merry e Pipino; a Sam una scatolina con polvere di L\u00f3rien, per concimare al suo ritorno a casa la terra della Contea, ed una corda elfica; e infine, a Frodo, una fiala d'acqua dello specchio, nel cui interno \u00e8 stata catturata la luce della stella di E\u00e4rendil, la stella del vespro: essa dovr\u00e0 servire al portatore dell'Anello per le ore pi\u00f9 buie del suo viaggio.\nPrima della partenza, inoltre, gli elfi riforniscono la Compagnia di barche per la discesa lungo il fiume Anduin verso sud, di caldi e leggeri manti elfici, sorretti da spille a foggia di foglie di Mallorn (gli alberi di L\u00f3rien), manti in grado di mimetizzare tra i boschi e le pietre, e nell'oscurit\u00e0 della notte, coloro che li indossano, e di cibo: gallette di \"pan di via\" (Waybread) o lembas, in grado di sostenere per un intero giorno un robusto guerriero. Dopo un'amichevole banchetto, la Compagnia dell'Anello riprende cos\u00ec il suo viaggio, salutata dall'amicizia degli elfi e benedetta dall'amore di Dama Galadriel.\nCapitolo IX.\nIl grande fiume (\"The Great River\")\nNarra del lungo e tranquillo viaggio della Compagnia lungo le acque maestose e selvagge del grande fiume Anduin, sulle barche donate loro dagli elfi. Il fiume scorre lungo terre selvagge e abbandonate: a Occidente costeggiando le praterie di Isengard e di Rohan; a oriente le falde brulle e spoglie di vita degli Emin Muil, i colli che costeggiano la terra di Mordor. Sam e Frodo si avvedono ben presto di essere seguiti, lungo la corrente del fiume, da Gollum, che si nasconde dietro un ceppo alla deriva. Ma Aragorn conferma loro che ogni tentativo di catturarlo sarebbe vano e dispendioso. L'unico inconveniente che essi incontrano sono le rapide di Sarn Gebir, che li costringono a fermare temporaneamente la navigazione. E proprio alla confluenza delle rapide, i viaggiatori vengono assaliti da una compagnia di orchi, sovrastata da una misteriosa creatura alata, immensa e nera come la notte, che solo la freccia di Legolas riesce ad allontanare.\nRespinto l'attacco, Aragorn e compagni trovano il sentiero che li conduce oltre le rapide; possono cos\u00ec riprendere la navigazione. L'ultima tappa \u00e8 la gola degli Argonath, le immense statue dei re di Gondor che si ergono ai confini del regno sulle sponde del grande fiume, a barriera ed ammonimento dei viaggiatori indesiderati. Ed \u00e8 proprio sotto l'ombra imponente e minacciosa delle statue, che agli occhi stupefatti di Frodo appare il vero volto di Aragorn: il volto severo e luminoso di un re che fa ritorno alla sua terra. Superata la gola, il fiume si apre sul placido lago di Nen Hithoel, le cui acque ampie ed accoglienti confluiscono verso le tre cime di Amon Lhaw, sulla riva orientale (il colle dell'udito), Amon Hen, sulla riva occidentale (il colle della vista), e Tol Brandir, immenso pinnacolo immerso nelle acque del fiume prima delle imponenti cascate di Rauros.\nIl viaggio della Compagnia \u00e8 a una tappa decisiva. Ora Aragorn e Frodo dovranno decidere dove dirigere il loro cammino: se a Ovest, verso Gondor e la citt\u00e0 di Minas Tirith; o a est, verso Mordor. Gli altri saranno liberi di scegliere con chi stare.\nCapitolo X.\nLa Compagnia si scioglie (\"The Breaking of the Fellowship\")\nSia Aragorn che Frodo sono ora lacerati da un dilemma. Aragorn ha il pensiero rivolto a Gondor: il suo desiderio sarebbe di tornare alla capitale del regno, Minas Tirith, per combattere a fianco dei suoi soldati contro Sauron, portando a compimento il suo destino di erede alla corona. Ma egli sa che il suo primo dovere, ora che Gandalf non c'\u00e8 pi\u00f9, \u00e8 di proteggere il Portatore dell'Anello, assecondando la sua volont\u00e0.\nFrodo, dal canto suo, \u00e8 paralizzato dal terrore per l'impresa che lo attende - addentrarsi nelle terre nere di Mordor - ma non vuole trascinare nell'orrore i suoi amici. Chiede allora un po' di tempo per riflettere sulle sue decisioni, e si allontana dai compagni accampati sul prato di Parth Galen, sulle rive dell'Anduin.\nInosservato, Boromir segue Frodo e lo avvicina mentre questi girovaga angosciato ai piedi del colle di Amon Hen. \u00c8 chiaro che Boromir vuole l'anello: lo vuole per condurlo al padre, Denethor, Sovrintendente (Steward) di Gondor; dapprima cerca di convincere Frodo, poi, viste le resistenze dell'hobbit, si avventa furioso su di lui per strapparglielo. E cos\u00ec Frodo, indossato l'anello, si d\u00e0 alla fuga, sottraendosi alla vista dello stupefatto Boromir. Boromir si pente amaramente del suo gesto, ma ormai \u00e8 troppo tardi: Frodo \u00e8 sparito. L'uomo fa mestamente ritorno all'accampamento, suscitando, col suo atteggiamento reticente, l'apprensione di tutti. La Compagnia si sparpaglia alla ricerca disperata di Frodo.\nNel frattempo, Frodo, braccato dal fedele Sam, che ha subito intuito le ragioni del comportamento del suo padrone, si \u00e8 impadronito di una barca, e si \u00e8 allontanato verso la riva orientale del fiume. Sam raggiunge velocemente Frodo e insieme i due, lasciati i compagni,si apprestano a compiere l'ultima parte del viaggio.\nAl contrario di quanto accade nella versione cinematografica diretta da Peter Jackson, la morte di Boromir e il rapimento di Merry e Pipino non fanno parte de \"La Compagnia dell'Anello\" ma sono narrati nelle primissime pagine di \"Le due Torri\", secondo libro de \"Il Signore degli Anelli\".\nAdattamenti cinematografici.\nNel 2001 il regista Peter Jackson ha tratto da questo volume il primo film della sua trilogia cinematografica: \"La Compagnia dell'Anello\"."}
{"id": "735297", "revid": "229617", "url": "https://it.wikipedia.org/wiki?curid=735297", "title": "Kirsan Ilyumzhinov", "text": ""}
{"id": "735308", "revid": "1851848", "url": "https://it.wikipedia.org/wiki?curid=735308", "title": "Bruno Cenghialta", "text": "Professionista dal 1986 al 1998, vinse una tappa al Tour de France; dal 1999 al 2012 \u00e8 stato direttore sportivo di squadre professionistiche, tra cui Alessio e Acqua &amp; Sapone.\nCarriera.\nProfessionista dal 1986 al 1998, milit\u00f2 in diverse formazioni italiane tra cui Magniflex-Centroscarpa, Ariostea e Gewiss/Batik. Prese parte al Tour de France per otto volte consecutive, dal 1990 al 1997; nell'edizione 1991 vinse anche una tappa, quella con arrivo a Castres. Nel 1994 si classific\u00f2 secondo all'Amstel Gold Race e vinse la Coppa Bernocchi.\nDopo il ritiro ha diretto le formazioni professionistiche Amica Chips, Alessio e Fassa Bortolo. Dal 2006 al 2012 \u00e8 stato quindi uno dei direttori sportivi dell'Acqua &amp; Sapone di Palmiro Masciarelli."}
{"id": "735312", "revid": "1745361", "url": "https://it.wikipedia.org/wiki?curid=735312", "title": "Risata", "text": "La risata, o riso, \u00e8 una reazione nervosa che si manifesta nel comportamento umano in diverse circostanze.\nIn genere si tratta di una risposta emotiva di fronte ad un'esperienza comica o a sensazioni intense di allegria, piacere, benessere, ottimismo. Tuttavia, la risata pu\u00f2 avere anche un ruolo di sfogo di emozioni di natura opposta, come la tristezza e la rabbia; in tal caso, nel linguaggio comune, si parla di \"risata nervosa\" o \"isterica\". Possono stimolare la risata anche cause fisiche, a prescindere da qualunque contesto emotivo: per esempio il solletico o l'inalazione di ossido di diazoto (chiamato per l'appunto \"gas esilarante\").\nIl fenomeno della risata si presenta come una modificazione del ritmo respiratorio, con sospensione dell'aspirazione, scosse che si ripercuotono nella laringe, contrazioni concatenate di molti muscoli (in particolare facciali e addominali), scopertura dei denti e, talvolta, lacrimazione.\nIl riso \u00e8 una manifestazione tipicamente umana che fin dall'antichit\u00e0 ha sollevato interrogativi concettuali di natura filosofica, psicologica, fisiologica e comportamentale.\nCiononostante, recenti studi dimostrano che alcuni primati e alcuni roditori reagiscono a stimoli tattili (solletico) con una specie di risata.\nNatura della risata.\n\u00c8 stato appurato che i bambini ridono molto di pi\u00f9 rispetto agli adulti: un bambino ride in media circa 300 volte al giorno rispetto ad un adulto medio, che ride solo circa 20 volte al giorno; tuttavia, questo dipende dal carattere di ogni persona. Infatti, secondo alcuni studi, l'inizio dell'et\u00e0 adulta provoca un cambiamento graduale che approda in una maggiore seriet\u00e0 e una minore propensione alla risata. La risata pu\u00f2 essere un'espressione udibile o una manifestazione di eccitazione, provocata da una sensazione interiore di gioia e felicit\u00e0 che pu\u00f2 derivare da stimoli come una barzelletta o da solletico. Alcuni ricercatori hanno dimostrato che i neonati gi\u00e0 a 17 giorni di et\u00e0 emettono i suoni vocali del ridere o risate. Ci\u00f2 \u00e8 in contrasto con studi precedenti che indicano la nascita della risata nei bambini a circa quattro mesi di et\u00e0. Il ricercatore Robert Provine ha dichiarato: \"La risata \u00e8 un meccanismo che ognuno di noi ha; la risata fa parte del vocabolario umano universale. Ci sono migliaia di lingue, centinaia di migliaia di dialetti, ma tutti ridono pi\u00f9 o meno allo stesso modo\". Infatti i bambini hanno la capacit\u00e0 di ridere prima ancora di parlare; anche i bambini che nascono ciechi e sordi conservano tuttavia la capacit\u00e0 di ridere.\nProvine sostiene che \"La risata \u00e8 una vocalizzazione primitiva ed inconscia\" e afferma che ha una base probabilmente genetica. In uno studio chiamato \"Giggle Twins (gemelle ridacchianti)\", che riguardava due gemelle separate alla nascita e riunite solo 43 anni dopo, Provine riporta che \"fino a quando non si rincontrarono, nessuna di queste due signore, eccezionalmente felici, aveva conosciuto qualcuno che ridesse tanto quanto loro\", nonostante i loro genitori adottivi fossero \"poco espansivi e austeri.\" Il ricercatore asserisce che le gemelle \"avevano ereditato [geneticamente] alcuni aspetti del proprio modo di ridere, di prontezza alla risata e forse anche il particolare tipo di umorismo.\"\nNorman Cousins ha sviluppato un programma di recupero che incorpora megadosi di vitamina C, insieme ad un atteggiamento positivo, di amore, fede, speranza e risate indotte dai film dei Fratelli Marx. \"Ho fatto la gioiosa scoperta che dieci minuti di genuine risate a crepapelle hanno avuto su di me un effetto anestetico, e mi hanno dato almeno due ore di sonno senza dolori\", ha affermato Cousins, continuando che \"quando l'effetto antidolorifico della risata mi passava, accendevamo di nuovo il proiettore cinematografico e, non di rado, acquisivo un altro intervallo dal dolore.\"\nGli scienziati hanno notato delle somiglianze nelle forme di risata indotte da solletico tra vari primati, il che suggerisce che la risata derivi da una comune origine tra le specie dei primati.\nUna condizione neurologica molto rara \u00e8 stata osservata in certi malati che non sono in grado di ridere ad alta voce - condizione nota come \"afonogelia\".\nNeurofisiologia della risata.\nLa neurofisiologia indica che la risata \u00e8 collegata all'attivazione della corteccia prefrontale ventromediale che produce le endorfine. Gli scienziati hanno dimostrato che anche parti del sistema limbico sono coinvolti nella risata. Tale sistema \u00e8 deputato all'elaborazione e all'espressione delle emozioni; le sue strutture coinvolte nella risata sono l'ippocampo e l'amigdala.\nIl bollettino della American Medical Association del 7 dicembre 1984, descrive il funzionamento neurologico della risata come segue:\nSebbene non si conosca con esattezza il \"centro della risata\" nel cervello, il suo meccanismo neurale \u00e8 stato oggetto di molte speculazioni, per lo pi\u00f9 inconcludenti. Per\u00f2 \u00e8 evidente che la sua espressione dipende da percorsi neurali derivanti da una stretta associazione con i centri telencefalici e diencefalici, coinvolti nella respirazione. Wilson considera che il meccanismo sia localizzabile nella regione del talamo mediale, l'ipotalamo e il subtalamo. Kelly e colleghi a loro volta hanno postulato che il \"tegmentum\", vicino alla sostanza grigia periacqueduttale, contenga il meccanismo di integrazione dell'espressione emotiva. Quindi i percorsi supranucleari, tra cui quelli del sistema limbico che Papez ipotizz\u00f2 mediassero le espressioni emotive come la risata, probabilmente sono in relazione sinaptica col nucleo reticolare del tronco cerebrale. Quindi, mentre le reazioni puramente emotive come la risata sono mediate da strutture subcorticali, in particolare l'ipotalamo, e sono stereotipate, la corteccia cerebrale pu\u00f2 modularle o sopprimerle.\"\nLa risata e la salute.\nNel 2005 \u00e8 stata riportato, da ricercatori del Centro Medico dell'Universit\u00e0 del Maryland, un legame tra la risata e una sana funzione dei vasi sanguigni, scoprendo che la risata provoca la dilatazione del rivestimento interno dei vasi sanguigni, il tessuto endoteliale, e aumenta il flusso sanguigno. I dottori Michael Miller (Universit\u00e0 del Maryland) e William Fry (Universit\u00e0 di Stanford), teorizzarono che le beta-endorfine rilasciate dall'ipotalamo potessero attivare i recettori nella superficie endoteliale rilasciando ossido nitrico, con la conseguente dilatazione dei vasi. Altre propriet\u00e0 cardio-protettive del monossido di azoto includono la riduzione di infiammazioni e la diminuzione dell'aggregazione piastrinica.\n\u00c8 stato anche dimostrato che la risata ha effetti benefici su vari altri aspetti della biochimica. Ad esempio, la risata porta alla riduzione degli ormoni dello stress, come il cortisolo e l'adrenalina. Quando si ride il cervello rilascia anche quelle endorfine che possono alleviare il dolore fisico. La risata inoltre aumenta il numero di cellule produttrici di anticorpi e migliora l'efficacia delle cellule T, creando un sistema immunitario pi\u00f9 forte.\nCause.\nLe cause pi\u00f9 comuni della risata sono le sensazioni di gioia e umorismo, ma anche altre situazioni possono provocare risate.\nUna teoria generale che spiega la risata \u00e8 chiamata la teoria del sollievo. Sigmund Freud riassunse nella sua teoria che il riso rilascia tensione ed \"energia psichica\". Questa teoria \u00e8 una delle giustificazioni alle affermazioni che attestano il beneficio che la risata porta alla salute. Tale teoria spiega il motivo per cui la risata possa essere usata come \"meccanismo di sopportazione\" quando si \u00e8 tristi o agitati.\nIl filosofo John Morreall, fondatore della \"Societ\u00e0 Internazionale di Studi sull'Umorismo (ISHS)\", asserisce che la risata umana potrebbe avere le sue origini biologiche da una sorta di espressione condivisa di sollievo al superamento di pericolo. Friedrich Nietzsche, al contrario, suggeriva che la risata fosse una reazione al senso di solitudine esistenziale e alla mortalit\u00e0, che solo gli esseri umani sentono.\nPer esempio: una barzelletta generalmente crea un'incoerenza, e chi la ascolta cerca automaticamente di capire che cosa significa tale incoerenza; se gli spettatori riescono a risolvere questo \"indovinello cognitivo\" e si rendono conto che la sorpresa non \u00e8 pericolosa, allora essi ridono di sollievo. Altrimenti, se l'incongruenza non \u00e8 risolta, non c'\u00e8 risata, come Mack Sennett ha sottolineato: \"Quando il pubblico \u00e8 confuso, non ride\". Questa \u00e8 una delle leggi fondamentali del comico, denominata \"esattezza\". \u00c8 importante notare che a volte l'incoerenza pu\u00f2 essere risolta, ma potrebbe non esserci lo stesso nessuna risata. Poich\u00e9 la risata \u00e8 un meccanismo sociale, il pubblico potrebbe non percepire di \"essere in pericolo\" e la risata non si verificherebbe. Inoltre, la misura dell'incoerenza e gli aspetti di tempo e ritmo hanno a che fare con la quantit\u00e0 di pericolo che il pubblico percepisce, e quindi con quanto a lungo e forte rida.\nLa risata pu\u00f2 anche essere provocata dal solletico. Sebbene la maggior parte delle persone lo trovi sgradevole, il solletico \u00e8 spesso causa di forti risate, ed \u00e8 considerato un riflesso fisico spesso incontrollabile.\nTipi di risata.\nLa risata pu\u00f2 essere classificata in vari modi. In base all'intensit\u00e0: il ridacchiare, il cachinno (la risata sguaiata), la risatina, il riso represso, lo sghignazzamento, la risata di pancia (a crepapelle), lo scoppio di risa. Secondo l'apertura di bocca: risolino, sogghigno, sghignazzo. Secondo il modo respiratorio: sbuffata ilare. Secondo l'emozione: sollievo, allegria, gioia, felicit\u00e0, imbarazzo, scuse, confusione, risata nervosa, risata paradossale, risata di cortesia, risata malvagia. Le risate possono essere classificate anche in base alla sequenza di note o tonalit\u00e0 che producono.\n\u00c8 stato anche determinato che gli occhi si inumidiscono durante la risata, come riflesso delle ghiandole lacrimali.\nAspetti negativi.\nLa risata non \u00e8 sempre un'esperienza piacevole ed \u00e8 associata a diversi fenomeni negativi. L'eccessivo ridere pu\u00f2 portare a cataplessia e a spiacevoli attacchi di risa, esaltazione eccessiva e colpi ricorrenti di sghignazzate - da considerarsi tutti aspetti negativi del ridere. Attacchi sgradevoli di risate, o \"falsa allegria\", di solito si verificano in persone che hanno una condizione neurologica, tra cui i pazienti con sindrome pseudobulbare, sclerosi multipla e malattia di Parkinson. Questi pazienti sembrano ridere di divertimento, ma poi riferiscono di sentire sensazioni indesiderate \"al momento della battuta\". L'esaltazione eccessiva \u00e8 un sintomo comune associato con psicosi maniaco-depressiva e mania/ipomania. Coloro che soffrono di psicosi schizofreniche sembrano soffrire del sintomo contrario \u2014 non capiscono l'umorismo o non ottengono nessuna gioia da esso. Un eccesso di risa \u00e8 un momento anomalo in cui non si pu\u00f2 controllare la risata o il proprio corpo, a volte causando convulsioni o un breve periodo di incoscienza. Alcuni credono che gli eccessi di risa rappresentino una forma di epilessia.\nLa risata nella letteratura.\nLa risata, sebbene secondo alcuni sia un fenomeno poco studiato, ha ricevuto attenzione per millenni in letteratura. L'uso dell'umorismo e della risata in opere letterarie \u00e8 stato studiato e analizzato da molti pensatori e scrittori, a partire dagli antichi filosofi greci fino all'epoca contemporanea. \"Il riso. Saggio sul significato del comico\" (di Henri Bergson, 1900) \u00e8 un notevole contributo del XX secolo.\nLa risata nella Grecia antica.\nErodoto.\nPer Erodoto, si pu\u00f2 distinguere il ridere in tre tipi:\nSecondo l'accademico americano Donald Lateiner, Erodoto scrive del ridere per valide ragioni letterarie e storiologiche. \"Erodoto crede che la natura (o meglio, la sua direzione da parte degli d\u00e8i) e la natura umana coincidano sufficientemente, \"oppure\" che quest'ultima non \u00e8 che un aspetto o analogia della prima, cosicch\u00e9 l'esito viene suggerito al destinatario.\" Nell'esaminare la risata, Erodoto si convince che essa sveli al lettore qualcosa sul futuro e/o chiarisca il carattere della persona che ride. Infatti, non \u00e8 un caso che in circa l'80% delle volte in cui Erodoto parla della risata, essa sia seguita da una punizione. \"Gli uomini la cui risata merita un riscontro, sono segnati, perch\u00e9 la risata connota sdegno sprezzante, un senso arrogante di superiorit\u00e0, e questo sentimento e le azioni che ne derivano attirano l'ira degli dei.\"\nLa risata moderna e l'umorismo.\nHobbes.\nThomas Hobbes intende la superiorit\u00e0 della risata in un senso molto pi\u00f9 ampio di quello estetico e quasi-morale di Aristotele: le basi della teoria della superiorit\u00e0 sono sicuramente greche. Con le parole di Hobbes, \"La passione della risata non \u00e8 altro che la gloria improvvisa derivante dal concepimento improvviso di una qualche eminenza in noi stessi, in confronto con l'infermit\u00e0 di altri, o con la nostra precedentemente.\"\nSchopenhauer.\nArthur Schopenhauer dedica alla risata il 13\u00ba capitolo della prima parte della sua opera principale, \"Il mondo come volont\u00e0 e rappresentazione\".\nNietzsche.\nFriedrich Nietzsche distingue due scopi differenti per l'utilizzo delle risate. Secondo il filosofo, l'uomo utilizza il comico come terapia contro la veste restrittiva della moralit\u00e0 logica e della ragione. Ha bisogno di tanto in tanto di una regressione innocua dalla ragione e dal disagio; in questo senso la risata per Nietzsche ha un carattere positivo.\" La risata pu\u00f2 tuttavia avere anche una connotazione negativa quando viene utilizzata per l'espressione di un conflitto sociale. Ci\u00f2 viene espresso, per esempio, in \"La gaia scienza\": \"Risata - Ridere significa essere schadenfroh, ma con la coscienza pulita.\"\n\"Forse le opere di Nietzsche avrebbero avuto un effetto totalmente diverso, se il giocoso, l'ironico e lo scherzoso nei suoi scritti fossero stati presi in considerazione in modo migliore.\"\nBergson.\nNel suo \"Il riso. Saggio sul significato del comico\", il filosofo francese Henri Bergson, rinomato per i suoi studi filosofici sul materialismo, la memoria, la vita e la coscienza, cerc\u00f2 di determinare le leggi del comico e capire le cause fondamentali delle situazioni umoristiche. Il suo metodo consiste nel determinare le cause del comico invece di analizzarne gli effetti. Affronta inoltre la risata in relazione alla vita umana, all'immaginazione collettiva e all'arte, per avere una migliore conoscenza della societ\u00e0. Una delle teorie del filosofo \u00e8 che la risata, come attivit\u00e0 collettiva, ha un ruolo sociale e morale: costringe le persone ad eliminare i loro vizi. \u00c8 un fattore di uniformit\u00e0 dei comportamenti, condanna i comportamenti ridicoli ed eccentrici.\nIn questo saggio Bergson afferma che vi \u00e8 una causa centrale per tutte le situazioni comiche, che nascono da una meccanizzazione applicata alla vita. La fonte basilare del comico \u00e8 la presenza di \"inflessibilit\u00e0\" e \"rigidit\u00e0\" nella vita. In effetti, per Bergson, l'essenza della vita \u00e8 movimento, elasticit\u00e0 e flessibilit\u00e0, e ogni situazione comica \u00e8 dovuta alla presenza di rigidit\u00e0 e di scarsa elasticit\u00e0 di vita. Quindi la fonte del comico non \u00e8 la bruttezza ma la rigidit\u00e0. Tutti gli esempi presi da Bergson (un uomo che cade per strada, i cartoni animati, l'imitazione, l'applicazione automatica di convenzioni e regole, la distrazione, i gesti ripetitivi di un oratore, la somiglianza tra due facce...) sono situazioni comiche perch\u00e9 danno l'impressione che la vita sia soggetta a rigidit\u00e0, automatismo e meccanizzazione.\nBergson ha effettivamente avuto questa idea da Schopenhauer, che spiega come la risata emerga dalla collisione tra intuizione e ragione.\nInfine, Bergson osserva che la maggior parte delle situazioni comiche non fanno ridere perch\u00e9 fanno parte delle abitudini collettive. Quindi definisce la risata come un'attivit\u00e0 intellettuale che richiede un approccio immediato a una situazione comica, totalmente distaccato da una qualsiasi forma di emozione o sensibilit\u00e0. Una situazione fa ridere, quando l'attenzione e l'immaginazione sono concentrate sulla resistenza e la rigidit\u00e0 del corpo. Cos\u00ec qualcuno diventa risibile ogni volta che d\u00e0 l'impressione di essere una cosa o una macchina.\nBibliografia.\nISBN 978-88-92612-06-8."}
{"id": "735319", "revid": "6923", "url": "https://it.wikipedia.org/wiki?curid=735319", "title": "Lohr Industrie", "text": "Lohr Industrie \u00e8 un'azienda francese con sede a Duppigheim specializzata nella costruzione di veicoli su ferro e su gomma e in forniture militari.\nSettori di attivit\u00e0.\nLa divisione Lohr Automotive produce bisarche diverse versioni per il trasporto stradale di veicoli.\nCon il nome Modalohr \u00e8 indicato un particolare carro ferroviario destinato al trasporto intermodale, in grado di accogliere a bordo semirimorchi stradali. Per agevolare il trasbordo di questo tipo di mezzi si rende necessaria la costruzione di un piano di carico particolarmente ribassato ed in grado di ruotare sul suo asse di 30\u00b0. Terminal di questo genere sono presenti a Calais, Le Boulou, Bettembourg, Orbassano e Aiton, al servizio di alcune relazioni di Autostrada viaggiante.\nSoframe \u00e8 la divisione specializzata nel settore militare.\nNel settore del trasporto pubblico la societ\u00e0 \u00e8 nota per il brevetto di tram su pneumatici Translohr che vide alcune realizzazioni in Cina, Colombia, Francia e Italia.\nStoria.\nL'azienda fu fondata nel 1963 da Robert Lohr cogliendo il favorevole momento rappresentato dal boom del mercato automobilistico diversificando in seguito, negli anni settanta e ottanta, la produzione nei settori della logistica e della difesa, con soluzioni per il trasporto combinato.\nFortemente centrata sull'esportazione dei propri prodotti, la Lohr apr\u00ec diverse filiali in Messico, Stati Uniti, Serbia, Turchia, India e Cina).\nA seguito della crisi economica scoppiata qualche anno prima, il 4 giugno 2012 la societ\u00e0 fu dichiarata insolvente e il successivo 27 giugno il tribunale \"de grande instance\" di Strasburgo omolog\u00f2 la cessione della divisione Translohr ad Alstom e ad un fondo di investimento, incaricati della ristrutturazione di tale attivit\u00e0, per un totale di 35 milioni di euro"}
{"id": "735321", "revid": "1305772", "url": "https://it.wikipedia.org/wiki?curid=735321", "title": "Revolution Is My Name", "text": "Revolution Is My Name \u00e8 la quinta traccia dell'ultimo album del gruppo musicale groove metal Pantera \"Reinventing the Steel\" del 2000. La canzone fu pubblicata sotto forma di singolo lo stesso anno, rimanendo uno degli ultimi grandi successi del gruppo.\nLa traccia \u00e8 stata nominata come Best Metal Performance ai Grammy Awards del 2001, premio che \u00e8 poi andato ai Deftones per la loro \"Elite\".\nLa traccia.\nLa canzone \u00e8 caratterizzata dalla potenza della chitarra di Dimebag Darrell e dalla voce di Phil Anselmo che torna ad un tono vocale pi\u00f9 simile ai primi dischi Thrash/Groove del gruppo.\nIl testo della canzone \u00e8 sempre energico e violento, interpretato al meglio dal rabbioso cantante di New Orleans.\n\u00e8 considerato come una delle migliori canzoni dei Pantera ed il loro ultimo successo prima dello scioglimento.\nVideo musicale.\nIl videoclip del brano \u00e8 stato diretto da Jim Van Bebber.\nCitazioni in altre opere.\n\"Revolution Is My Name\" \u00e8 stata citata nella canzone Demons to Diamonds del rapper Salmo: \"il mio flow \u00e8 Phil Anselmo, rivoluzione \u00e8 il mio nome\""}
{"id": "735323", "revid": "782150", "url": "https://it.wikipedia.org/wiki?curid=735323", "title": "Jun\u00edn (Argentina)", "text": "Jun\u00edn \u00e8 una citt\u00e0 della provincia di Buenos Aires, in Argentina, capoluogo del partido omonimo. \u00c8 il principale centro economico e culturale della regione.\nGeografia.\nJun\u00edn \u00e8 situata sulle rive del fiume Salado del Sur, nel cuore della regione della Pampa umida, a 260 km ad ovest della capitale nazionale Buenos Aires e a 210 km a sud di Rosario.\nStoria.\nIl 27 settembre 1826 il presidente argentino Bernardino Rivadavia diede l'ordine di fortificare la posizione conosciuta come \"El Potroso\", situata presso la laguna del Carpincho, per prevenire le incursioni delle popolazioni native contro le fattorie e gli allevamenti nelle campagne ad ovest di Buenos Aires. Cos\u00ec, il 27 dicembre 1827, il secondo ufficiale Bernardino Escribano raggiunse la posizione e vi fond\u00f2 il \"Fuerte de la Federaci\u00f3n\" (Forte della Federazione). Due anni dopo nel forte scoppi\u00f2 una rivolta poi prontamente repressa dal colonnello Isidoro Su\u00e1rez, reduce della guerra d'indipendenza peruviana, dove in particolare si era distinto nella battaglia di Jun\u00edn. In suo onore il forte fu ribattezzato \"Jun\u00edn\". Negli anni seguenti il forte e le fattorie circostanti furono abbandonati a causa delle continue incursioni degli indigeni e delle difficili condizioni ambientali. \nDurante il governo di Juan Manuel de Rosas il fortino fu ricostruito, ripopolato e nuovamente chiamato \"Federaci\u00f3n\". In epoca rosista il governo di Buenos Aires raggiunse un accordo con il cacicco locale Santiago Yanquel\u00e9n che garant\u00ec nella zona un periodo di pace e stabilit\u00e0. Dopo la caduta di Rosas il forte, ribattezzato per una seconda volta Jun\u00edn, visse nuovamente una fase problematica, con continue incursioni degli indigeni ed una conseguente spopolamento. All'inizio degli anni sessanta del XIX secolo l'area torn\u00f2 relativamente tranquilla e nel 1864 la provincia di Buenos Aires declassific\u00f2 Jun\u00edn dello status di forte. L'anno successivo fu infine approvato il piano d'espansione della cittadina.\nCon l'arrivo della ferrovia per Mendoza nel 1884 la citt\u00e0 crebbe ulteriormente, grazie anche all'arrivo di migliaia di immigrati italiani e spagnoli. Nei decenni successivi, grazie ad un'economia fortemente legata dall'agricoltura e all'allevamento e alla rete ferroviaria, Jun\u00edn si \u00e8 trasformato nel pi\u00f9 un importante centro commerciale della regione.\nInfrastrutture e trasporti.\nJun\u00edn \u00e8 situata all'intersezione di due importanti arterie stradali, la strada nazionale 7, che unisce Buenos Aires a Mendoza e al Cile, e la strada nazionale 188, che collega il porto fluviale di San Nicol\u00e1s de los Arroyos con l'interno della provincia bonaerense.\nSport.\nLa principale societ\u00e0 sportiva cittadina \u00e8 il Club Atl\u00e9tico Sarmiento, la cui squadra di calcio gioca le partite interne nello stadio Eva Per\u00f3n."}
{"id": "735324", "revid": "1776051", "url": "https://it.wikipedia.org/wiki?curid=735324", "title": "Goddamn Electric", "text": "Goddamn Electric \u00e8 la seconda traccia dell'ultimo album della band groove metal Pantera \"Reinventing the Steel\" del 2000. La canzone fu il secondo singolo pubblicato dell'album.\nLa traccia.\nLa canzone \u00e8 caratterizzata dal potente solito sound del gruppo texano. In essa Phil Anselmo esprime nuovamente parti vocali rauche e potenti, Dimebag Darrell si cimenta in difficili riff mentre Vinnie Paul mantiene il ritmo della traccia veloce con la sua base di batteria. Da notare anche il cupo basso di Rex Brown. \nL'assolo finale \u00e8 suonato da Kerry King degli Slayer. Nel testo vengono citate due band: i Black Sabbath e gli Slayer."}
{"id": "735325", "revid": "1776051", "url": "https://it.wikipedia.org/wiki?curid=735325", "title": "I'll Cast a Shadow", "text": "I'll Cast A Shadow \u00e8 l'ultima traccia dell'ultimo album della band groove metal Pantera \"Reinventing the Steel\" del 2000. La canzone fu il terzo singolo prodotto da tale disco e l'ultimo pubblicato dalla band che si scioglier\u00e0 nel 2003. \nLa traccia.\nLa canzone \u00e8 caratterizzata dalla solita base musicale del gruppo texano. In essa Phil Anselmo torna ad esprimere potenti e rauche urla, accompagnate da potenti riff di Dimebag Darrell e dalla veloce e rumorosa batteria di Vinnie Paul. \nPer tale traccia vale lo stesso discorso espresso per le altre canzoni del disco. Ciononostante il testo della canzone sia sempre energico e violento, come del resto la base, la traccia non presenta l'unit\u00e0 sonora che caratterizzava gli esordi del gruppo. "}
{"id": "735328", "revid": "827882", "url": "https://it.wikipedia.org/wiki?curid=735328", "title": "Austin Motor Company", "text": "La Austin Motor Corporation \u00e8 stata una casa automobilistica inglese, fondata nel 1905 e confluita, nel 1952 nella British Motor Corporation Ltd. Il marchio Austin \u00e8 stato utilizzato fino al 1987.\nStoria.\nLa compagnia venne fondata da Herbert Austin nel 1905 a Longbridge (Worchestershire). La sua prima automobile fu un modello piuttosto convenzionale mosso da un motore con valvole laterali di 5 litri. Lo scoppio della prima guerra mondiale increment\u00f2 notevolemente le dimensioni della Casa inglese (basti pensare che i dipendenti passarono da 2.500 a 22.000), grazie alle commesse statali per artiglieria, piccoli aeroplani e mezzi da trasporto leggero.\nAlla fine del conflitto Herbert Austin, ora Sir Austin, decise di tornare alla produzione civile, utilizzando (per contenere i costi di produzione) la logica della \"meccanica unica\". Un solo telaio, un unico motore (di 3620cm\u00b3 con valvole laterali) e identici componenti per una serie di modelli che andavano dall'autovettura ai veicoli commerciali ai trattori. \nLe vendite non decollarono e la Casa decise di introdurre nuovi modelli pi\u00f9 economici, come la 12 hp (con motore di 1,6 litri) del 1921 e l'utilitaria Seven del 1926.\nGrazie alla \"Seven\", che venne costruita anche in Germania (da BMW), in Francia, in Giappone (dalla Datsun) e negli Stati Uniti (dalla Bantam Car Company), la \"Austin\" super\u00f2 la Grande depressione del 1929.\nNel 1938 il timone della Casa pass\u00f2 da Sir Austin a Leonard Lord, ma lo scoppio della seconda guerra mondiale vide l'Austin nuovamente impegnata nella produzione militare.\nNell'immediato dopoguerra la produzione riprese sulla base dei modelli degli ultimi anni trenta, con un'importante novit\u00e0: le valvole in testa.\nDalla BMC al gruppo Austin Rover.\nNel 1952 la Casa si fuse con la Nuffield Organisation (a cui apparteneva la Morris), dando vita alla British Motor Corporation Ltd. (in sigla \"BMC\") Da qui cominci\u00f2 una nuova storia non pi\u00f9 come fabbrica indipendente bens\u00ec come marchio per alcune autovetture costruite dal gruppo \"BMC\".\nNel 1966 la BMC acquist\u00f2 la Jaguar (e conseguentemente anche la Daimler Motor Company che le apparteneva). Nel 1968 la BMC conflu\u00ec nella British Leyland.\nNel 1975 la British Leyland fu salvata dal fallimento e divenne di propriet\u00e0 statale. Nel 1981, nel corso di una riorganizzazione interna, la gestione dei marchi produttori di automobili per la massa (tra cui quello Austin) fu spostata ad una nuova sottodivisione, il Gruppo Austin Rover. Nel 1983 venne completato il processo di soppressione del marchio Morris, accorpato al marchio Austin per evitare la concorrenza interna tra i loro modelli.\nSoppressione del marchio.\nNel 1986 il governo di Margaret Thatcher mise Graham Day al vertice del Gruppo Austin Rover (che era di propriet\u00e0 statale) con lo scopo di riorganizzare l'azienda per poi privatizzarla. La strategia di Day era quella di dare della casa un'immagine pi\u00f9 prestigiosa concentrando gli sforzi sui marchi che riteneva pi\u00f9 forti, Rover ed MG. Al contrario, Day vedeva il marchio Austin come un relitto degli anni Sessanta, che evocava insuccessi ed automobili poco amate (\u00e8 sua la famosa dichiarazione secondo cui \u00abi giovani non vogliono guidare una Austin\u00bb), cos\u00ec fu deciso che il marchio doveva essere soppresso.\nIl cambiamento non avvenne all'improvviso: per prima cosa nel luglio 1986 il Gruppo Austin Rover cambi\u00f2 nome in Gruppo Rover; nel corso del 1987 il nome Austin fu rimosso dal materiale pubblicitario e dalle vetture Austin ancora in produzione (Metro, Maestro e Montego), alle quali da l\u00ec in poi ci si riferiva solo con il nome del modello, senza citare alcun marchio; infine con il lancio della Rover 200 nel 1989 il nuovo logo a sfondo bordeaux del Gruppo Rover sostitu\u00ec definitivamente quello blu e verde del Gruppo Austin Rover.\nNel 2005, dopo il collasso del gruppo MG Rover, i diritti sul marchio Austin sono stati acquisiti dalla Nanjing Automobile. L'anno successivo la Nanjing, che aveva perso i diritti sul marchio Rover, ha manifestato l'intenzione di rilanciare il marchio Austin, in quanto questo avrebbe garantito un appeal maggiore rispetto ad un marchio cinese. Negli anni successivi la Nanjing ha \u00e8 concentrato le sue risorse sul rilancio del marchio MG. Nel 2007 la Nanjing \u00e8 stata assorbita dalla SAIC e di conseguenza i diritti sul marchio Austin sono passati a quest'ultima."}
{"id": "735330", "revid": "767487", "url": "https://it.wikipedia.org/wiki?curid=735330", "title": "Lacrimas Profundere", "text": "Lacrimas Profundere \u00e8 un gruppo musicale tedesco gothic metal.\nBiografia.\nLa band si form\u00f2 nel 1993 per iniziativa del chitarrista Oliver Schmid. Nei primi anni la band sperimenta un sound dalle forti tinte doom metal, accompagnato dall'utilizzo di voce femminile. Con l'ingresso della cantante e violinista Anja H\u00f6tzendorfer, il gruppo registr\u00f2 l'album di debutto, intitolato \"... and the Wings Embraced Us\" nel 1995, ed il successivo \"La Naissance D'Un R\u00eave\" nel 1997. Dopo la realizzazione dei primi due album, il gruppo firm\u00f2 un contratto con la Napalm Records dalla durata di cinque album. Nel 1999 venne registrato \"Memorandum\", che por\u00f2a all'ingresso nella band dell'arpista Ursula Riedl.\nNel 2001 i Lacrimas Profundere incisero \"\"; quest'album fu il primo a ricevere una certa attenzione da parte della stampa internazionale. Il disco abbandon\u00f2 in parte il tipico sound del doom metal, per approdare ad un gothic metal di stampo decisamente teutonico, simile, per alcuni versi, alle sonorit\u00e0 proposte da band come i The Vision Bleak. Per la prima volta il gruppo si avvalse di una voce baritonale per il canto. Dopo il buon successo dell'album, il gruppo part\u00ec per il primo tour internazionale, che approd\u00f2, oltre che in Europa, in America Latina. I successivi lavori videro la band destreggiarsi in un mix di sonorit\u00e0 e ritmi doom metal e gothic metal, portandoli ad una buona notoriet\u00e0 internazionale e ad un discreto successo discografico."}
{"id": "735333", "revid": "46291", "url": "https://it.wikipedia.org/wiki?curid=735333", "title": "Festuca orthophylla", "text": "La Festuca orthophylla \u00e8 una specie vegetale della famiglia delle \"Poaceae\" (Graminacee).\n\u00c8 un'erba perenne, che raggiunge un'altezza fra i 15 e i 25\u00a0cm."}
{"id": "735335", "revid": "1452073", "url": "https://it.wikipedia.org/wiki?curid=735335", "title": "Beloniformes", "text": "L'ordine dei Beloniformes appartiene alla classe dei pesci ossei e comprende pesci d'acqua dolce e salata diffusi in tutto il mondo. Comprende le aguglie (Belonidae) e i pesci volanti (Exocoetidae).\nClassificazione tassonomica.\nOriginariamente i due sottordini erano considerati parte dell'ordine Cyprinidontiformes, ma negli ultimi anni ulteriori ed approfondite analisi genetiche e fisiologiche hanno convinto il mondo accademico ad accettare la classificazione attuale."}
{"id": "735336", "revid": "460592", "url": "https://it.wikipedia.org/wiki?curid=735336", "title": "Good God (Korn)", "text": "Good God \u00e8 il terzo singolo della band nu metal statunitense Korn dall'album \"Life Is Peachy\" del 1996.\nVideo musicale.\nDella canzone \u00e8 stato inoltre creato un video che include una inedita versione del brano, registrata al teatro Astoria di Londra."}
{"id": "735341", "revid": "599013", "url": "https://it.wikipedia.org/wiki?curid=735341", "title": "Giudizio ordinario", "text": ""}
{"id": "735343", "revid": "486946", "url": "https://it.wikipedia.org/wiki?curid=735343", "title": "Cgce", "text": ""}
{"id": "735344", "revid": "834", "url": "https://it.wikipedia.org/wiki?curid=735344", "title": "Dosemu", "text": ""}
{"id": "735346", "revid": "30610", "url": "https://it.wikipedia.org/wiki?curid=735346", "title": "Louis Marie-Auguste Boutan", "text": "Biografia.\nLouis Marie-Auguste \u00e8 uno dei figli di Augustin Boutan, conosciuto in Francia per essere stato ispettore generale della pubblica istruzione e amico del famoso matematico e astronomo, Victor Puiseux. Dopo aver frequentato il Liceo Saint Louis de Gonzague, nel 1879 diventa preparatore aggiunto alla Sorbona presso il laboratorio di Henri de Lacaze-Duthiers, famoso biologo francese. Nel 1880 fa parte della delegazione francese alla Esposizione universale di Melbourne. \nNel 1884 Henri de Lacaze-Duthiers lo invita all'osservatorio oceanolgico da lui creato, il Laboratorio Arago di Banyuls sur Mer e inizia ad interessarsi all'immersione subacquea e all'utilizzazione della fotografia nello studio delle scienze naturali. Nel 1886 inizi\u00f2 ad immergersi sott'acqua. Lo stesso anno ottenne il dottorato a Parigi con una tesi intitolata \"Recherches sur l'anatomie et le d\u00e9veloppement de la fissurelle. Comparaison de la fissurelle avec les types voisins\".\nNell'estate del 1892 fece i primi tentativi d'immersione con scafandro per lo studio dei molluschi Haliotis. Ispirato dai tentativi dell'inglese William Thompson (1822-1879), che aveva inserito un apparecchio fotografico in una scatola di legno e metallo, con risultati per\u00f2 piuttosto mediocri nonostante la profondit\u00e0 di soli 5 metri, decide di sviluppare un sistema finalmente efficace. Nel 1893 con l'aiuto del fratello Auguste fa costruire un prototipo di macchina fotografica anfibia (una \"Detektiv\") a 6 placche e realizza un modello di fotocamera subacquea. Nonostante riesca a scattare le prime foto marine di qualit\u00e0 a una profondit\u00e0 di 10 metri, il primo prototipo non soddisfa pienamente Boutan, poich\u00e9 lo trova poco pratico e perch\u00e9 i tempi di posa sono troppo lunghi, oltre i 10 minuti. La notizia ebbe tuttavia un grande seguito e \"La Science Illustr\u00e9e\" del 2 dicembre 1893 pubblic\u00f2 un articolo al riguardo. \nPer i prototipi successivi si concentr\u00f2 essenzialmente sulla realizzazione di un nuovo tipo di obiettivo che gli viene fornito dalla societ\u00e0 Darlot. Grazie anche all'aiuto dell'ingegnere David che, gi\u00e0 lavorava presso il laboratorio Arago, riesce finalmente a ottenere dei risultati che lo soddisfano. Lavorer\u00e0 tutta la sua vita per ottenere immagini sempre pi\u00f9 nitide e istantanee, da lui considerate essenziali per la fotografia sottomarina al servizio della scienza. \nDecede il 6 aprile 1934 nella sua villa di Tigzirt e vien sepolto nel cimitero cristiano della citt\u00e0 algerina. La moglie, C\u00e9lina Goudman morta il 16 aprile 1957, viene sepolta al suo fianco.\nOnorificenze.\nRiceve con il fratello Auguste, la Legion d'onore per aver realizzato fra il 1915 e 1916 uno scafandro autonomo, poi utilizzato dalla marina militare francese sui loro sottomarini."}
{"id": "735348", "revid": "29244", "url": "https://it.wikipedia.org/wiki?curid=735348", "title": "Louis Boutan", "text": ""}
{"id": "735357", "revid": "6923", "url": "https://it.wikipedia.org/wiki?curid=735357", "title": "Alt Pened\u00e8s", "text": "L'Alt Pened\u00e8s (nome ufficiale in lingua catalana; in spagnolo \"Alto Pened\u00e9s\") \u00e8 una delle 41 comarche della Catalogna, con una popolazione di 93.408 abitanti; suo capoluogo \u00e8 Vilafranca del Pened\u00e8s.\nAmministrativamente fa parte della provincia di Barcellona, che comprende 11 comarche."}
{"id": "735359", "revid": "21079", "url": "https://it.wikipedia.org/wiki?curid=735359", "title": "Teorema del sandwich", "text": ""}
{"id": "735360", "revid": "339392", "url": "https://it.wikipedia.org/wiki?curid=735360", "title": "Eugenia caryophillata", "text": ""}
{"id": "735366", "revid": "1711941", "url": "https://it.wikipedia.org/wiki?curid=735366", "title": "Hador", "text": ""}
{"id": "735368", "revid": "287204", "url": "https://it.wikipedia.org/wiki?curid=735368", "title": "Aosta Calcio 511", "text": "L'Associazione Sportiva Dilettantistica Aosta Calcio 511 \u00e8 una societ\u00e0 italiana di calcio a 5 con sede a Aosta.\nStoria.\nLe origini.\nNel 1983 inizia la sua attivit\u00e0, prima squadra valdostana ufficiale con atto costitutivo regolarmente registrato, con la denominazione \"Polisportiva Coumba Freide\", prendendo nome dalla vallata limitrofa al nord della citt\u00e0 di Aosta e la divisa gialloblu conservata fino ad oggi. Nel 1984 viene affiliata al CONI nella FIGC, quando gi\u00e0 aveva preso parte al campionato della F.I.Ctt. (Federazione Italiana Calcetto) con Gianluca Fea primo presidente. La squadra si fondava su un gruppo di amici di Aosta, alcuni tennisti, che nonostante buone basi e tanto entusiasmo non riescono a superare la fase regionale, nettamente fermati dal Millefonti Torino poi laureatasi vice campione d'Italia. Intanto per acquisire esperienza l'Aosta organizza tornei internazionali: nel 1985 con gli olandesi del Rozet di Rotterdam ed i belgi del Ceverbo; nel 1986 il torneo si amplia e ci sono olandesi, belgi, torinesi e nuove squadre valdostane nate sull'onda sollevata dall'Aosta. Nel 1987 viene organizzata la finale nazionale della Coppa Italia di Calcio a Cinque. In quegli anni la squadra rimane sempre nella massima categoria regionale, anche quando in Piemonte e Valle d'Aosta il calcio a cinque viene organizzato su pi\u00f9 livelli.\nL'approdo ai campionati nazionali.\nLa disciplina cresce e con lei l'Aosta che nel 1989 entra a far parte del primo campionato di serie A nazionale diviso in quattro gironi e nel 1990 partecipa al primo campionato di serie A a 20 squadre girone unico. L'Aosta si chiama \"Diadora Team\", si classifica al 16\u00ba posto e retrocede in B dove prosegue un dignitoso cammino. Nel 1994 raggiunge la serie B l'Aymavilles e si disputano i primi \u2018derby\u2019 molto sentiti e seguiti. Nel 1995 la societ\u00e0 fonda le basi della garanzia di permanenza in attivit\u00e0 negli anni: ottenuta due anni prima la personalit\u00e0 giuridica costruisce con un finanziamento dell'ICS il Centro Sportivo Montfleuri attuale sede e campo di gioco della societ\u00e0.\nNel 1996 le valdostane in B sono addirittura tre con il ripescaggio dell'Eurotravel. Campionato entusiasmante per le valdostane tutte ai primi posti con i gialloblu, tornati \u2018Aosta Calcio a 5\u2019, che si qualificano per riassaporare la serie A con Fea Gianluca allenatore e giocatori del calibro di Ferri, Trotta, Sai, Cappellino, molto noti in alta Italia, e con loro, tra gli altri, i valdostani Rossero, Pacchiodi, Adorni, Bellomo, Patacchini e lo slavo Derviscausevic. L'Aosta arriva 16^ su 18 squadre e retrocede in serie B dove ritrova solo l'Aymavilles ed i derby si disputeranno fino all'anno d'istituzione della serie A2, quando l'Aosta ottiene la promozione diretta al nuovo campionato. L'Aosta rimane in A2 fino all'anno 2003 quando viene retrocessa per motivi disciplinari/burocratici Nelle successive due stagioni in B resta ai margini della zona play-off e dedica molta attenzione alla crescita del settore giovanile.\nL'era Gomes.\nNel 2004 con l'arrivo del giocatore brasiliano Marcelino Gomes, su cui la societ\u00e0 decide d'investire quale allenatore di prima squadra, under 21 e Juniores, comincia un nuovo ciclo di successi grazie ai risultati della propria politica d'investimento sui giovani.\nNella stagione 2005/06 la squadra, composta per oltre l'80% da giocatori provenienti dalla propria Juniores degli anni precedenti, ritorna in A2 per poi ridiscendere in B nell'anno 2008 nonostante i 27 punti conquistati. Buone notizie giungono tuttavia dal settore giovanile: mercoled\u00ec 4 giugno 2008 la formazione Juniores si laurea campione d'Italia superando nella finale della \"Final Eight\" organizzata proprio al Montfleuri, l'Augusta per 2 a 0 grazie alle splendide reti del ragazzo di casa, Gaetano, e del grande Capitano Laruccia. Si conferma l'alto livello delle giovanili portando a casa anche il titolo di vice-campione d'Italia under 21 arrendendosi solo all'Augusta in finale.\nL'anno successivo la squadra, laureatasi campione d'inverno nel girone A di Serie B, arriva seconda alle spalle dell'Asti dopo un combattuto testa a testa durato tutta la stagione, e a niente servono i play-off conclusi in semifinale.\nL'under 18 si riconferma campione d'Italia battendo in finale l'Arzignagno Grifo durante la \"Final Eight\" svoltasi ad Ascoli. \nNella stagione 2009/2010 un campionato condotto dall'inizio alla fine porta la squadra alla promozione in Serie A2. Nella stagione 2010/2011 dopo aver condotto un buon girone d'andata, la squadra anche a causa delle moltissime assenze, viene risucchiate nei bassifondi della classifica ed al termine della \"regular season\" si classifica al quartultimo posto e deve giocare i play-out, che condannano l'Aosta alla retrocessione in serie B.\nIl nuovo ciclo.\nDopo un anno di \"purgatorio\" in serie B grazie a nuovi arrivi del calibro di Barcellos e Boaventura, alla voglia di vincere del gruppo (chiamato affettuosamente \"famiglia Aosta\"), alla tenacia del suo allenatore Lino Gomes ed alla spinta del pubblico riesce a riconquistare la serie A2.\nNell'estate del 2012 cambia la denominazione da P.C.F. Aosta Calcio a 5 a \"Aosta Calcio Pollein A.S.D.\".\nIl quarto posto finale e l'approdo ai play-off maturati nella stagione 2012-13 riporta l'Aosta nei piani alti del calcio a 5 nazionale. La stagione seguente la societ\u00e0 si fonde con il \"Pollein\" dando vita all'inedita A.S.D. Aosta Calcio 511.\nColori e simboli.\nColori.\nI colori dell'Aosta Calcio 511 sono da sempre il giallo e il blu."}
{"id": "735370", "revid": "1003477", "url": "https://it.wikipedia.org/wiki?curid=735370", "title": "Plombi\u00e8res", "text": "Plombi\u00e8res (in vallone \"So-on-Mont-d'-Plomb\", in olandese Blieberg, in limburghese \"Blieberig\", in ripuario \"Op-ene-Bliibereg\", in tedesco \"Bleiberg\"), \u00e8 un comune del Belgio di lingua francese, della regione della Vallonia, sul confine con la Germania e i Paesi Bassi. Si trova nell'Arrondissement di Verviers all'interno della Liegi.\nAl 1\u00ba gennaio 2006 il comune contava una popolazione di 9.672 abitanti su una superficie di 53,17\u00a0km\u00b2 (densit\u00e0 di 182 abitanti per km\u00b2).\nStoria.\nIl comune prende il nome dai suoi abitanti e fino al 20 settembre 1919 era denominato \"Bleyberg\".\nNel 1828 \"Cockerill\" ottenne la concessione delle miniere di piombo di \"Bleyberg\" per portare a termine un complesso industriale di lavorazione del piombo, dello zinco e della pirite.\nIl 4 dicembre 2006 Thierry Wimmel diviene a 22 anni il \"Borgomastro\" della citt\u00e0, il pi\u00f9 giovane di tutto il Belgio.\nStatus linguistico.\nSi tratta di un comune a statuto speciale per l'insegnamento delle lingue delle minoranze, il tedesco e l'olandese: art. terzo e quarto della legge belga del 30 luglio 1963 e potenzialmente a statuto speciale per l'utilizzo delle lingue in materia amministrativa (art. 16 della legge del 18 luglio 1966).\nLocalit\u00e0 del comune.\nLe localit\u00e0 del comune sono:\nLe tre frontiere.\nIl punto in cui le frontiere di Belgio, Paesi Bassi e Germania si incontrano \u00e8 chiamato le \"trois fronti\u00e8res\" (\"le tre frontiere\", olandese \"Drielandenpunt\", tedesco \"Dreil\u00e4ndereck\"). Qui si trovano attrazioni turistiche come la torre panoramica, con ascensore (torre Baldovino), caff\u00e8, parco giochi, labirinto ed \u00e8 la zona pi\u00f9 alta dei Paesi Bassi. Le rispettive citt\u00e0 al di l\u00e0 del confine sono Aquisgrana (Germania) e Vaals (Paesi Bassi).\nUn po' pi\u00f9 lontano, nella zona belga, un monumento dedicato a Pierre Roiseaux (1924-1944) volontario di guerra, eretto dalla sua famiglia.\nNon \u00e8 da dimenticare che fino a non molto tempo fa, nel 1919, questo luogo si chiamava \"Le quattro frontiere\" quando la piccola entit\u00e0 di Moresnet esisteva ancora."}
{"id": "735376", "revid": "767487", "url": "https://it.wikipedia.org/wiki?curid=735376", "title": "Razza Ribelle Posse", "text": "I Razza Ribelle Posse (Monza e Brianza) sono una storica band di artisti rap hip hop italiani, fondata da Hermann, ed attiva dal 1996 al 2005.\nStoria.\nAnni Novanta.\nNei primi anni novanta, sul filone del movimento delle posse e l'esplosione della musica rap, Hermann pubblicava il suo primo album \"Bomba H\" in qualit\u00e0 di produttore, compositore, autore, ed MC, nel 1996 conoscer\u00e0 Paro,\ne decide di dare vita al progetto Razza Ribelle Posse con il disco \"\"La Scelta\",\" concretizzando l'attivit\u00e0 del nascente gruppo.\nNegli anni successivi iniziarono le date \"live\" in giro per i centri sociali, locali del milanese ma non solo.\nNel 1997 arriv\u00f2 un nuovo membro: Tambu, che si aggiunse alla band inizialmente con il ruolo di bassista (in seguito diverr\u00e0 anche uno degli MC), con il quale pubblicarono l'album \"Pensaci\" nel 1998.\nSuccessivamente, per Hermann e Tambu vi fu l'esperienza Nitro Funk, insieme a Gabry ed Ivo, una band che miscelava rap e metal, e che divenne popolare per i suoi live decisamente curati e apprezzabili, di cui tuttavia non venne inciso su disco nulla a ricordo di questa\npositiva esperienza.\nNuovo Millennio.\nHermann produce un nuovo album solista nel 2000, \"Back in My Way\", anche se provvisto di diverse collaborazioni con membri della band, mentre iniziano i lavori per un nuovo disco targato RRP.\nNel 2001 il gruppo pubblic\u00f2 il terzo capitolo dei Razza Ribelle Posse, \"La Terza Guerra\", disco in cui Hermann sperimenta nuove contaminazioni musicali, pur restando fedele al rap, e che vede per l'ultima volta la presenza di Paro nella formazione,\ne quasi a reintegrarlo ci pensa il nuovo arrivato Shyv (col quale vi erano gi\u00e0 stati delle collaborazioni), anch'esso in qualit\u00e0 di MC.\nper due anni si lavora sodo a nuovi brani, ed il 2003 \u00e8 un grande anno per il gruppo, che, con la partecipazione di Kope, Marta, Paola, L.T., Andrea C., che restano comunque fuori dalla formazione del gruppo, nasce il nuovo disco della posse dal titolo \"\"28 Problemi\":\"\nper quasi due anni girano con il live dell'album, distribuendo CD nei negozi di tutta Italia, e ottenendo diverse recensioni su testate settoriali, dando nuovi stimoli agli artisti.\nNel 2004 Hermann produce intanto il terzo disco da solista, \"Autoeroismo\", e porta dal vivo qualche brano dello stesso mentre \u00e8 in tour con la band.\nProcedono intanto i lavori con Tambu e Shyv, che concludono l'avventura con la registrazione di un EP dal nome \"Ex Presidenti\", per poi dividersi temporaneamente per affrontare nuove avventure musicali in diverse direzioni,\nma continuando a collaborare musicalmente e non."}
{"id": "735377", "revid": "26417", "url": "https://it.wikipedia.org/wiki?curid=735377", "title": "Razza ribelle", "text": ""}
{"id": "735380", "revid": "666668", "url": "https://it.wikipedia.org/wiki?curid=735380", "title": "Balestra (attrezzo sportivo)", "text": ""}
{"id": "735385", "revid": "1718925", "url": "https://it.wikipedia.org/wiki?curid=735385", "title": "Legge 7 agosto 1990, n. 241", "text": "La legge 7 agosto 1990, n. 241 \u00e8 una legge della Repubblica Italiana, pi\u00f9 volte modificata nel corso degli anni.\nLa legge, per il contenuto delle sue disposizioni, ha rappresentato una notevole innovazione per l'attivit\u00e0 della pubblica amministrazione italiana e pi\u00f9 in generale per il diritto amministrativo italiano, introducendo il diritto di accesso agli atti amministrativi in Italia.\nIl contenuto.\nRiassumendo il contenuto della legge, esso pu\u00f2 essere sintetizzato come segue:\nInnovazioni principali.\nObbligo di adozione di provvedimento espresso.\nViene formalmente sancito il dovere di conclusione del procedimento tramite l'adozione di un provvedimento espresso, sia che il procedimento abbia avvio da istanza che d'ufficio.\nIl legislatore prevede sanzioni a carico dell'amministrazione con l'obbligo di provvedere, ad esclusione dei casi di silenzio amministrativo qualificato e dei concorsi pubblici, al risarcimento del danno ingiusto procurato in conseguenza dell\u2019inosservanza dolosa o colposa del termine di conclusione del procedimento, oltre il diritto ad ottenere un indennizzo per il semplice ritardo, secondo quanto previsto dalla legge.\nIl diritto di accesso agli atti amministrativi.\nLa richiesta di accesso va presentata all'amministrazione che detiene il documento e deve essere regolarmente motivata. La pubblica amministrazione deve decidere entro 30 giorni (fatti salvi eventuali ricorsi), trascorsi i quali la richiesta si intende respinta. Sono comunque esclusi i documenti coperti da segreto di Stato.\nIn particolare, riguardo al diritto di accesso, le caratteristiche sono enunciate nel capo V della legge 241/1990:\nAltre disposizioni di rilievo, come una normazione generale dell'istituto della \"conferenza di servizi\", l'introduzione dell'obbligo della motivazione del provvedimento amministrativo e la creazione della figura del responsabile del procedimento amministrativo e l'individuazione di termini entro i quali un procedimento amministrativo debba concludersi."}
{"id": "735386", "revid": "115717413", "url": "https://it.wikipedia.org/wiki?curid=735386", "title": "Deifr", "text": "Deifr \u00e8 il nome brittonico della parte orientale dell'odierna contea dello Yorkshire (Inghilterra settentrionale), che significa \"costiero\" o \"acque\". Per alcuni potrebbe invece venire dalla parola brittonnica \"Daru\", che significa \"quercia\". Per altri ancora bisognerebbe risalire al nome latino della citt\u00e0 di Malton, Derventio. Dopo la conquista anglosassone, l'area fu conosciuta col nome di Deira.\nIl Deifr era probabilmente una suddivisione dell'ampio territorio della trib\u00f9 celtica dei briganti, prima che questo venisse conquistato dai romani attorno all'80 d.C. La sua capitale era l'odierna York.\nDopo la fine del dominio romano in Britannia (ca. 410), quest'area fece parte dell'Y Gogledd Hen, regno britannico del nord, e poi divenne parte del reame indipendente dell'Ebrauc, che sul finire del VI secolo cadr\u00e0 sotto i colpi degli invasori anglosassoni. Uno degli ultimi sovrani del regno britannico fu Peredur Paladr Hir, che alcuni studiosi identificano col Percival delle leggende arturiane. In seguito, la Deira sar\u00e0 unita a un altro regno anglosassone, la Bernicia, dando cos\u00ec vita alla Northumbria."}
{"id": "735388", "revid": "767487", "url": "https://it.wikipedia.org/wiki?curid=735388", "title": "Jean de Wouters", "text": "Nel 1957 invent\u00f2 la \"Calypsophot\", una macchina fotografica subacquea, assieme a Jacques-Yves Cousteau. In seguito venne venduta alla Nikon dove verr\u00e0 chiamata prima \"Calypso-Nikkor\" e in seguito \"Nikonos\".\nDe Wouters lavor\u00f2 nell'aviazione, durante la Seconda guerra mondiale, periodo in cui registr\u00f2 molti brevetti per il miglioramento degli aeroplani."}
{"id": "735389", "revid": "29244", "url": "https://it.wikipedia.org/wiki?curid=735389", "title": "Jean Guy Marie Josef de Wouters d'Oplinter", "text": ""}
{"id": "735393", "revid": "108730571", "url": "https://it.wikipedia.org/wiki?curid=735393", "title": "Suzuki TU", "text": "La TU-X \u00e8 una motocicletta turistica prodotta dall'azienda giapponese Suzuki dal 1994.\nDescrizione.\nTra le sue caratteristiche quelle di essere una moto \"naked\" turistica di tipo classico, cio\u00e8 sprovvista di protezioni aerodinamiche e dal gusto retro e di essere adatta agli utenti poco esperti, nonch\u00e9 al pubblico femminile, per il peso e la potenza ridotta che ne fanno un mezzo adatto all'apprendimento.\n125.\nQuesta motocicletta \u00e8 stata resa disponibile anche con una cilindrata da 125 cm\u00b3: le differenze prestazionali con la sorella maggiore sono molto limitate e il peso \u00e8 ridotto di ulteriori 20 kg.\n250.\nDotata di un motore a quattro tempi monocilindrico in grado di erogare circa 20cv \u00e8 equipaggiata di un impianto frenante di tipo misto con un freno a disco sulla ruota anteriore e di un freno a tamburo su quella posteriore, impianto sufficiente in un casi come questo, dove la casa motociclistica nipponica non \u00e8 andata alla ricerca delle prestazioni esasperate. Infatti la velocit\u00e0 massima \u00e8 di circa 130 km/h e lascia anch'essa sottintendere l'uso per cui questa motocicletta \u00e8 stata progettata: prevalentemente in citt\u00e0 e negli spostamenti quotidiani a breve o medio raggio.\nIl consumo dichiarato \u00e8 molto favorevole (34,5 km/litro a 60 km/h) e grazie al serbatoio da 12 l, l'autonomia risulta essere ottima per una moto di cilindrata media. Con un pieno (riserva esclusa) il motociclo percorre 260 km circa, nell'utilizzo prevalentemente cittadino.\nNonostante i vari punti favorevoli la TU 250 X \u00e8 stata anche oggetto di varie critiche, sia in merito alla scarsit\u00e0 di alcuni materiali usati (il metallo del parafango posteriore si crepa facilmente, le plastiche delle frecce risentono fortemente dell'esposizione agli agenti atmosferici, cromo che si sfalda facilmente), sia per il fatto che in diverse occasioni si pu\u00f2 sentire la mancanza di un'aggiunta di potenza, utile soprattutto per trarsi d'impaccio in alcune situazioni e per i trasferimenti di una certa \"importanza\" dove, per mantenere una velocit\u00e0 di crociera accettabile, il propulsore \u00e8 obbligato a lavorare a dei regimi di giri piuttosto elevati e stressanti. La combinazione freni e sospensioni anteriori pu\u00f2 - in caso di frenate di emergenza - portare a pericolosi oscillazioni all'anteriore.\nNel maggio 2009 la Casa giapponese ha proposto il restyling della 250 TU. Le linee generali sono pi\u00f9 o meno le stesse, pi\u00f9 anni 70 e meno custom."}
{"id": "735394", "revid": "1318658", "url": "https://it.wikipedia.org/wiki?curid=735394", "title": "Storia del buddhismo", "text": "La storia del Buddhismo inizia nel VI secolo a.C., con la nascita e la predicazione del Buddha Siddhartha Gautama; questo la rende una delle religioni pi\u00f9 antiche ancora esistenti. Nel lungo periodo della sua esistenza, la religione si \u00e8 evoluta adattandosi ai vari paesi, epoche e culture che ha attraversato, aggiungendo alla sua originale impronta indiana elementi culturali ellenistici, dell'Asia Centrale, dell'Estremo Oriente e del Sud-Est Asiatico; la sua diffusione geografica fu considerevole al punto di aver influenzato in diverse epoche storiche gran parte del continente asiatico. La storia del Buddhismo, come quella delle maggiori religioni, \u00e8 anche caratterizzata da numerose correnti di pensiero e scismi, con la formazione di varie scuole; tra queste, le pi\u00f9 importanti attualmente esistenti sono la scuola Therav\u0101da, le scuole del Mah\u0101y\u0101na e le scuole Vajray\u0101na.\nVita e predicazione di Siddhartha Gautama.\nSecondo la tradizione buddhista, il Buddha storico, Siddh\u0101rtha Gautama (sanscrito) o Siddhattha Gotama (p\u0101li), del clan dei , nacque nella cittadina di Kapilavastu (sanscrito) o Kapilavatthu (p\u0101li), odierna Tilaurakot, nel Nepal, all'inizio dell'epoca di Magadha (546-324 a.C.); \u00e8 perci\u00f2 anche chiamato (\"saggio dei \u015a\u0101kya\").\nDopo una giovinezza spesa nel lusso sotto la tutela del padre , re di Kapilavastu (in seguito inglobato dallo stato di Magadha), Siddh\u0101rtha entr\u00f2 in contatto con la realt\u00e0 del mondo e concluse che la vita reale fosse fatta di ineluttabile sofferenza; rinunci\u00f2 cos\u00ec alla sua vita di agi per diventare un asceta dedito all'automortificazione. Compresa per\u00f2 l'inutilit\u00e0 di questa pratica, cerc\u00f2 di trovare una propria strada, un cammino di moderazione distante dagli estremi di auto-indulgenza e auto-macerazione.\nSotto un fico sacro, oggi conosciuto come Albero della Bodhi, fece voto di meditare immobile finch\u00e9 non avesse trovato la Verit\u00e0; dopo tre giorni e tre notti ottenne l'Illuminazione, ma rest\u00f2 nel luogo per altre sette settimane ponderando le sue scoperte. Dopo di ci\u00f2, cominci\u00f2 a viaggiare nella pianura del Gange insegnando la sua dottrina (\"Dharma\") e raccogliendo discepoli da tutte le caste e popolazioni, e fu chiamato o si fece chiamare \"Buddha\", cio\u00e8 \"Risvegliato\". Poich\u00e9 tutte le correnti buddhiste riconoscono l'esistenza di altri Buddha oltre a quello storico, \u00e8 pi\u00f9 corretto indicarlo come Gautama Buddha o, come viene spesso indicato in diversi sutra, Buddha \u015a\u0101kyamuni.\nBuddhismo delle origini.\n\u00c8 molto difficile proporre una ricostruzione storicamente accertata dello sviluppo del Buddhismo. La storiografia contemporanea, sia delle scuole statunitensi, di quelle francesi ed anche italiane ha comunque fortemente ridimensionato la credenza, viva fino ad alcuni decenni fa, di uno sviluppo progressivo del Buddhismo che partendo da una singola scuola antica, spesso identificata come la scuola Therav\u0101da (tutt'oggi esistente), procedesse con lo sviluppo delle scuole Mah\u0101y\u0101na, arrivando infine alle scuola Mah\u0101y\u0101na-Vajray\u0101na. Scoperte archeologiche, anche recenti, nonch\u00e9 un pi\u00f9 attento lavoro sui testi antichi e la recente traduzione di antichissimi testi soprattutto dal Canone tibetano e dal Canone cinese, hanno rivoluzionato e stanno ulteriormente rivoluzionando questa lettura novecentesca.\nDi certo, la riluttanza di Gautama a nominare un suo successore o a formalizzare la propria dottrina, dato che si evince nei discorsi riportati negli antichi \"\u0100gama-Nik\u0101ya\" (\"Sutta Pi\u1e6daka\" nel Canone P\u0101li, \"Ahanjing\" nel Canone cinese) port\u00f2 all'emergere di diverse fazioni tra i suoi seguaci nei successivi 400 anni. Tutte le scuole buddhiste oggi esistenti derivano dallo sviluppo di queste antiche comunit\u00e0 presto diversificatesi tra loro (vedi Buddhismo dei Nik\u0101ya e Concili buddhisti). \u00c8 da tenere presente che a differenza della storia di altre tradizioni, i monaci buddhisti pur aderendo a diverse dottrine potevano condividere gli stessi monasteri se accettavano lo stesso codice monastico (vinaya), fatto che \u00e8 ripetutamente riportato in diverse cronache di pellegrini cinesi (F\u01cexi\u01cen, Xu\u00e1nz\u00e0ng, Y\u00ecj\u00ecng) che hanno visitato l'India e lo Sri Lanka nei primi secoli della nostra era. Di certo tra le scuole pi\u00f9 antiche ed esistenti oggi va annoverato il Buddhismo Therav\u0101da che non pu\u00f2 essere tuttavia considerato un esclusivo sviluppo del Buddhismo antico in quanto avrebbe esso stesso subito influenze dalle scuole Mah\u0101y\u0101na e importanti riforme nel corso dei secoli.\nI pi\u00f9 antichi testi canonici buddhisti (il \"Tipitaka\" della scuola Therav\u0101da e i \"Tripitaka\" delle scuole del Buddhismo dei Nik\u0101ya vedi anche le voci \"\u0100gama-Nik\u0101ya\", \"Abhidharma\" e \"Vinaya\") furono messi per iscritto intorno al I secolo a.C. ed in quello stesso periodo incominciarono ad apparire anche ulteriori scritti di approfondimento, o di precisazione o di completamento degli \"\u0100gama-Nik\u0101ya\" anch'essi attribuiti allo stesso Gautama, i \"Prajnaparamitasutra\", la cui canonicit\u00e0 fu subito fonte di discussione tra le diverse scuole buddhiste. Successivamente, le scuole che si raccolsero nel Buddhismo Mah\u0101y\u0101na, ne accettarono la canonicit\u00e0, mentre la scuola Therav\u0101da si \u00e8 sempre rifiutata di farlo proponendo il proprio Abhidhamma come raccolta di approfondimenti della dottrina riportata nei primi due pitaka (il Sutta e il Vinaya) e da alcuni suoi autorevoli monaci attribuito al Buddha Gotama, nonostante le evidenze storiografiche dimostrino il contrario.\nPrima del supporto ufficiale del re nel III secolo a.C., il Buddhismo sembra essere rimasto un fenomeno relativamente minoritario, e la storicit\u00e0 degli eventi della sua formazione sono difficili da stabilire anche perch\u00e9 vi sono diverse, antiche e contraddittorie tradizioni. Secondo la tradizione Therav\u0101da ci sarebbero stati due concili formativi, allo scopo di standardizzare la dottrina, ma queste poche informazioni su di essi ci vengono da racconti molto posteriori, che cercavano di spiegare l'origine di questa scuola e la propria lettura dei vari scismi del movimento buddhista.\nPrimo Concilio Buddhista (circa V secolo a.C.).\nSecondo la tradizione il primo Concilio del movimento buddhista si tenne poco dopo la morte di Gautama, a Rajagriha (oggi Rajgir), sotto il patrocinio del re Aj\u0101ta\u015b\u0101tru di Magadha, e presieduto da un monaco di nome . L'obiettivo del Concilio era quello di raccogliere tutti i discorsi del Buddha (\"s\u016btra\") e di codificare le regole monastiche (\"vinaya\"): Ananda, uno dei discepoli pi\u00f9 vicini al Buddha e suo cugino, fu incaricato di recitare i discorsi del Buddha, e Up\u0101li, un altro discepolo, i \"vinaya\". Insieme questi testi costituiranno le prime sezioni del Canone buddhista, mentre il primo testo \u00e8 considerato ortodosso (anche se contiene a volte delle notevoli differenziazioni a seconda dei Canoni) e di riferimento in tutta la storia del Buddhismo, il vinaya ha subito molto presto delle diversificazioni, ed \u00e8 oggi assai arduo stabilire una maggiore ortodossia di quello Therav\u0101da rispetto ad esempio a quello forse pi\u00f9 antico della scuola Mahasanghika o a quello forse di poco successivo appartenente alla scuola Dharmaguptaka.\nSecondo Concilio Buddhista (383 a.C.).\nSempre secondo la tradizione Therav\u0101da il secondo Concilio buddhista fu convocato dal re Kalasoka a Vai\u015b\u0101l\u012b, in seguito ai conflitti tra le scuole tradizionaliste e un movimento di interpretazione pi\u00f9 liberale chiamato (\"della grande assemblea\"). Le scuole tradizionali consideravano il Buddha come un essere umano che aveva conseguito un tipo di illuminazione non facilmente ottenibile dai monaci che si limitavano a seguire le regole monastiche e a praticare i suoi insegnamenti allo scopo di superare le sofferenze e diventare arhat. I secessionisti , invece, consideravano questo approccio individualistico ed egoista, affermando che diventare arhat fosse un obiettivo insufficiente e che il vero scopo da perseguire fosse il diventare veri e propri Buddha (pensiero che sar\u00e0 proprio del successivo Buddhismo Mah\u0101y\u0101na). Secondo la tradizione Therav\u0101da i proponevano per\u00f2 regole monastiche pi\u00f9 flessibili, che potessero richiamare un maggior numero di persone, sia monaci sia laici (da cui il nome di \"grande assemblea\"). Tuttavia recenti ricerche storiche, operate proprio sul codice monastico (vinaya) conservato nel Canone cinese hanno invalidato questa lettura proponendone di alternative e riguardanti un vero e proprio scontro dottrinale. Peraltro non \u00e8 certo che il vinaya Therav\u0101da fosse quello pi\u00f9 antico, alcuni studiosi contemporanei ritengono che l'autentico vinaya fosse proprio quello .\nSecondo la tradizione Therav\u0101da il Concilio si concluse con la condanna dei , che abbandonarono il Concilio e la comunit\u00e0 buddhista; di loro non si sa pi\u00f9 molto, ma in base ad alcune iscrizioni trovate intorno al fiume Amu Darya e datate al I secolo a.C., la scuola sopravvisse per diversi secoli nell'India nordoccidentale e in Asia Centrale.\nTutela di A\u015boka (circa 261 a.C.).\nL'imperatore di Maurya (273-232 a.C.) si convert\u00ec al Buddhismo dopo la sanguinosa conquista del territorio di Kalinga (oggi Orissa) nell'India orientale; pentitosi degli orrori prodotti dal conflitto, il re decise di rinunciare alla violenza, e si impegn\u00f2 a diffondere la fede buddhista costruendo stupa e colonne che richiamavano al rispetto di tutta la vita animale, e spingendo la popolazione a seguire il Dharma. L'esempio forse pi\u00f9 noto tra questi \u00e8 il Grande Stupa a Sanchi, vicino Bhopal; fu costruito nel III secolo a.C. e poi ampliato, e le incisioni sulla porta sono considerate tra i migliori esempi di arte buddhista in India. Il re per\u00f2 \u00e8 ricordato anche per aver costruito strade, ospedali, case di riposo, universit\u00e0 e canali d'irrigazione in tutto il Paese; tratt\u00f2 inoltre i suoi sudditi con la massima tolleranza, indipendentemente da religione, politica e casta.\nQuesto periodo segna la prima diffusione del Buddhismo al di fuori dell'India; secondo le placche e le colonne lasciate da (gli ), furono inviati emissari in molti stati con il compito di predicare il Buddhismo, fino ai regni ellenistici occidentali, a partire dal vicino Regno greco-bactriano, e forse fino al Mar Mediterraneo.\nTerzo Concilio Buddhista (circa 250 a.C.).\nSempre secondo la tradizione della scuola Therav\u0101da, il Re convoc\u00f2 il terzo Concilio intorno al 250 a.C. a Pataliputra (oggi Patna), sotto la supervisione del monaco Moggaliputta, con l'obiettivo di riconciliare le differenti scuole, purificare il movimento da fazioni opportuniste che si erano lasciate troppo lusingare dal patrocinio reale, e organizzare l'invio di missionari nei Paesi in cui il Buddhismo non fosse ancora conosciuto.\nIl Canone P\u0101li (Tipitaka, o Tripitaka in sanscrito, letteralmente \"Tre Canestri\"), che comprende secondo la scuola Therav\u0101da i testi di riferimento del Buddhismo tradizionale, ed \u00e8 considerato da essa l'insieme di scritture pi\u00f9 vicine al Buddha, fu formalizzato secondo questa scuola in questo periodo. Al \"Sutta Pi\u1e6daka\" (sanscrito \"S\u016btra Pitaka\", contenente i discorsi del Buddha) e al \"Vinaya Pitaka\" (contenente le regole monastiche) fu aggiunta una terza classe di scritture, l\"Abhidhamma Pi\u1e6daka\" (sanscrito \"Abhidharma Pitaka\", contenente le elaborazioni e gli approfondimenti filosofici).\nPer la tradizione Therav\u0101da, gli sforzi di per \"purificare\" il Buddhismo ebbero l'effetto di isolare, ma non indebolire, altri movimenti emergenti; in particolare, il Buddhismo Sarv\u0101stiv\u0101da (che sosteneva che i dharma del passato, presente e futuro fossero simultanei), che secondo le cronache della scuola Therav\u0101da fu condannato dal Concilio, e il Buddhismo Dharmaguptaka (che secondo i Therav\u0101da era convinto che il Buddha fosse separato, e superiore, al resto della comunit\u00e0 buddhista) divennero molto influenti nell'India nordoccidentale e nell'Asia Centrale, almeno fino all'Impero Kushan, nel I secolo.\nVa da s\u00e9 che il racconto tradizionale della scuola Therav\u0101da di questi presunti eventi \u00e8 considerata dagli storici al pari di altre ugualmente antiche tradizioni e non porta, come del resto anche le altre tradizioni buddhiste, alcune prova di riscontro sulla propria autenticit\u00e0.\nMondo ellenistico.\nAlcuni degli descrivono gli sforzi di per diffondere la fede buddhista nel mondo ellenistico, che al tempo, in seguito alle conquiste di Alessandro Magno, formava un corpo continuo dalla Grecia ai confini dell'India. Gli editti dimostrano una chiara comprensione dell'organizzazione politica dei regni ellenistici; i nomi dei maggiori re sono elencati e identificati come obiettivi di proselitismo: Antioco II del Regno seleucide (261-246 a.C.), Tolomeo II Filadelfo del Regno egiziano (285-247 a.C.), Antigono II Gonata del Regno di Macedonia (276-239 a.C.), Magante del Regno di Cirenaica (288-258 a.C.), e Alessandro II dell'Epiro (272-255 a.C.).\nInoltre, secondo le cronache p\u0101li, alcuni degli emissari di erano monaci buddhisti greci, evidenziando l'esistenza di intensi rapporti tra le due culture:\nAlcuni degli editti di sono scritti in greco o aramaico; uno di essi, ritrovato a Kandahar, consiglia l'adozione della \"Piet\u00e0\" (traducendo con \"\u03b5\u1f50\u03c3\u03ad\u03b2\u03b5\u03b9\u03b1\", \"eusebeia\", il termine Dharma) alla comunit\u00e0 greca:\nNon \u00e8 chiaro quanta influenza abbiano avuto queste interazioni, ma alcuni autori hanno commentato che un certo livello di sincretismo tra il pensiero ellenistico e quello buddhista possa essere cominciato in quel periodo, facendo notare come ci siano giunte notizie di comunit\u00e0 buddhiste nel mondo ellenistico dell'epoca, ad esempio quella di Alessandria d'Egitto (citata da Clemente Alessandrino), e di ordini monastici pre-cristiani come quello dei Terapeuti (affine alla parola p\u0101li \"Therav\u0101da\"), che secondo Robert Linssen potrebbero aver \u00ab\"quasi completamente tratto ispirazione da insegnamenti e pratiche dell'ascetismo buddhista\"\u00bb.\nSono state ritrovate ad Alessandria anche delle pietre tombali buddhiste del periodo tolemaico, decorate con raffigurazioni della ruota del Dharma. Commentando sulla presenza di buddhisti ad Alessandria, alcuni studiosi hanno fatto notare che \u00ab\"fu in seguito in quello stesso luogo che alcuni dei pi\u00f9 attivi centri della Cristianit\u00e0 sono stati fondati\"\u00bb.\nNel II secolo, il filosofo e scrittore cristiano Clemente Alessandrino riconobbe l'influenza dei buddhisti battriani (\"sramana\") e dei Gimnosofisti indiani sul pensiero greco:\nEspansione in Asia.\nAd Est del subcontinente indiano (odierno Myanmar), la cultura indiana influenz\u00f2 fortemente quella dei Mon, che sarebbero stati convertiti al Buddhismo intorno al 200 a.C. dal proselitismo del re ; i pi\u00f9 antichi templi buddhisti Mon, come quello di Peikthano, sono stati datati tra il I e il V secolo. L'arte buddhista dei Mon \u00e8 stata particolarmente influenzata dall'arte indiana del periodo Gupta e post-Gupta; il suo stile manierista segu\u00ec l'ampia diffusione del Buddhismo nel Sud-Est Asiatico in seguito all'espansione del regno Mon tra V e VIII secolo; nell'area di influenza Mon, corrispondente alla parte settentrionale della regione, si diffuse inizialmente la scuola Therav\u0101da, progressivamente rimpiazzata da quella Mah\u0101y\u0101na a partire dal VI secolo.\nLo Sri Lanka sarebbe invece stato convertito da Mahinda, figlio di , insieme a sei monaci, durante il II secolo a.C.; ottennero la conversione del re Devanampiya Tissa e di gran parte della nobilt\u00e0, e la costruzione del monastero di Mah\u0101vih\u0101ra, che sarebbe divenuto uno dei principali centri dell'ortodossia singalese. Il Canone P\u0101li sarebbe stato trascritto proprio in Sri Lanka durante il regno del re Vittagamani (forse 29-17 a.C.), e l'isola divenne la roccaforte della tradizione Therav\u0101da, rafforzata successivamente dalla presenza di grandi commentatori come Buddhaghosa (IV-V secolo); nonostante la crescente influenza della scuola Mah\u0101y\u0101na, l'isola non fu mai convertita, e divenne la testa di ponte per il risorgimento Therav\u0101da nel Sud-Est Asiatico a partire dall'XI secolo (vedi pi\u00f9 avanti il capitolo relativo).\nSecondo una leggenda non convalidata dagli editti ritrovati, avrebbe inviato missionari anche a Nord, oltre l'Himalaya, a Khotan, nel Bacino del Tarim, e quindi nella terra dei Tocari, che parlavano una lingua indoeuropea e che avrebbero poi contribuito a fondare l'Impero buddhista dei Kushan.\nI due Quarti Concili Buddhisti (29 a.C. e 100 d.C.).\nIl \"primo\" quarto Concilio, sebbene realizzato dalla sola scuola Therav\u0101da, si tenne in Sri Lanka, a Tambapanni, nel 29 a.C., sotto il patrocinio del re Vattagamani; secondo la tradizione, una carestia aveva colpito l'isola, con gravi ripercussioni sui monaci, che vivevano di elemosine, e con la morte dei monaci pi\u00f9 venerandi, capaci di recitare a memoria tutto il testo del Canone buddhista, la comunit\u00e0 cominci\u00f2 a temere che parte di esso andasse perduto. Il Concilio ottenne il suo scopo, e i monaci convocati trascrissero l'intero testo in lingua p\u0101li su foglie di palma.\nIl \"secondo\" quarto Concilio si \u00e8 tenuto nell'Impero Kushan, convocato dall'imperatore Kanishka, intorno al 100 d.C. a Jalandhar o nel Kashmir. Poich\u00e9 i Therav\u0101da temevano che le altre scuole, e in particolare i Sarv\u0101stiv\u0101da, avrebbero approfittato del Concilio per approvare come canonici dei testi non autentici, essi disertarono il Concilio; nelle cronache Therav\u0101da il Concilio dei Kushan \u00e8 talvolta chiamato \"concilio dei monaci eretici\". Il Concilio fu presieduto da Vasumitra, ed aveva come scopo quello di compilare commentari pi\u00f9 esaustivi sull\"Abhidharma\", ma \u00e8 possibile che si sia svolto del lavoro anche sul Canone esistente; il frutto principale del Concilio fu per\u00f2 la redazione degli \"\u0100gama\" e la compilazione del grande commentario noto come \"Mah\u0101-Vibh\u0101sh\u0101\" (\"Grande Esegesi\"), un compendio esaustivo e un lavoro di riferimento per l\"Abhidharma\" Sarv\u0101stiv\u0101da.\nSecondo gli studiosi fu proprio in questo periodo che i Sarv\u0101stiv\u0101da tradussero il loro Canone dal pracrito al sanscrito; sebbene il cambiamento fu probabilmente effettuato senza significative variazioni sull'integrit\u00e0 del Canone, questo evento segn\u00f2 un passo importante perch\u00e9 il sanscrito era la lingua santa del brahmanesimo in India, ed era la lingua usata da innumerevoli pensatori (al di l\u00e0 dello specifico schieramento religioso o filosofico), il che consentiva a un pubblico molto pi\u00f9 ampio e colto di accedere alle idee e alle pratiche buddhiste. Per questa ragione, anche le altre scuole (come la Mah\u0101y\u0101na, formatasi ufficialmente proprio nel Concilio \u2014 vedi il capitolo relativo) in India useranno il sanscrito per i loro commentari e trattati. I Therav\u0101da per\u00f2 non condivisero mai la scelta, sostenendo che il Buddha aveva esplicitamente proibito la traduzione dei suoi discorsi in sanscrito, essendo questa una lingua religiosa e parlata solo da una \u00e9lite (un po' come il latino in Europa nel medioevo), mentre i monaci dovevano usare il linguaggio del popolo, che tutti potessero comprendere. Critica quest'ultima piuttosto curiosa considerando che i Therav\u0101da si sono nel contempo sempre rifiutati di tradurre il loro Canone dal P\u0101li al \"Sinhala\", l'unica lingua parlata in Sri Lanka dove aveva sede il loro monastero principale. Nel tempo, comunque, la stessa lingua in cui era stato scritto il Canone dei Therav\u0101da (il p\u0101li) divenne una lingua morta ed \u00e8 oggi principalmente una lingua religiosa ed elitaria.\nRepressione Sunga (II-I secolo a.C.).\nLa dinastia Sunga sal\u00ec al potere nel 185 a.C., circa 50 anni dopo la morte di , e vi sarebbe rimasta fino al 73 a.C.; dopo aver deposto Brhadrata, ultimo re Maurya, il generale Pusyamitra Sunga ascese al trono. Essendo un brahmino ortodosso, Sunga fu fortemente ostile ai buddhisti e ne osteggi\u00f2 la fede; \u00e8 ricordato nelle cronache per aver \"distrutto monasteri e ucciso i monaci\": 84.000 stupa buddhisti costruiti da furono distrutti, e sembra che mise addirittura una taglia di 100 monete d'oro sulla testa dei monaci buddhisti. Un gran numero di monasteri buddhisti (\"vih\u0101ra\"), come quelli di N\u0101land\u0101, Bodhgaya, Sarnath, o Mathura, caddero in rovina o furono riconvertiti in templi induisti.\nDurante questo periodo, i monaci buddhisti abbandonarono gradualmente la valle del Gange, seguendo la via verso Nord (\"uttarapatha\"), che li port\u00f2 nell'India nordoccidentale, o quella verso Sud (\"daksinapatha\"), che li port\u00f2 sulle rive occidentali dell'Oceano, come attestano i ritrovamenti artistici sulle due vie. L'arte buddhista infatti si estinse a Magadha, mentre fior\u00ec nel Nord-Ovest, a Gandhara e Mathura, o nel Sud-Est, come a Amaravati, nell'Andhra Pradesh; l'attivit\u00e0 artistica non \u00e8 comunque cessata nell'India centrale, come a Bharhut, ma non \u00e8 noto quale contributo abbia avuto da parte dei Sunga.\nC'\u00e8 disaccordo tra gli storici su quanto di ci\u00f2 che la tradizione buddhista attribuisca ai Sunga sia veritiero; se ci sono prove di un declino del Buddhismo e un progressivo abbandono dell'area da parte dei monaci, infatti, non vi sono riferimenti alla distruzione degli stupa o segno alcuno di persecuzione religiosa al di fuori della storiografia buddhista. Importanti commentatori e storici, come Etienne Lamotte e Romila Thapar, sostengono che la figura di Pusyamitra Sunga dovrebbe essere riabilitata, se non altro per mancanza di prove.\nInterazione Greco-Buddhista (II secolo a.C.-I secolo d.C.).\nAd occidente del subcontinente indiano, i regni greci si erano succeduti in Bactria (odierno Afghanistan settentrionale) sin dal tempo di Alessandro Magno intorno al 326 a.C.: prima la dinastia seleucide dal 323 a.C., poi il Regno greco-bactriano dal 250 a.C. circa.\nIl re greco-bactriano Demetrio I invase l'India nel 180 a.C. spingendosi fino a Pataliputra, e fondando il Regno indo-greco, che sarebbe sopravvissuto, tra alti e bassi, fino alla fine del I secolo d.C.; sotto i re indo-greci il Buddhismo rifior\u00ec, ed \u00e8 stato suggerito che l'invasione sia stata organizzata inizialmente come un supporto militare all'Impero Maurya e alla popolazione buddhista contro i Sunga.\nUno dei pi\u00f9 famosi re indo-greci \u00e8 Menandro I, che regn\u00f2 dal 160 al 135 a.C.; convertitosi al Buddhismo, \u00e8 presentato dalla tradizione Mah\u0101y\u0101na come uno dei grandi benefattori della fede, alla pari del re dei Maurya e del re Kanishka dei Kushan. Alla sua morte, sembra che diverse citt\u00e0 reclamarono l'onore di ospitare le sue reliquie, e queste furono divise tra pi\u00f9 stupa, allo stesso modo di quanto avvenne per il Buddha storico. I successori di Menandro fecero incidere \"Seguace del Dharma\" sulle loro monete, e si fecero rappresentare nella posa del \"vitarka mudr\u0101\".\nL'interazione tra le culture greca e buddhista potrebbe aver avuto una certa influenza sulla formazione del pensiero Mah\u0101y\u0101na, che svilupp\u00f2 un approccio filosofico pi\u00f9 sofisticato e una forma di \"divinizzazione\" della figura del Buddha; in queste aree di contatto compaiono inoltre le prime rappresentazioni antropomorfiche del Gautama.\nFondazione e diffusione del Mah\u0101y\u0101na (dal I secolo).\nLe prime istanze riformatrici che avrebbero portato successivamente alla nascita del Buddhismo Mah\u0101y\u0101na si manifestarono intorno al I secolo a.C. in un'area dell'Impero Kushan corrispondente all'attuale nord dell'India e del Pakistan; presumibilmente durante un Concilio in Kashmir, le nuove tendenze che valorizzavano le scritture dei Prajnaparamita Sutra e di altre scritture emersero probabilmente all'interno del Sarv\u0101stiv\u0101da. Pur essendosi originato in un'area e in un'epoca in cui il pensiero Sarv\u0101stiv\u0101da dominava la scena, la nuova scuola raccoglieva istanze di molte altre correnti (tra cui i e i ) e al tempo stesso si proclamava diversa da queste scuole le quali non riconoscevano la canonicit\u00e0 dei Parjnaparamita Sutra. Per segnare la differenza, la scuola prese il nome di Mah\u0101y\u0101na (\"grande veicolo\"), indicando con H\u012bnay\u0101na (\"piccolo veicolo\" o \"veicolo inferiore\") tutte le altre scuole, tra cui sia i Therav\u0101da sia i Sarv\u0101stiv\u0101da. Ci\u00f2 nonostante, la scuola condivise la decisione di tradurre in sanscrito le proprie scritture (precedentemente in dialetto gandhari) e accett\u00f2 gli \u0100gama prodotti dal Concilio.\nSeguendo gli insegnamenti dei Prajnaparamita Sutra, la nuova forma di Buddhismo valorizzava il concetto di \"vacuit\u00e0\" \u015aunyat\u0101 di tutto l'esistente e quindi l'identit\u00e0 tra mondo fenomenico doloroso e imperfetto(Samsara) e la condizione nirvanica (Nirvana) in cui era assente lo stato di dolore. Questa identit\u00e0 dei fenomeni mondani con lo stato nirvanico e la credenza che la buddhit\u00e0 fosse presente in tutti gli esseri senzienti port\u00f2 alcune di queste scuole alla sacralizzazione della natura di Buddha e quindi della sua manifestazione storica. Inoltre le posizioni Mah\u0101y\u0101na promuovevano l'idea che non solo i monaci, ma tutti gli esseri viventi essendo intimamente dei Buddha potessero aspirare realizzare questo stato, e un certo livello di sincretismo con le influenze culturali del Nord-Ovest dell'India e dell'Impero Kushan all'interno del quale si era originata; il successo fu rapido, e nel giro di pochi secoli la nuova scuola rimpiazz\u00f2 quasi completamente la Sarv\u0101stiv\u0101da.\nIndia.\nDopo la fine dell'Impero Kushan, il Buddhismo, ormai quasi esclusivamente Mah\u0101y\u0101na, conobbe una certa fortuna sotto i Gupta (IV-VI secolo); in particolare l'universit\u00e0 Mah\u0101y\u0101na di N\u0101land\u0101, nel Nord-Est dell'India, sarebbe diventato il polo culturale pi\u00f9 grande e influente del Buddhismo nei secoli a venire, sopravvivendo anche all'invasione degli Unni bianchi e al declino del Buddhismo indiano, estinguendosi solo con la fine dell'Impero Pala (l'ultima dinastia buddhista) nel 1197.\nXu\u00e1nz\u00e0ng, che viaggi\u00f2 dalla Cina all'India nel VII secolo, nel pieno della dominazione degli Unni bianchi, riporta come il Buddhismo fosse comunque ancora popolare in Andhra, Dhanyakataka e Dravida, corrispondenti agli attuali Andhra Pradesh e Tamil Nadu, mentre descrive molti stupa abbandonati nelle aree degli attuali Nepal e Bengala Occidentale. Nel suo reportage di viaggio Xuanzang annot\u00f2 che in molte regioni il Buddhismo stava lasciando il posto a giainismo e induismo (da notare che l'induismo riusc\u00ec a riconvertire molti fedeli buddhisti identificando Gautama con uno degli avatar di ).\nIl colpo di grazia al Buddhismo indiano arriv\u00f2 nel 1193 quando i turchi Mamelucchi di Delhi comandati da Muhammad bin Bakhtiyar Khalji, generale agli ordini di Qutb al-Din, incendiarono N\u0101land\u0101, e poco dopo conquistarono la fortezza di Bihar portando alla caduta dell'Impero Pala; ormai privi di appoggio politico e con sempre minor presa sulla popolazione, anche in seguito ai nuovi movimenti induisti come l'Advaita e ai missionari islamici sufi, i monaci si rifugiarono alle pendici dell'Himalaya o nell'isola di Sri Lanka, salda roccaforte del Ther\u0101vada.\nAsia Centrale e Settentrionale.\nSecondo una leggenda, il Buddhismo si era diffuso in Asia Centrale gi\u00e0 durante l'epoca del Gautama, grazie a due mercanti battriani, Tapassu e Bhallika, che dopo aver conosciuto il Buddha si erano convertiti alla nuova fede; le tradizioni H\u012bnay\u0101na si mescolarono alla Mah\u0101y\u0101na tra il II e il III secolo. L'area interessata \u00e8 quella corrispondente agli attuali Pakistan, Kashmir, Afghanistan, Iran, Uzbekistan, Turkmenistan (il principe \u0100n Sh\u00ecg\u0101o nel 148 fu il primo a tradurre le scritture in lingua cinese), Tagikistan, e in un secondo tempo Cina; anche alcune trib\u00f9 turche, come gli Shahi, si convertirono al Buddhismo a partire dal II secolo. Non va per\u00f2 dimenticato che il Buddhismo divenne mai la religione esclusiva, anche quando ebbe l'appoggio delle dinastie reali. Nell'area le scuole Nik\u0101ya non cedettero mai del tutto il passo alla corrente Mah\u0101y\u0101na, e il \"vinaya\" Sarv\u0101stiv\u0101da insieme a quello Dharmaguptaka continuarono ad essere preferiti nei monasteri centro-asiatici.\nCon l'espansione dell'Islam nel VII secolo, ai monaci fu attribuito lo status di \"dhimmi\" come \"popolo del Libro\", insieme a cristiani ed ebrei; Al-Biruni scrisse di Buddha come profeta \"burxan\". Il Buddhismo torn\u00f2 brevemente in auge grazie ai Mongoli che con le conquiste di Gengis Khan e dei successivi Khan contribuirono alla diffusione della fede nel XIII secolo; ma nel secolo successivo l'Ilkhanato, con Ghazan, si convert\u00ec all'Islam, e ne support\u00f2 la diffusione.\nI buddhisti centro-asiatici hanno svolto un ruolo importante nella diffusione del Buddhismo in Cina; dei trentasette traduttori noti di scritture buddhiste in cinese la maggior parte era di origine parta o kushan. In base ai ritrovamenti nel bacino del Tarim gli scambi tra buddhisti centro-asiatici e estremo-orientali furono forti fino al X secolo, ma la cultura cinese, dopo aver assorbito le influenze buddhiste, le rielabor\u00f2 in maniera autonoma.\nCina.\nIl Buddhismo probabilmente arriv\u00f2 in Cina intorno al I secolo dall'Asia Centrale, anche se secondo una leggenda vi fu inviato un missionario da A\u015boka. L'introduzione ufficiale si fa risalire ai monaci Moton e Chufarlan nell'anno 67; l'anno successivo, su autorizzazione imperiale, essi fondarono il Tempio del Cavallo Bianco (), che esiste ancora oggi, vicino all'allora capitale imperiale Luoyang. Verso la fine del II secolo, si era gi\u00e0 formata una prospera comunit\u00e0 a Pengcheng (oggi Xuzhou, Jiangsu).\nLe prime traduzioni di testi Mah\u0101y\u0101na si devono al monaco kushan Lokak\u1e63ema, tra il 178 e il 189. Il Buddhismo fior\u00ec sotto la dinastia Tang (618-907), inizialmente molto favorevole agli scambi culturali con l'India e fautrice dell'accademia buddhista di Chang'an (oggi Xi'an); verso la fine della dinastia, per\u00f2, si manifest\u00f2 una sempre maggiore diffidenza verso gli stranieri, e nell'845 l'imperatore Tang Wuzong band\u00ec tutte le religioni \"straniere\" (tra cui Nestorianesimo, Zoroastrismo e Buddhismo) in favore dell'indigeno Taoismo, confiscando le terre, distruggendo templi e monasteri, e arrestando i monaci. Amidismo e Buddhismo Ch\u00e1n, per\u00f2, continuarono a livello popolare; il Ch\u00e1n, che in Giappone sarebbe diventato Zen, rifior\u00ec sotto la dinastia Song (1127-1279), con monasteri capaci di sostituire le universit\u00e0 del passato.\nOggi la Cina vanta una delle pi\u00f9 ricche collezioni di arte buddhista, spesso riconosciuti Patrimoni dell'umanit\u00e0 dall'UNESCO, come le Cave di Mogao vicino Dunhuang in provincia di Gansu, le Grotte di Longmen vicino Luoyang in provincia di Henan, le Grotte di Yungang vicino Datong in provincia di Shanxi, e i bassorilievi rupestri di Dazu, vicino Chongqing. Il Buddha gigante di Leshan, scolpito da una collina nell'VIII secolo, con lo sguardo rivolto alla confluenza di tre fiumi, \u00e8 la pi\u00f9 grande statua di Buddha del mondo.\nCorea.\nIl Buddhismo fu introdotto nella penisola nel 372, quando ambasciatori cinesi portarono con loro scritture e immagini votive nel regno coreano di Goguryeo; la forma pi\u00f9 prospera fu la Seon, evoluzione locale del Ch\u00e1n, a partire dal VII secolo. La Seon sar\u00e0 anche l'unica scuola a sopravvivere alle discriminazioni religiose della confuciana dinastia Joseon (1392-1910).\nGiappone.\nIl Buddhismo fu introdotto in Giappone nel VI secolo da monaci coreani, e fu religione di Stato gi\u00e0 nel secolo successivo. Grazie alla sua posizione di stazione terminale della Via della Seta, e relativamente protetto da aggressioni straniere, l'arcipelago riusc\u00ec a conservare forme di Buddhismo che stavano estinguendosi nell'Asia continentale.\nDal 710 la capitale Nara fu costellata da splendidi templi e monasteri, come la pagoda a cinque piani e la Sala Dorata (Kond\u014d) del tempio H\u014dry\u016b-ji, oggi patrimonio dell'umanit\u00e0; le opere artistiche buddhiste, spesso su commissione imperiale, fiorirono tra l'VIII e il XIII secolo, attraversando le epoche Nara, Heian e Kamakura.\nTra il XII e il XIII secolo, Dogen e Eisai, dopo un viaggio in Cina, introdussero in Giappone lo Zen (evoluzione del Ch\u00e1n), che avrebbe prodotto espressioni artistiche molto caratteristiche come dipinti (es. sumi-e ed Ens\u014d), poesie (es. haiku), e molto altro: la ricerca dell'illuminazione \"nel momento\" port\u00f2 alla \"santificazione\" delle attivit\u00e0 umane con forte contenuto spirituale ed artistico, come la cerimonia del t\u00e8 (\"Cha no yu\"), ikebana, ed anche arti marziali.\nIl Buddhismo, pur se praticato spesso insieme allo shintoismo, \u00e8 ancora molto attivo nell'arcipelago, dove si contano circa 80.000 templi buddhisti.\nSud-Est Asiatico.\nPer quasi un millennio il Sud-Est Asiatico \u00e8 rimasto culturalmente legato all'influenza indiana, e come tale ne ha assorbito tutte le influenze religiose; secondo una leggenda il Buddhismo fu introdotto nell'area dell'attuale Vietnam da Ch\u1eed \u00d0\u1ed3ng T\u1eed, che lo aveva appreso direttamente da monaci indiani, alla fine del I secolo a.C. La forma iniziale era quella Therav\u0101da, e il Buddha era chiamato B\u1ee5t; tra il IV e il V secolo, per\u00f2, l'influenza cinese sostenne la diffusione del Mah\u0101y\u0101na, e il Buddha venne chiamato Ph\u1eadt, dal cinese F\u00f3.\nIn questo stesso periodo si formarono imperi autoctoni molto potenti, come lo \u015ar\u012b Vijaya (III-XIV secolo) al Sud e l'Impero Khmer (IX-XIII secolo) al Nord, che appoggiarono la scuola Mah\u0101y\u0101na insieme all'induismo. La capitale del primo, Palembang sull'isola di Sumatra, ospit\u00f2 un'universit\u00e0 buddhista molto influente.\nDopo la fine del Mah\u0101y\u0101na in India, il Buddhismo affront\u00f2 un lento declino, per poi sperimentare una vivace rinascita col Rinascimento Therav\u0101da, che sostituir\u00e0 la Mah\u0101y\u0101na.\nFondazione e diffusione del Vajray\u0101na (dal V secolo).\nIl Buddhismo Vajray\u0101na (\"veicolo di diamante\"), detto anche Buddhismo tantrico, comparve nell'India orientale tra il V e il VII secolo; \u00e8 talvolta considerato una derivazione del Mah\u0101y\u0101na, e talvolta un terzo \"veicolo\" (\"y\u0101na\") a s\u00e9 stante. Rispetto al Mah\u0101y\u0101na non introduceva (almeno nella sua forma iniziale) nuove prospettive filosofiche, quanto piuttosto nuove pratiche (\"upaya\") mutuate dal Tantra induista. La scuola fu introdotta in Tibet da Padmasambhava, che fond\u00f2 la variante conosciuta poi come Buddhismo tibetano.\nI primi fedeli Vajray\u0101na erano mahasidda (yogi ascetici) che vivevano nelle foreste o ai margini della societ\u00e0, ma intorno al IX secolo il Vajray\u0101na era diventato un fenomeno riconosciuto e accettato nelle maggiori universit\u00e0 Mah\u0101y\u0101na come N\u0101land\u0101 e . Alla fine del XII secolo il Buddhismo Vajray\u0101na si estinse in India insieme al Mah\u0101y\u0101na, ma per quell'epoca la variante tibetana aveva evoluto una propria autonomia intellettuale e una solida base di fedeli, e il numero di monaci che si rifugiarono in Tibet fuggendo dall'India consolidarono la posizione della scuola. Il Tibet serv\u00ec anche come testa di ponte per la diffusione della scuola in Cina e da qui in Giappone, dove il Vajray\u0101na sopravvive ancora oggi nella scuola Shingon.\nRinascimento Therav\u0101da (dall'XI secolo).\nA partire dall'XI secolo, con l'arrivo dei Turchi in India e la perdita della propria roccaforte di N\u0101land\u0101, la scuola Mah\u0101y\u0101na sub\u00ec un rapido declino; tuttavia i problemi che la presenza islamica poneva ai traffici lungo la Via della Seta costrinsero i mercanti a scegliere la via del mare, nella quale l'isola di Sri Lanka, da sempre roccaforte del Buddhismo Therav\u0101da, assunse un ruolo centrale. All'aumentare dell'influenza politica e commerciale dell'isola segu\u00ec naturalmente quella della scuola Therav\u0101da nel vicino Sud-Est asiatico.\nIl re Anawrahta (1044-1077), fondatore del primo Impero Birmano, adott\u00f2 la fede Therav\u0101da, e tra l'XI e il XIII secolo furono eretti centinaia di templi buddhisti nella capitale Pagan, di cui circa 2.000 ancora esistenti. Anche con la perdita di potere dei birmani e le prime dinastie thai, e ancora dopo la caduta della capitale nel 1287 ad opera dei mongoli, il Buddhismo Ther\u0101vada rimase saldamente radicato nell'area. Il Regno di Sukhothai (1238-1438), nel Nord dell'attuale Thailandia, e il Regno di Ayutthaya (1350-1767), che nel 1376 assorb\u00ec il Regno di Sukhothai, adottarono il Therav\u0101da, che si diffuse in Laos e Cambogia nel corso del XIII secolo; per\u00f2, a partire dal XIV secolo, l'Islam si dimostr\u00f2 capace di frenare l'espansione buddhista, diffondendosi in Malaysia e nella parte insulare del Sud-Est Asiatico, soprattutto Indonesia e Filippine.\nEspansione del Buddhismo in Occidente.\nDopo il periodo Greco-Buddhista, gli interscambi tra l'Occidente e il mondo buddhista si fecero pi\u00f9 sporadici. Nell'VIII secolo, le J\u0101taka buddhiste furono tradotte, insieme ad altri racconti e leggende indiane, in siriaco e in arabo nel \"Kalila wa Dimna\". Un racconto sulla vita del Buddha fu tradotto in greco ad opera di san Giovanni Damasceno e circol\u00f2 nella cristianit\u00e0 come \"storia di Barlaam e Josaphat\"; intorno al XIV secolo la storia di Josaphat era talmente famosa che divenne un santo popolare, e pur non essendo mai stato canonizzato fu incluso nel \"martirologio\" cattolico (si festeggiava il 27 novembre, ma fu escluso dal successivo messale) e nel calendario liturgico della Chiesa ortodossa (si festeggia il 26 agosto).\nUn incontro diretto tra europei e buddhisti avvenne nel 1253 quando il monaco francescano Guglielmo di Rubruck fu inviato come ambasciatore presso la corte mongola di Mongke dal re francese Luigi IX; l'incontro avvenne a Cailac (oggi Qayaliq in Kazakistan), e Guglielmo pens\u00f2 che appartenessero a una confessione cristiana.\nUn maggiore interesse per il Buddhismo sorse in epoca coloniale, quando gli occidentali occuparono terre in Oriente e ne conobbero le opere d'arte; la filosofia e la letteratura europea del periodo furono fortemente influenzate dallo studio delle religioni orientali. L'apertura forzata del Giappone all'Occidente (episodio delle navi nere) nel 1853 consent\u00ec inoltre agli occidentali di accedere alla pi\u00f9 variegata cultura buddhista del mondo.\nIl Buddhismo cominci\u00f2 a destare un forte interesse per il grande pubblico in Occidente solo a partire dal XX secolo, come reazione alla delusione provocata dalla caduta delle grandi utopie del secolo.\nNegli anni 1950 il movimento beatnik contribu\u00ec a renderlo popolare, tanto da farlo diventare la \"filosofia\" dei giovani della New Age, in lotta contro la societ\u00e0 industriale.\nQueste forze che avevano animato la politica \"idealista\" della prima met\u00e0 del secolo si rivolsero all'auto-realizzazione, sia materiale sia spirituale, e in questo contesto il Buddhismo esercita un forte fascino, grazie alle sue idee di tolleranza, assenza di autorit\u00e0 divine e di determinismo, e che il mondo possa essere compreso indagando s\u00e9 stessi.\nAll'inizio del XX secolo i primi missionari giapponesi propagarono il Buddhismo di tradizione Zen nell'America del Nord (soprattutto in California); ad esempio uno studioso giapponese e buddista, Suzuki Daisetsu Teitaro, ha scritto dei libri in inglese riguardanti il Buddhismo della tradizione Zen.\nNegli anni 1950 il movimento beatnik contribu\u00ec a renderlo popolare, tanto da farlo diventare la \"filosofia\" dei giovani in lotta contro la societ\u00e0 materialista, un processo che si ampli\u00f2 in modo significativo con l'avvento della psichedelia e della cultura hippie negli anni 1960, in cui l'evoluzione interiore e il ritorno a una visione spirituale del mondo erano centrali. Questo processo continu\u00f2 anche negli anni '70, dopo la fine del movimento hippie, portando a una moltiplicazione dei centri buddisti in occidente. Nella cultura occidentale il Buddhismo di tradizione Zen esercita un fascino sempre maggiore, anche grazie a grandi personalit\u00e0 che si sono impegnate ad introdurlo in occidente, come il giapponese Suzuki in America ed in Europa il monaco giapponese Taisen Deshimaru, primo patriarca d'Europa della tradizione di Buddhismo Soto Zen, il quale nel 1967 si rec\u00f2 dal Giappone in Europa e si stabil\u00ec a Parigi con la missione di diffondere il Buddhismo Zen in occidente, fondando nel 1979 il primo grande \"Tempio d'Occidente\" alla \"Gendronni\u00e8re\" in Francia (vicino a Blois) e nel 1970 fondando l'Association Zen Internationale (AZI).\nLa sua opera, aiutato dai suoi discepoli, venne divulgata anche attraverso numerosi libri e diverse pubblicazioni periodiche.\nStabil\u00ec anche eccellenti rapporti con scienziati, artisti, terapeuti di ogni paese e contribu\u00ec molto all'avvicinamento Oriente-Occidente, che considerava una delle grandi speranze della nostra epoca; con l'introduzione del Buddhismo Zen nella nostra cultura, si riproponeva di aiutare l'umanit\u00e0 a superare la propria crisi esistenziale secondo l'insegnamento buddhista delle \"Quattro nobili verit\u00e0\"."}
{"id": "735396", "revid": "124866296", "url": "https://it.wikipedia.org/wiki?curid=735396", "title": "Aymavilles Calcio a 5", "text": "L'Associazione Sportiva Dilettantistica Aymavilles Calcio a 5 o ASD Aymavilles C5 \u00e8 una squadra italiana di Calcio a 5 di Aymavilles, in Valle d'Aosta.\nStoria.\nFondata nel 1969 assume in seguito la denominazione \"Aymavilles - Gressan\", dal nome dei due adiacenti comuni.\nOttiene la prima promozione nella stagione 1993-94, passando dalla Serie C Regionale alla Serie B Nazionale di secondo livello assoluto.\nVince nel 1998/99 il Campionato Nazionale di Serie B e partecipa in seguito al Campionato Nazionale di serie A2 per otto stagioni consecutive; la societ\u00e0 cambia denominazione in \"Aymavilles Calcio a 5\". Dopo aver vinto, dopo un triennio con il medesimo staff,(Presidente Giancarlo Fabrizi, allenatori i fratelli Loris ed Osvaldo Chabod e preparatore atletico il Prof. Osvaldo Cardellina) nel 1998/99 il Campionato Nazionale di Serie B partecipando poi al Campionato Nazionale di serie A2 per otto stagioni consecutive (delle quali le prime tre nella massima divisione disputate sempre con il precedente staff), ovvero dal campionato 1999/2000 fino al campionato 2006/2007 compresi,la societ\u00e0 va incontro ad un progressivo calo nel contenuto dei valori tecnico-atletici, che si evidenziano con l'inevitabile retrocessione in Serie B, con quest'ultima ormai discesa al 3\u00b0 livello, dietro le prime divisioni nazionali, ovvero Serie A1 e Serie A2. Per la qual cosa, dopo la retrocessione nel 2007, nella stagione 2007/2008 ha nuovamente militato nel Campionato Nazionale di Serie B, disputando le proprie partite casalinghe nella palestra dell'Unit\u00e9 des Communes vald\u00f4taines Grand-Paradis a Aymavilles, terminando in decima posizione. \nDalla stagione 2007/2008 disputa le proprie partite casalinghe nella palestra dell'Unit\u00e9 des Communes vald\u00f4taines Grand-Paradis a Aymavilles.\nNella stagione 2009/2010, in Serie B, raggiunge l'accesso per i play-off, uscendone per\u00f2 sconfitta contro il Torino Cesana.\nNella stagione 2010/2011 chiude in fondo alla classifica, ma mantiene la serie per ripescaggio.\nNel 2011-12 chiude al penultimo posto del campionato cadetto, retrocedendo in serie C. \nA causa di gravi problemi societari, non presenta la documentazione per l'iscrizione al campionato per la stagione successiva e la societ\u00e0 viene sciolta.\nNel 2013 la societ\u00e0 viene rifondata assumendo il nome di ASD Aymavilles C5, partendo dai campionati sezioni regionali di Valle d'Aosta-Piemonte. \nNella stagione 2018/2019 la squadra viene iscritta in serie D. Alla fine del campionato ottiene la promozione in serie C2, serie in cui tuttora milita."}
{"id": "735397", "revid": "110157", "url": "https://it.wikipedia.org/wiki?curid=735397", "title": "Ragunda", "text": "Ragunda \u00e8 un comune svedese di 5.594 abitanti, situato nella contea di J\u00e4mtland. Il suo capoluogo \u00e8 la cittadina di Hammarstrand.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "735398", "revid": "6923", "url": "https://it.wikipedia.org/wiki?curid=735398", "title": "Ion Storm", "text": "Ion Storm, Inc. \u00e8 stata una societ\u00e0 dedita allo sviluppo di videogiochi, fondata da Tom Hall e John Romero nel 1996 e chiusa nel 2005; \u00e8 soprattutto ricordata per aver prodotto videogiochi quali \"Daikatana\", \"Deus Ex\" e \"\".\nStoria.\nL'inizio a Dallas.\nQuando usc\u00ec da id Software, John Romero incontr\u00f2 Tom Hall, che a sua volta aveva lasciato 3D Realms, e decisero di fondare una nuova societ\u00e0 a Dallas, nel 1996, chiamandola \"Ion Storm\". Con all'inizio circa 10 sviluppatori, la sede di Ion Storm era in principio situata all'edificio di Dallas, il \"The Quadrangle\", ed \u00e8 l\u00ec dove Romero inizi\u00f2 subito a lavorare a \"Daikatana\", mentre Hall stava iniziando a porre le basi per il suo \"Anachronox\". \nDurante l'Electronic Entertainment Expo del 1997 venne mostrata una versione preliminare di \"Daikatana\" per la prima volta, mentre girava sul Quake engine; i piani iniziali volevano vedere il gioco completato e pubblicato su questo motore grafico. Durante la stessa manifestazione, per\u00f2, Romero vide il demo di \"Quake 2\"; apprezzandone le migliorie tecniche decise di abbandonare il vecchio Quake engine e di utilizzare il nuovo id Tech 2, anche se questa decisione avrebbe rimandato la pubblicazione. Nell'attesa inizi\u00f2 a stabilire i primi contratti di pubblicazione con Eidos Interactive.\nDaikatana e l'id Tech 2.\nMentre la sede di Ion Storm venne spostata alla Chase Tower, verso la fine del 1997, Romero convinse Warren Spector a lasciare Looking Glass Studios, che in quel momento si trovava in procinto di problemi finanziari, per entrare in Ion Storm. Spector accett\u00f2, stabil\u00ec la filiale di Ion Storm a Austin, e inizi\u00f2 a lavorare a \"Deus Ex\".\nNel frattempo venne pubblicato il primo titolo da Ion Storm, ovvero \"\", uno strategico in tempo reale che stava venendo sviluppato dalla 7th Level ma venne interrotto a causa della chiusura dell'azienda. Il gioco fu uno scarso successo di pubblico e critica, anche a causa della scelta di farlo uscire lo stesso giorno della pubblicazione della demo dell'atteso \"StarCraft\".\nIn febbraio 1998 Ion Storm acquist\u00f2 il motore grafico di \"Quake II\", ma Romero si accorse che il codice sorgente dell'id Tech 2 era pi\u00f9 complesso del previsto e che eseguire un porting per \"Daikatana\" avrebbe richiesto pi\u00f9 tempo del solito. Oltre a questo molti sviluppatori interni a Ion Storm, non videro di buon occhio questo accanirsi di Romero per lavorare con l'id Tech 2, e crebbe un certo malcontento, che port\u00f2 alla fine del 1998 all'uscita volontaria di ben 10 dipendenti dall'azienda, oltre che alla mancata uscita per Natale, prevista per \"Daikatana\". Nel 1999, dopo aver assunto altri dipendenti, lo sviluppo di \"Daikatana\" ripart\u00ec da zero; a giugno, durante l'E3 venne mostrato un demo con un famerate pari a 12 fotogrammi per secondo, a causa della complessit\u00e0 e della bassa ottimizzazione del motore grafico. Eidos Interactive specific\u00f2 a Romero che si era stancata di aspettare un processo di sviluppo cos\u00ec lungo e infruttuoso per il gioco, tanto che John per calmare le acque accett\u00f2 di cedere la sua Ion Storm sotto quota di maggioranza azionaria ad Eidos, rendendola di fatto propriet\u00e0 di quest'ultima.\nIl successo di Deus Ex, il fallimento di Daikatana.\nNel maggio 2000 venne pubblicato \"Daikatana\", che per\u00f2 fu accolto malamente dalla critica, e trov\u00f2 un gelido apprezzamento tra il pubblico, dal momento che il gioco non riusc\u00ec a tener fede alle alte aspettative dei fan. Da un punto di vista commerciale, il titolo riusc\u00ec a vendere circa 200.000 copie, rispetto ad un budget di sviluppo di 44 milioni di dollari. A giugno venne pubblicato \"Deus Ex\", acclamato come un capolavoro grazie alla trama, all'ottimo mix di componente \"ruolistica\" e \"stealth\", e alle tematiche cyberpunk e post-moderniste. Una versione di \"Daikatana \" per Nintendo 64 venne pubblicata a fine luglio 2000, ma anche in questo caso il titolo fall\u00ec nelle aspettative. Per quanto riguardava invece \"Anachronox,\" di Tom Hall, il titolo era ancora in sviluppo e sarebbe uscito l'anno seguente.\nGli ultimi anni.\nNel 2001 venne il momento di Hall, e \"Anachronox\" fu pubblicato in giugno ottenendo voti e consensi dalla critica molto buoni, e seppure non raggiungendo i livelli del precedente \"Deus Ex\", ricevette un'accoglienza superiore a Daikatana. Tuttavia, a causa della scarsa produttivit\u00e0 e dei pessimi risultati, Eidos Interactive decise di chiudere gli uffici a Dallas di Ion Storm, licenziando sia Romero che Hall, che una volta usciti fondarono Monkeystone Games; contemporaneamente gli uffici di Austin, unici rimasti, iniziarono i lavori su ' e '.\nDurante il 2003 venne pubblicato \"Deus Ex: Invisible War\": non riusc\u00ec a bissare il successo del primo capitolo, anche se ricevette un ottimo responso da critica, e una tiepida accoglienza dal pubblico. L'anno seguente fu pubblicato anche \"Thief: Deadly Shadows\" che, seppur senza raggiungere lo stesso successo di ' e ', ottenne responsi da utenti e critica degni di nota; in questo stesso anno Warren Spector decise di lasciare Ion Storm.\nNel 2005, Eidos Interactive, decise di assorbire tutti gli sviluppatori e gli studi di Ion Storm, ad Austin, liquidando de facto l'azienda e facendola sparire dalla circolazione."}
{"id": "735399", "revid": "1154737", "url": "https://it.wikipedia.org/wiki?curid=735399", "title": "Monte Santa Croce", "text": "Il Monte Santa Croce \u00e8 un rilievo dell'Appennino Ligure, alto 518\u00a0m s.l.m., posto sopra la localit\u00e0 di Pieve Ligure. \nGeografia.\nIl monte \u00e8 posizionato a Levante di Genova e sulle sue pendici sono stati edificati il paese di Pieve Ligure e alcune frazioni di Bogliasco e Sori.\nAccesso alla cima.\nSulla sua vetta, raggiungibile attraverso alcuni antichi sentieri, sorge un'antica chiesa, l'omonima e antichissima Chiesa di Santa Croce, e si pu\u00f2 ammirare un paesaggio che spazia dal \"Promontorio di Portofino\" alla riviera savonese. \nEsso \u00e8 meta fissa di gite dei genovesi specialmente nei mesi estivi quando, dal comune pievese, vengono organizzati alcuni eventi sulla cima del rilievo."}
{"id": "735400", "revid": "1522738", "url": "https://it.wikipedia.org/wiki?curid=735400", "title": "Belegaer", "text": "Belegaer \u00e8 un mare di Arda, l'universo immaginario fantasy creato dallo scrittore inglese J.R.R. Tolkien.\n\u00c8 conosciuto anche con il nome di \"Grande Mare\", \"Mari Separanti\". Si trova a ovest della Terra di Mezzo.\nStoria.\nPrima della Seconda Era, Belegaer si estendeva da Ilmen all'estremo nord, dove un ponte di ghiaccio noto come Helcarax\u00eb connetteva la Terra di Mezzo e Aman, all'estremo sud, dove si univa di nuovo a Ilmen e congelava. Belegaer era pi\u00f9 stretto al nord che al sud, con la sua parte pi\u00f9 vasta presso l'equatore di Arda.\nL'estensione completa di Belegaer dopo l'Akallab\u00eath non \u00e8 chiarita, ma arriva al nord abbastanza lontano da essere coperto di ghiaccio, e lontano anche al sud. Belegaer corrisponde con (e pu\u00f2 avere l'intenzione di \"essere\", poich\u00e9 la Terra di Mezzo pu\u00f2 rappresentare l'Europa) l'Oceano Atlantico ed \u00e8 forse di larghezza simile.\nIl nome \u00e8 Sindarin, e ha gli elementi \"Beleg\" (\"Possente\") e \"Aer\" o \"E\u00e4r\", che vuol dire \"Mare\", presente anche nel nome E\u00e4rendil (Amante del Mare).\nIl nome Quenya di Belegaer, mai usato negli scritti pubblicati, \u00e8 Alatair\u00eb.\nPrima della fine della Seconda Era, il continente di Aman, casa dei Valar, costituiva il confine occidentale di Belegaer. Prima della rovina del Beleriand alla fine della Prima Era, il mare era ristretto e riempito di ghiaccio al nord, formando lo stretto di Helcarax\u00eb, il Ghiaccio Stridente. Era cos\u00ec possibile passare da Aman alla Terra di Mezzo a piedi, bench\u00e9 difficilmente, come fecero Fingolfin e la sua gente dei Noldor fuggendo da Valinor.\nDopo la Guerra d'Ira Belegaer fu allargato dall'inabissamento di una vasta porzione della Terra di Mezzo, e possibilmente di parti di Aman. Il ponte di ghiaccio al nord simile allo Stretto di Bering fu rimosso, eliminando l'accesso via terra al continente occidentale. Durante l'Akallab\u00eath nella Seconda Era, i mari furono \"curvati\" e il mondo fu reso sferico. Aman fu rimosso dal mondo per un'altra dimensione, Belegaer bagn\u00f2 \"nuove terre\", e solo i prescelti poterono trovare la \"Strada Dritta\" per Valinor. La nuova estremit\u00e0 occidentale di Belegaer non \u00e8 mai descritta nelle opere, bench\u00e9 sia indicato che rifugiati N\u00famen\u00f3reani la raggiunsero cercando Valinor. Le \"nuove terre\" sono state paragonate alle Americhe dai fan, bench\u00e9 lo stesso Tolkien non disse mai se ci\u00f2 fosse vero o no. \u00c8 anche possibile che la \"curvatura\" dei mari fu la trasformazione di Arda in una sfera, e cos\u00ec le terre a ovest di Belegaer sarebbero infatti le terre a est della Terra di Mezzo."}
{"id": "735401", "revid": "547992", "url": "https://it.wikipedia.org/wiki?curid=735401", "title": "Otto van Veen", "text": "Biografia.\nConobbe la pittura manierista italiana durante il suo soggiorno a Roma nel 1575 e si fece tramite di questo linguaggio artistico presso gli artisti dei Paesi Bassi.\nIn seguito, nel 1581 si trasfer\u00ec a Liegi (in Belgio) e lavor\u00f2 per il principe-vescovo Ernesto di Baviera, che nel 1583 ricevette la carica di arcivescovo di Colonia, lasciando il suo artista.\nVan Veem allora ricevette commissioni dal cardinale Alessandro Farnese, terzo duca di Parma e all'epoca governatore dei Paesi Bassi. Tra il 1594 e il 1600 Rubens \u00e8 documentato come allievo nella sua bottega e forse \u00e8 stato proprio Van Veem a mettere Rubens in contatto con Vincenzo I Gonzaga.\nSi distinse soprattutto per una feconda ed artisticamente elevata produzione di emblemi."}
{"id": "735403", "revid": "767487", "url": "https://it.wikipedia.org/wiki?curid=735403", "title": "Cold Fever", "text": "Cold Fever (\"\u00c1 k\u00f6ldum klaka\") \u00e8 un film del 1994 diretto da Fri\u00f0rik \u00de\u00f3r Fri\u00f0riksson.\n\"Road-Movie\", \u00e8 la prima pellicola del regista islandese girata in lingua inglese.\nTrama.\nHirata, un uomo d'affari giapponese di successo, programma di trascorrere due settimane di vacanza alle isole Hawaii ma viene dirottato all'ultimo momento da suo nonno in Islanda.\nI suoi genitori sono morti in quel paese sette anni prima e nella cultura giapponese il settimo anniversario della morte dei propri genitori \u00e8 una festivit\u00e0 molto importante. Affinch\u00e9 le anime dei suoi defunti trovino pace Hirata deve celebrare un rito funebre sulle rive del fiume dove essi sono annegati.\nHirata si reca quindi in Islanda e dopo aver raggiunto Reykjav\u00edk deve raggiungere uno sperduto fiume all'estremit\u00e0 pi\u00f9 lontana della regione. Per fare ci\u00f2 decide di affittare una vecchia Citro\u00ebn DS di colore rosso e lungo la strada fa diversi incontri con personaggi bizzarri, tra i quali una donna che colleziona foto di funerali, due autostoppisti armati e pericolosi e un vecchio che insegna ad Hirata a bere la bevanda pi\u00f9 alcoolica di tutta l'Islanda."}
{"id": "735404", "revid": "287204", "url": "https://it.wikipedia.org/wiki?curid=735404", "title": "Hammarstrand", "text": "Hammarstrand \u00e8 un piccolo centro della Svezia centro-settentrionale, sul fiume Indals, capoluogo della municipalit\u00e0 di Ragunda."}
{"id": "735406", "revid": "166579", "url": "https://it.wikipedia.org/wiki?curid=735406", "title": "Montiano (Magliano in Toscana)", "text": "Montiano \u00e8 una frazione del comune italiano di Magliano in Toscana, nella provincia di Grosseto, in Toscana.\nGeografia fisica.\nLa frazione \u00e8 situata a nord-ovest del centro del capoluogo comunale dal quale dista circa 10\u00a0km. La localit\u00e0 sorge sulla vetta di un poggio che sovrasta la strada provinciale che conduce a Grosseto.\nStoria.\nIl borgo sorse alla fine del XIII secolo come possedimento della famiglia Aldobrandeschi della Contea di Sovana. La sua fondazione \u00e8 stata conseguente all'abbandono del non lontano castello di Montiano Vecchio che, di fatto, ne costituisce le vestigia. Il definitivo abbandono del pi\u00f9 antico castello, costruito tra la fine del XII e gli inizi del XIII secolo, avvenne all'inizio del XIV secolo a seguito di un violento assedio condotto dai Senesi, che costrinse gli abitanti a spostarsi a Montiano.\nNel corso del XIV secolo i Senesi riuscirono a conquistare anche il borgo di Montiano, senza per\u00f2 arrecare gravi danni; inglobato nel territorio della Repubblica di Siena, divenne uno dei pi\u00f9 importanti centri della zona vocati al pascolo e all'agricoltura.\nA met\u00e0 del XVI secolo, a seguito della definitiva caduta di Siena, Montiano entr\u00f2 a far parte del Granducato di Toscana, seguendone le sorti da quel momento in poi.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Montiano. Sono indicati gli abitanti dell'intera frazione e dove \u00e8 possibile la cifra riferita al solo capoluogo di frazione. Dal 1991 sono contati da Istat solamente gli abitanti del centro abitato, non della frazione."}
{"id": "735407", "revid": "6923", "url": "https://it.wikipedia.org/wiki?curid=735407", "title": "Smart Roadster", "text": "La Smart Roadster \u00e8 una piccola auto sportiva prodotta dal 2003 al 2005 dalla Casa automobilistica tedesca Smart.\nGenesi e debutto.\nDopo il successo ottenuto dalla piccola City-Coup\u00e9 gi\u00e0 pochi mesi dopo il suo debutto, la DaimlerChrysler decise di allargare la gamma dei suoi modelli. Fu cos\u00ec che nell'autunno del 1998 fu avviato un nuovo progetto, siglato \"W452\" e destinato ad un nuovo modello marchiato \"Smart\".\nSi trattava di una roadster di piccola taglia, con corpo vettura sensibilmente inferiore ai quattro metri di lunghezza e peso contenuto. L'idea era quella di ricreare una roadster secondo lo spirito delle biposto inglesi compatte degli anni cinquanta e sessanta, ossia con un piccolo motore e un corpo vettura leggero. Mentre le roadster inglesi avevano tutte il motore anteriore venne per\u00f2 scelta una impostazione simile a quella della Volkswagen-Porsche 914 (del 1969) e della pi\u00f9 leggera ed economica Fiat X1/9 (1972), entrambe biposto \"Targa\" a motore centrale. \nStabilito il genere di vettura da costruire, rimase il problema relativo allo styling da applicare alla vettura stessa: si decise che la vettura doveva essere inconfondibilmente una \"Smart\" e mostrare quei caratteri stilistici che l'avrebbero accomunata alla meno pretenziosa \"City-Coup\u00e9\". Dal punto di vista tecnico si scelse di mantenere la soluzione della cellula di sicurezza \"Tridion\", anche se interamente riprogettata in funzione del differente corpo vettura.\nIl primo prototipo, che esteticamente prefigurava gi\u00e0 il modello di serie, fu presentato gi\u00e0 l'anno seguente al Salone di Francoforte assieme ad una sportiva diametralmente opposta come la SLR-McLaren. A parte qualche piccolo dettaglio, la vettura era gi\u00e0 quella definitiva, ma era ancora da mettere a punto e testare su strada; la presentazione in tale occasione fu effettuata principalmente per saggiare il gradimento del pubblico, come testimoniano anche i soli tre mesi che hanno richiesto la costruzione di tale prototipo.\nUna seconda presentazione si ebbe nel 2000 al Salone di Parigi, dove questa volta la piccola sportiva fu svelata in una nuova veste con carrozzeria coup\u00e9 a due posti secchi. La presentazione al pubblico si ebbe nell'agosto del 2002 a Berlino. Ma non si decise di avviare immediatamente la commercializzazione del modello, che invece entr\u00f2 nei listini \"Smart\" solo a partire dall'11 aprile dell'anno successivo.\nDesign esterno ed abitacolo.\nDal punto di vista progettuale, la \"Roadster\" non tradisce la fedelt\u00e0 stilistica a quelle soluzioni tipiche del marchio \"Smart\", il quale fino a quel momento aveva comunque un solo modello in listino, bench\u00e9 declinato in due varianti di carrozzeria. La \"Roadster\" sfoggiava soluzioni del tutto particolari, come lo stesso corpo vettura assai compatto anche per una piccola sportiva e configurato in maniera tale da risultare in realt\u00e0 pi\u00f9 una vettura apribile di tipo Targa che non una roadster vera e propria, a causa della presenza fissa e costante del massiccio montante posteriore.\nIl frontale, dal disegno assai spiovente, era caratterizzato dai curiosi gruppi ottici tondi e sdoppiati, inseriti in una mascherina in plastica grezza che includeva anche la calandra integrata nello scudo paraurti e i fendinebbia. Osservando invece la fiancata, balzavano immediatamente all'occhio i ridotti sbalzi anteriore e posteriore, la forte inclinazione all'indietro del parabrezza e i passaruota assai bombati che contenevano i cerchi in lega da 15 pollici (ma a richiesta era possibile avere i cerchi da 16 pollici). Inoltre, la vista laterale tradiva chiaramente la volont\u00e0 di accostarsi alla \"City-Coup\u00e9\", grazie all'utilizzo della cellula \"Tridion\" a vista, la quale regalava una colorazione bicolore al corpo vettura, a meno che non fosse stato richiesto diversamente da chi la ordinava. Le zone della scocca non in vista erano \"vestite\" con pannelli carrozzeria in resina termoplastica. Questa cellula incorporava anche il montante posteriore; lo stesso montante posteriore incorniciava il lunotto che si affacciava posteriormente sul coperchio tramite il quale si accedeva sia all'angusto vano bagagli sia al vano motore. Altre caratteristiche della zona posteriore erano i gruppi ottici con plastiche trasparenti e due elementi circolari.\nLe caratteristiche della \"Roadster\" valgono anche per la \"Roadster-Coup\u00e9\", che differiva dalla prima solo nella zona posteriore, dove lo sportello del vano motore era sostituito da un vero portellone quasi del tutto trasparente e quindi con funzione di lunotto, con design spezzato sullo stile di quello delle Honda CRX degli anni ottanta.\nL'abitacolo della \"Roadster\", ma anche quello della \"Roadster-Coup\u00e9\", era fatto su misura per due persone, oltretutto non troppo alte di statura, visto che il volante non regolabile avrebbe potuto causare qualche problema di adattamento per le persone di maggior statura. Il design degli strumenti, della plancia e degli stessi sedili, oltre che il vivace abbinamento dei colori e degli inserti in alluminio, erano un'altra caratteristica tipica del marchio \"Smart\". Tra i vari comandi era presente anche quello per l'apertura e chiusura della capote in tela che andava ad alloggiarsi in mezzo alle due barre longitudinali che univano la sommit\u00e0 del parabrezza con il montante posteriore. Anche questa caratteristica accomunava la piccola sportiva pi\u00f9 ad una vettura Targa che a una biposto aperta vera e propria. Il vero scomparto per i bagagli \u00e8 stato ricavato anteriormente, poich\u00e9 l'architettura meccanica della vettura non permetterebbe altrimenti. Si trattava anche in questo caso di un vano bagagli non molto capiente, ma adeguato al genere di vettura. In ogni caso era possibile disporre di 82 litri di capacit\u00e0 massima.\nStruttura, tecnica e motore.\nLa Roadster \u00e8 fondamentalmente costruita secondo una filosofia che finora era propria soltanto della Lotus: un'auto strutturalmente leggera, con un motore non molto potente ma sufficiente a garantire prestazioni brillanti grazie al favorevole rapporto peso/potenza. L'architettura meccanica era del tipo \"tutto dietro\", cio\u00e8 con motore sistemato in posizione posteriore (in questo caso si parla di posizione posteriore-centrale) e trazione sulle ruote posteriori. Il pianale era derivato da quello della \"City-Coup\u00e9\"e manteneva la soluzione della cella \"Tridion\", la quale garantiva un alto livello di rigidit\u00e0, un requisito fondamentale per una vettura con carrozzeria apribile.\nquanto alla meccanica telaistica, la \"Roadster\" e la \"Roadster-Coup\u00e9\" erano caratterizzate da un avantreno a ruote indipendenti con schema MacPherson e barra antirollio, mentre il retrotreno prevedeva invece un'insolita soluzione con ponte De Dion. L'impianto frenante era di tipo misto, vale a dire con dischi (di tipo autoventilante) all'avantreno e tamburi al retrotreno. Questo impianto frenante era corredato dei dispositivi ABS ed ESP.\nIl motore proposto all'inizio era il classico tricilindrico M160 montato sulla \"City-Coup\u00e9\", e che a proprio a partire dal 2003 \u00e8 stato oggetto di modifiche che ne avevano innalzato la cilindrata a 698 cm\u00b3. Questo motore era sovralimentato mediante turbocompressore corredato di intercooler, grazie ai quali era possibile raggiungere una potenza massima di 82 CV, non molti, ma ampiamente compensati dalla massa ridotta. Quanto al cambio, la \"Roadster\" e la \"Roadster-Coup\u00e9\" montavano il cambio elettroattuato a sei marce che a causa dei suoi tempi morti durante il passaggio da un rapporto ad un altro, impedisce di avere delle prestazioni realmente brillanti. Ci\u00f2 ha rappresentato un handicap per la piccola sportiva, la quale era peraltro accreditata di un rapporto peso/potenza inferiore ai 10\u00a0kg/CV, quindi buono sulla carta.\nDotazione.\nAl suo debutto, la \"Roadster\" e la \"Roadster-Coup\u00e9\", erano proposte in un solo allestimento e con una dotazione di serie che includeva: ABS, doppio airbag frontale, ESP, controllo di trazione, vetri elettrici, chiusura centralizzata e sistema ASR che in salita ne impediva la discesa per 2-3 secondi tolto il piede dal freno. La lista optional invece, oltre a capote, climatizzatore (di serie dal 2004), colore della cellula tridion e dei pannelli nella colorazione metallizzata, era composta da \"pacchetti\" pre-stabiliti dalla Casa Madre ovvero: \"pacchetto sport\", \"pacchetto luci\", \"pacchetto comfort\", \"pacchetto sicurezza\", \"pacchetto pelle\". Questi \"pacchetti\" includevano: servosterzo elettrico, fendinebbia, sedili in pelle riscaldabili, computer di bordo, cruise control,specchietti elettrici e riscaldabili,funzione luci coming-home,sensore luce/pioggia,volante a tre razze con leve del cambio integrate,cerchi da 16\".\nCompletavano la lista degli optional una lunga serie di accessori, tra i quali: autoradio, filtro clima, radio CD, Caricatore CD, navigatore satellitare, iPod car kit, kit vivavoce, kit Web Smart-Move, kit estintore, sensori di parcheggio posteriori, porta CD, porta bevande, bracciolo centrale, retine porta oggetti, rear bag, tappetini in velluto oppure in gomma, cerchi da 17\", hardtop lucido oppure opaco (dal 2004), predisposizione hardtop, strumenti supplementari su cruscotto, sistema bluetooth, telo copri auto.\nA questi accessori standard, si aggiungevano infine quelli della linea BRABUS, ovvero: minigonne sportive, volante sport (con o senza levette del cambio integrate), pedaliere sportive, leva del freno a mano, pomello del cambio, spoiler anteriore, spoiler posteriore (solo per i modelli roadster), grembialatura inferiore su paraurti posteriore, scarico con doppia uscita centrale, tappetini in velluto, sound system .\nUna breve carriera.\nLa produzione fu avviata nell'aprile del 2003 e nelle due configurazioni di carrozzeria previste, ma gi\u00e0 il mese successivo la gamma si ampli\u00f2 con l'arrivo di una versione pi\u00f9 economica e dotata dello stesso motore, ma depotenziato a 61 CV. Nel marzo del 2004 arriv\u00f2 invece la versione di punta, denominata Brabus perch\u00e9 rivista dal noto preparatore tedesco da molti anni al servizio del gruppo Daimler. In tale configurazione, il motore della piccola sportiva raggiungeva una potenza massima di 101 CV, garantendo prestazioni pi\u00f9 brillanti. Sempre nel 2004 la gamma si sdoppi\u00f2 con l'arrivo di due livelli di allestimento, denominati \"Pulse\" e \"Passion\".\nLa vettura si dimostr\u00f2 per\u00f2 un flop commerciale a causa dell'elevato prezzo di listino, della scarsa brillantezza nella versione da 82 CV, quella pi\u00f9 diffusa, e dell'eccessiva appartenenza ad un settore di nicchia. La sua produzione cess\u00f2 quindi nel 2005, a seguito degli scarsi risultati commerciali, ma soprattutto a seguito del forte passivo della Casa madre, Smart Gmbh, che per uscire dalla situazione difficile decise di concentrare la produzione sulla sola Fortwo, rinnovata e presentata al Motor Show di Bologna del 2006.\nNel tentativo di solleticare maggiormente l'interesse della potenziale clientela verso la \"Roadster\", furono realizzate anche diverse edizioni speciali a tiratura limitata, come per esempio le varie \"Pitchblack\", \"Bluestar\", \"Blackstar, Richmond\" ed \"Ultimate\". Inoltre vi furono anche le edizioni \"Bluewave\" (500 esemplari), \"Affection\", \"Speedsilver\", \"MTV-Roadster\" prima edizione (200 esemplari), \"MTV-Roadster\" seconda edizione e \"Collector's Edition\". Quest'ultima, limitata a soli 50 esemplari, fu lanciata nel marzo 2006, quando ormai la normale produzione era ormai terminata. Notevole anche l'esercizio della Brabus che propose un modello twin-turbo della Smart Roadster Coup\u00e9, ottenuto unendo assieme due motori della stessa Smart roadster. L'autovettura rigorosamente di colore rosso aveva il serbatoio carburante spostato nella posizione anteriore nell'alloggiamento riservato al bagagliaio. I piccoli vetri laterali dell lunotto furono sostituiti con griglie in materiale sintetico al fine di permettere un pi\u00f9 efficace raffreddamento del motore di 1400 cm\u00b3. Non segu\u00ec la produzione in serie.\nRiepilogo caratteristiche.\nDi seguito vengono riepilogate le caratteristiche relative alle versioni previste per la gamma \"Roadster\" durante la sua breve carriera. "}
{"id": "735414", "revid": "767487", "url": "https://it.wikipedia.org/wiki?curid=735414", "title": "Tommy Potter", "text": "Noto per aver fatto parte del quintetto di Charlie Parker tra il 1947 e il 1950, assieme a Miles Davis, Duke Jordan e Max Roach, Potter ebbe solo sporadicamente una carriera di solista indipendente (figura come leader solo in due sessioni per la Metronome e la East West a Stoccolma).\nArrivato al contrabbasso abbastanza tardi, dopo aver studiato il pianoforte e la chitarra mantenne sullo strumento uno stile piuttosto convenzionale (quattro note per misura), mutuato dallo swing, che per\u00f2 riusciva ad adattare bene ai tempi velocissimi frequentemente adottati da Parker. Prima di unirsi alla formazione di Parker, Potter aveva suonato con John Malachi, Trummy Young, Billy Eckstine, John Hardee e Max Roach.\nNegli anni ruggenti del bebop Potter fu spesso in sala di registrazione con diversi gruppi, tra cui quelli di Bud Powell, Fats Navarro e Wardell Gray. Continu\u00f2 ad essere richiesto per tutti gli anni 1950 e la prima parte degli anni sessanta, inanellando svariate collaborazioni e registrazioni, tra cui meritano di essere ricordate quelle con Stan Getz, Miles Davis e Sonny Rollins. Fece inoltre parte di diverse formazioni tra cui quelle di Count Basie, Earl Hines, Eddie Heywood, Bud Powell, Tyree Glenn, Harry \"Sweets\" Edison, Buck Clayton e Charles Lloyd. Il suo stile non si adegu\u00f2 ai tempi, e si ritir\u00f2 gradualmente dalla vita musicale attiva."}
{"id": "735415", "revid": "287204", "url": "https://it.wikipedia.org/wiki?curid=735415", "title": "Doughnut (automobilismo)", "text": "Il doughnut, o donut (in italiano ciambella), \u00e8 una tecnica di guida derivata dalle corse di drifting o derapata effettuate con le automobili. Consiste nel disegnare con le ruote dell'auto un cerchio quanto pi\u00f9 possibile preciso, intorno ad un punto, fino a formare una sorta di \"ciambella\" con i segni del battistrada degli pneumatici lasciati sull'asfalto.\nCome per il drifting, le auto ideali sono auto a trazione posteriore.\nTecnica.\nSi usa innescare il doughnut con tecniche da drifting, quali il pendolo, il freno a mano ed il blocco di ponte, oppure partendo da fermo e contando sulla potenza che il motore trasferisce istantaneamente alle ruote posteriori, con lo stesso procedimento usato per il \"burnout\" ma con il volante ruotato completamente verso il lato interno del cerchio. Cos\u00ec si innesca la sbandata iniziale, che dovr\u00e0 essere controllata in sovrasterzo parzializzando il gas.\nNel mondo.\nEsistono gare di questa disciplina in America ed in Australia, ma \u00e8 usata in Italia soprattutto per verificare il grado di destrezza e di controllo delle tecniche di drifting nei corsi di guida sicura e sportiva, dove il pilota esegue la sequenza di doughnut intorno ad una fila di birilli. In quel caso, lo scopo \u00e8 aiutare il pilota a gestire una situazione di emergenza, e solitamente la vettura \u00e8 una trazione anteriore provvista di un dispositivo chiamato ragno, che tiene sollevato l'asse posteriore bloccando le ruote al retrotreno della vettura facilitando lo sbandamento, essendo fornito di 4 piccole ruote, simile a quelle dei carrelli. Questo consente di perdere con molta facilit\u00e0 il controllo della sezione posteriore dell'auto, senza la necessit\u00e0 di avere una potente vettura con trazione posteriore."}
{"id": "735420", "revid": "1855442", "url": "https://it.wikipedia.org/wiki?curid=735420", "title": "Michel Gu\u00e9rard des Lauriers", "text": "In Italia le sue tesi sulla crisi dell'autorit\u00e0 all'interno della Chiesa sono sostenute dall'Istituto Mater Boni Consilii di orientamento sedeprivazionista.\nDocente presso la Pontificia Universit\u00e0 del Laterano, scrisse il \"Breve esame critico del Novus Ordo Missae\", presentato al papa Paolo VI dai cardinali Antonio Bacci e Alfredo Ottaviani il 25 settembre 1969.\nScrisse inoltre la \"Risposta alla \u00abLettera a un religioso\u00bb\" pubblicata nella prima edizione italiana (Borla, 1970) della \"Lettera a un religioso\" di Simone Weil.\nGi\u00e0 collaboratore di mons. Marcel Lefebvre e autore della tesi teologica detta di Cassiciacum, dal nome del periodico, che per primo pubblic\u00f2 i suoi studi.\nSecondo la tesi di Cassiciacum, Paolo VI e i suoi successori sono papi solo \"materialiter\" (\"materialmente\", nell'accezione della filosofia scolastica) poich\u00e9\u201a non attuando il bene della Chiesa e insegnando l'errore e l'eresia, non possono in alcun modo, se non ritrattano prima i loro errori, ricevere da Cristo l'autorit\u00e0 per governare, insegnare e santificare la Chiesa.\nGenealogia episcopale.\nLa genealogia episcopale \u00e8:"}
{"id": "735421", "revid": "1711941", "url": "https://it.wikipedia.org/wiki?curid=735421", "title": "Th\u00e9odred", "text": ""}
{"id": "735424", "revid": "1711941", "url": "https://it.wikipedia.org/wiki?curid=735424", "title": "Dor-l\u00f3min", "text": "Dor-l\u00f3min \u00e8 una regione di Arda, l'universo immaginario fantasy creato dallo scrittore inglese J.R.R. Tolkien. Era una parte del territorio dell'Hithlum, nella Terra di Mezzo.\nDor-l\u00f3min, \"Terra dell'eco\", era la parte sud-ovest dell'Hithlum, confinante a est con le \"Montagne di Mithrim\", e a nord con il fiume che forma il \"Crepa Arcobaleno\" conosciuto come \"Annon-in-Gelydh\", o \"Cancello dei Noldor\".\nFu colonizzato la prima volta dai Noldor subito dopo il loro arrivo nella Terra di Mezzo, e per lungo tempo fu governata da Fingon figlio di Fingolfin, prima di diventare Supremo Re dei Noldor dopo la morte di suo padre.\nIn questo tempo gli Edain che vennero conosciuti come Casa di Hador entrarono nel Beleriand, e Fingon garant\u00ec la terra di Dor-l\u00f3min come feudo.\nH\u00farin figlio di Galdor, l'ultimo signore Edain di Dor-l\u00f3min, dimorava nel confine sud-occidentale, vicino alle montagne conosciute come \"Amon Darthir\", dove il fiume \"Nen Lalaith\" nasce. Dopo il N\u00edrnaeth Arnoediad, quando la Casa di Hador fu distrutta o dispersa, gli Easterling si stabilizzarono in Dor-l\u00f3min, e Tuor, il nipote orfano di H\u00farin, fu accudito dagli Elfi di Androth nelle vicine Montagne di Mithrim.\nCome il resto dell'Hithlum, anche Dor-l\u00f3min fu distrutta durante la Guerra d'Ira."}
{"id": "735427", "revid": "123772905", "url": "https://it.wikipedia.org/wiki?curid=735427", "title": "Baronie", "text": "Le Baron\u00ece (\"Sa Baron\u00eca\" in sardo) sono una subregione storica della Sardegna nord-orientale, in provincia di Nuoro: i centri pi\u00f9 importanti sono Siniscola, nell'Alta Baronia e Orosei, nella Bassa Baronia.\nHanno costituito durante il medioevo la parte meridionale del Giudicato di Gallura e sono state suddivise nel periodo aragonese in \"Baronia di Posada\" e \"Baronia di Galtell\u00ec e Orosei\"."}
{"id": "735428", "revid": "1711941", "url": "https://it.wikipedia.org/wiki?curid=735428", "title": "Mithrim", "text": "Il Mithrim \u00e8 una regione di Arda, l'universo immaginario fantasy creato dallo scrittore inglese J. R. R. Tolkien.\nCostituiva la parte sud-orientale dello Hithlum."}
{"id": "735431", "revid": "309289", "url": "https://it.wikipedia.org/wiki?curid=735431", "title": "Monti Jablonovyj", "text": "I monti Jablonovyj (russo \u042f\u0431\u043b\u043e\u043d\u043e\u0432\u044b\u0439 \u0445\u0440\u0435\u0431\u0435\u0442, \"Jablonovyj chrebet\") sono una catena montuosa della Siberia Orientale meridionale (Territorio della Transbajkalia).\nCorrono per circa 700 km, con orientazione sudovest-nordest, dal confine con la Mongolia fino ad unirsi con i monti Stanovoj, passando a circa 400-500\u00a0km a est del lago Bajkal; costituiscono uno spartiacque fra i fiumi tributari del Mar Glaciale Artico e quelli tributari dell'oceano Pacifico. Scorre dai monti Jablonovyj il fiume Karenga.\nSono pochissimo popolati: gli scarsi insediamenti sono per lo pi\u00f9 di origine mineraria; la catena \u00e8 attraversata dalla ferrovia Transiberiana, che li costeggia per un pezzo prima di infilarsi in una galleria per evitare il loro valico."}
{"id": "735440", "revid": "599013", "url": "https://it.wikipedia.org/wiki?curid=735440", "title": "Tiroide", "text": "La tiroide (dal greco \u03b8\u03c5\u03c1\u03b5\u03bf\u03b5\u03b9\u03b4\u03ae\u03c2, \"thyreoeid\u00e8s\", \u00aba forma di scudo oblungo\u00bb, composto di \u03b8\u03c5\u03c1\u03b5\u03cc\u03c2, \"thyre\u00f2s\", \u00abscudo oblungo\u00bb e -\u03b5\u03b9\u03b4\u03ae\u03c2, \"-eid\u00e8s\", \u00absimile a\u00bb) \u00e8 il pi\u00f9 grande viscere endocrino. Possiede una forma \"a H\" o \"a farfalla\" ed \u00e8 costituita da due lobi collegati da un istmo. Si trova nella parte anteriore del collo, sotto il pomo d'Adamo. \u00c8 dunque un viscere superficiale, impari e mediano. Questa posizione strategica ha consentito a molteplici chirurghi di creare un ramo specializzato della chirurgia: la chirurgia della tiroide. \u00c8 grazie ai primi interventi di tiroidectomia che si posseggono conoscenze a livello istopatologico delle malattie della tiroide.\nDa un punto di vista fisiologico, la tiroide presenta due unit\u00e0 endocrine: \nCome detto, la ghiandola tiroide secerne gli ormoni tiroidei, che influenzano principalmente il metabolismo e la sintesi proteica. Essi hanno anche molti altri effetti, compresi quelli relativi allo sviluppo. Gli ormoni tiroidei triiodotironina (T3) e tiroxina (T4) vengono creati dallo iodio e dalla tirosina. La tiroide produce anche la calcitonina ormonale, che svolge un ruolo nell'omeostasi del calcio. La secrezione ormonale dalla tiroide \u00e8 regolata dall'ormone tireostimolante (TSH) secreto dalla ghiandola pituitaria anteriore, che a sua volta \u00e8 regolata dall'ormone di rilascio della tireotropina (TRH) prodotto dall'ipotalamo.\nLa tiroide pu\u00f2 essere interessata da diverse malattie. L'ipertiroidismo si verifica quando la ghiandola produce una quantit\u00e0 eccessiva di ormoni tiroidei; la causa pi\u00f9 comune \u00e8 la malattia di Graves, una malattia autoimmune. \nAl contrario, l'ipotiroidismo \u00e8 una condizione in cui vi \u00e8 una produzione insufficiente di ormone tiroideo. In tutto il mondo, la causa pi\u00f9 comune dell'ipotiroidismo \u00e8 la carenza di iodio. Gli ormoni tiroidei sono importanti per lo sviluppo e l'ipotiroidismo secondario dovuto a carenza di iodio rimane la principale causa di invalidit\u00e0 intellettiva prevenibile. Nelle regioni iodio-sufficienti, la causa pi\u00f9 comune di ipotiroidismo \u00e8 la tiroidite di Hashimoto, anch'essa una malattia autoimmune. Inoltre, la ghiandola tiroidea pu\u00f2 anche sviluppare diversi tipi di noduli e neoplasie.\nMorfologia nell'adulto umano.\nLa tiroide \u00e8 un organo a forma di farfalla situato nella parte anteriore del collo. \u00c8 composta da due lobi, sinistro e destro, collegati da uno stretto istmo. Negli adulti pesa 25 grammi, con ogni lobo che misura circa 5\u00a0cm di lunghezza, 3\u00a0cm di larghezza e 2\u00a0cm di spessore, mentre l'istmo \u00e8 di circa 1,25\u00a0cm di altezza e di larghezza. La ghiandola \u00e8 solitamente pi\u00f9 grande nelle donne e aumenta di dimensioni durante la gravidanza.\nLa tiroide si trova vicino alla parte anteriore del collo, sdraiata contro e intorno alla parte anteriore della laringe e della trachea. La cartilagine tiroidea e la cartilagine cricoide si trovano appena sopra la ghiandola, sotto il pomo d'Adamo. L'istmo si estende dal secondo al terzo anello della trachea, con la parte pi\u00f9 alta dei lobi che arriva fino alla cartilagine tiroidea e il pi\u00f9 basso dal quarto fino al sesto anello tracheale. La ghiandola tiroidea \u00e8 coperta da una sottile capsula fibrosa, che possiede uno strato interno e uno esterno. Lo strato esterno \u00e8 continuo con la fascia pretracheale, che lega la ghiandola alle cartilagini cricoide e tiroide attraverso un ispessimento della fascia per formare il legamento sospensorio posteriore della tiroide, noto anche come legamento di Berry. Questo fa s\u00ec che la tiroide si muova su e gi\u00f9 in occasione della deglutizione. Lo strato interno si estrude nella ghiandola e forma i setti che dividono il tessuto tiroideo in lobuli microscopici. Tipicamente sono presenti quattro ghiandole paratiroidi, due su ciascun lato, tra i due strati della capsula, nella parte posteriore dei lobi tiroidei.\nI muscoli infraioidi si trovano di fronte alla ghiandola mentre il muscolo sternocleidomastoideo \u00e8 sul lato. Dietro le ali esterne della tiroide si trovano le due arterie carotidi. La trachea, la laringe, la faringe inferiore e l'esofago si trovano tutti dietro la tiroide. In questa regione, il nervo laringeo ricorrente e l'arteria tiroidea inferiore passano accanto o nel legamento.\nLa tiroide presenta una straordinaria variabilit\u00e0 di peso e dimensioni che dipendono dall'et\u00e0, dal sesso e dall'ambiente in cui si vive. La morfologia della tiroide \u00e8 fondamentale per la valutazione del suo status funzionale (nei pazienti normali questo status \u00e8 definito \"eutiroidismo\") e si possono ottenere dati clinicamente rilevanti anche mediante tecniche non invasive. Degli esempi sono:\nLa forma della ghiandola tiroide \u00e8 stata spesso paragonata a una \"farfalla\" o alla lettera \"H\", con la porzione impari e mediana definita \"istmo\" e le porzioni pari e laterali definite \"lobi\". L'istmo \u00e8 determinato da due incisure (una inferiore, minuscola, e l'altra superiore, che costituisce il punto dal quale si dipartono i due lobi) e in alcuni casi \u00e8 assente. Generalmente l'istmo collega i terzi inferiori dei due lobi tra loro.\nForma complessiva.\nIn realt\u00e0, la forma della ghiandola \u00e8 molto pi\u00f9 complessa e varia a seconda della sezione che si sta osservando:\nDimensioni (volume).\nNormalmente il volume tiroideo dell'adulto oscilla tra 6-12 mL nel sesso femminile e 8-16 mL nel sesso maschile. La variabilit\u00e0 delle dimensioni pu\u00f2 essere schematizzata mediante la seguente tabella:\nDimensioni (diametri).\nIn condizioni normali la tiroide presenta le seguenti dimensioni:\nPossono essere esaminate anche le dimensioni di ogni singola componente del parenchima:\nLobi.\nI lobi tiroidei assomigliano a due coni divergenti verso l'alto, ognuno con altezza fissa e spessore variabile. Alcuni autori sono soliti scomporre i lobi in una base, un apice, due facce (laterale o antero-laterale e mediale o postero-mediale) e due margini (anteriore e posteriore).\nLa distanza massima tra i due margini laterali misura invece 7\u00a0cm e si apprezza nelle sezioni trasversali della tiroide.\nLa distanza minima tra i due margini laterali misura 1.25\u00a0cm ed \u00e8 data dall'ampiezza dell'istmo; essa si apprezza nelle sezioni frontali della tiroide.\nLobo piramidale.\nNel margine superiore dell'istmo, nel 50% circa dei casi, pu\u00f2 rimanere traccia della discesa della ghiandola durante lo sviluppo nel cosiddetto \"lobo piramidale\" o \"piramide di Morgagni\". Esso pu\u00f2 originare anche nel margine di unione di uno dei due coni (solitamente quello sinistro) con l'istmo.\nPossiede una forma geometrica e di solito \u00e8 facilmente scomponibile in due unit\u00e0.\nAscende verso l'alto e pu\u00f2 raggiungere l'osso ioide.\nColore, consistenza e peso.\nIl peso varia dai 0,2 g alla nascita ai 20-30 grammi dell'adulto\nLa superficie della tiroide \u00e8 liscia e possiede un colore rosso bruno, a causa della sua intensa vascolarizzazione. Al tatto la tiroide presenta una consistenza molle.\nVarianti anatomiche.\nVi sono diverse varianti della ghiandola tiroidea per quanto riguarda la sua forma e dimensione oltre a quelle relative alla posizione delle ghiandole paratiroidi incorporate.\nA volte esiste un terzo lobo chiamato il lobo piramidale. Quando presente, spesso questo lobo si estende sull'osso ioide dall'istmo tiroideo e pu\u00f2 essere diviso da uno o da pi\u00f9 lobi. La percentuale della presenza di questo lobo varia secondo i vari studi da un 18,3% a un 44,6%. \u00c8 stato dimostrato che i lobi soprannumerari pi\u00f9 spesso sorgono dal lato sinistro e solo occasionalmente sono separati. Il lobo piramidale \u00e8 anche conosciuto come la piramide di Lalouette. Il lobo piramidale \u00e8 un residuo del dotto tireoglosso che di solito si consuma durante la discesa della ghiandola tiroidea. Piccole ghiandole tiroidee accessorie possono infatti verificarsi ovunque lungo il dotto tireoglosso, dal forame cieco della lingua alla posizione che occupa la tiroide nell'adulto. Un piccolo corno nella parte posteriore dei lobi tiroidei, solitamente vicino al nervo laringeo ricorrente e l'arteria tiroidea inferiore, \u00e8 chiamato il tubercolo di Zuckerkandl.\nAltre varianti includono la presenza di un muscolo elevatore della tiroide, che collega l'istmo al corpo dell'osso ioide, e l'esistenza della piccola arteria tiroidea.\nDisposizione e rapporti.\nLa tiroide \u00e8 generalmente posizionata nell'unione tra il terzo inferiore e i due terzi superiori della regione topografica del collo.\nLa tiroide \u00e8 applicata e trae, quindi, rapporto con la laringe, la parte iniziale della trachea e i fasci vascolonervosi del collo di destra e sinistra (ciascuno formato da carotide comune, vena giugulare interna e nervo vago) mediante dei legamenti che costituiscono la \"guaina peritiroidea\", di dipendenza della fascia cervicale media.\nLa guaina non \u00e8 il rivestimento connettivale della tiroide, ma determina uno spazio dentro il quale \u00e8 presente la ghiandola con la sua capsula e lo \"spazio pericoloso peritiroideo\", un intreccio vascolare che separa la superficie interna della guaina dall'organo e dentro il quale, posteriormente, sono accolte le quattro ghiandole paratiroidi.\nDa questa guaina nascono legamenti che tengono salda la tiroide alla cartilagine tiroide della laringe:\nTalvolta l'arteria carotide comune lascia un solco nel versante posterolaterale della ghiandola.\nSi trova quindi alla base del collo, ma la sua posizione \u00e8 variabile perch\u00e9 segue i movimenti della laringe (sale quando si solleva il mento o quando si deglutisce).\nLa tiroide \u00e8 ricoperta in parte dai muscoli sternocleidoioideo, sternotiroideo e omoioideo e dalla fascia cervicale media che, nella regione mediana insieme alla fascia superficiale, \u00e8 l'unica formazione a separarla dalla cute vista la mancanza dei muscoli appena citati.\nLateralmente, invece, \u00e8 ricoperta dal muscolo sternocleidomastoideo e dal muscolo platisma omolaterali.\nA volte \u00e8 presente il \"muscolo elevatore della tiroide\", come una formazione fibro-muscolare tesa fra l'osso ioide e l'istmo.\nVascolarizzazione.\nNella maggior parte dei casi la tiroide risulta servita da un sistema di \"quattro arterie\": le arterie tiroidee superiori e inferiori (in numero di due per lato); mentre viene drenata attraverso \"sei vene\": le vene tiroidee superiori, medie e inferiori (in numero di tre per lato).\nSistema arterioso.\nLa tiroide \u00e8 vascolarizzata dalle arterie tiroidee superiori (rami delle carotidi esterne) e tiroidee inferiori (rami del tronco tireocervicale delle succlavie).\nArterie tiroidee superiori.\nLe arterie tiroidee superiori destra e sinistra sono rami della carotide esterna, che raggiungono l'organo dall'alto. L'arteria tiroidea superiore si divide in rami anteriori e posteriori che alimentano la tiroide e l'arteria tiroidea inferiore si divide in rami superiori e inferiori.\nArterie tiroidee inferiori.\nLe arterie tiroidee inferiori di destra e di sinistra, invece, nascono dal tronco tireocervicale della rispettiva succlavia, e decorrono dal basso verso l'alto. L'arteria tiroidea inferiore si divide in rami superiori e inferiori.\nDi significativa importanza risulta la descrizione del punto di diramazione dei vasi terminali dell'arteria tiroidea inferiore: infatti, a questo livello, in vicinanza con i poli inferiori dei lobi laterali della tiroide, decorre il nervo ricorrente (o laringeo inferiore), ramo del nervo vago. Esso transita dal basso verso l'alto, di solito in un occhiello vascolare. Il chirurgo deve sempre prestare attenzione a questa regione, durante la legatura del vaso corrispondente.\nLe arterie tiroidee superiori e inferiori si uniscono dietro la parte esterna dei lobi tiroidei.\nIn un quarto dei casi, \u00e8 possibile repertare una piccola arteria tiroidea ima, ramo dell'arteria brachiocefalica oppure dell'arteria carotide comune, che raggiunge l'organo dal basso verso l'istmo, decorrendo sulla linea mediana sulla faccia ventrale della trachea.\nSistema venoso.\nIl drenaggio venoso avviene attraverso una fitta rete situata nello spazio pericoloso, dalla quale prendono origine le vene tiroidee superiori e medie, che drenano nelle vene giugulari interne bilateralmente, e le vene tiroidee inferiori, tributarie del tronco brachiocefalico.\nLe vene formano un ricco plesso nello spazio peritiroideo che drena per mezzo delle vene tiroidee superiori e medie alle giugulari interne e per mezzo delle inferiori ai tronchi brachiocefalici (o vene anonime).\nSistema linfatico.\nI vasi linfatici formano una rete perifollicolare che drena in quelli della capsula, tributari dei linfonodi della catena giugulare interna, dei paratracheali e dei pretracheali.\nInnervazione.\nLa tiroide \u00e8 innervata sia dal sistema adrenergico sia da quello colinergico. Le fibre afferenti giungono a essa per mezzo dei nervi laringei superiore e inferiore (il nervo laringeo inferiore decorre in stretto contatto con l'arteria tiroidea inferiore ed \u00e8 proprio da questo rapporto anatomico che deriva la possibilit\u00e0 di un danno chirurgico al nervo laringeo in seguito alla legatura delle arterie tiroidee) e regolano il sistema vasomotorio, modulando il flusso di sangue che giunge alla tiroide. In aggiunta all'innervazione vasomotoria vi \u00e8 un sistema di fibre adrenergiche che termina in vicinanza della membrana basale della parete follicolare; le cellule tiroidee a loro volta possiedono recettori adrenergici sulla loro membrana plasmatica, a indicare che il sistema adrenergico influenza la funzionalit\u00e0 tiroidea sia attraverso effetti sul flusso ematico, sia attraverso effetti diretti sulle cellule follicolari.\nAnatomia microscopica.\nCome tutti gli organi pieni, la tiroide \u00e8 provvista da una capsula connettivale che riveste un parenchima ghiandolare. La capsula invia all'interno dell'organo tralci di tessuto connettivo che suddividono l'organo in aree irregolari, i \"lobuli\" e offrono passaggio a vasi e nervi.\nIl parenchima ha una struttura follicolare, con una serie di vescicole chiuse, i \"follicoli tiroidei\" sono formati da tireociti e sostanza colloide con intercalate le \"cellule parafollicolari\" o \"cellule C\" sia nella parete dei follicoli sia esternamente a essi.\nFollicoli.\nI follicoli tiroidei sono delle vescicole chiuse la cui parete, l\"epitelio follicolare\", \u00e8 formata dai tireociti o cellule follicolari, le cellule principali della tiroide atte alla produzione degli ormoni tiroidei. All'interno dei follicoli \u00e8 presente del materiale amorfo, la \"colloide\".\nLa forma dei follicoli dipende dallo stato funzionale della ghiandola: una tiroide in immissione in circolo di ormoni presenter\u00e0 follicoli piccoli, quasi svuotati della colloide, con tireociti cilindrici (il microfollicolo); una tiroide in sintesi ormonale, invece, accumuler\u00e0 molta colloide e avr\u00e0 follicoli grandi con un epitelio formato da un unico strato di cellule appiattite (il macrofollicolo).\nLa fase di sintesi ormonale, che vede il riempirsi dei follicoli, caratterizza i tireociti con un reticolo endoplasmatico rugoso e un apparato di Golgi estesi, processi di esocitosi apicale, vescicole PAS-positive e mitocondri numerosi.\nNella fase di immissione in circolo degli ormoni, con corrispettivo svuotamento dei follicoli, assiste alla formazione di estroflessioni nel lume follicolare per l'endocitosi e conseguente aumento di fagosomi ricolmi di colloide che deve essere rimaneggiata.\nCellule parafollicolari.\nLe cellule C o parafollicolari si trovano nello stroma reticolare della tiroide. Si trovano intercalate ai tireociti nei follicoli, senza mai accedere al lume o in piccoli gruppi nello stroma presente fra i follicoli.\nSono cellule voluminose, con un citoplasma chiaro caratterizzato dalla presenza di vescicole di secrezione con una zona centrale elettrondensa e una zona periferica (all'interno della vescicola stessa) pi\u00f9 chiara. Queste vescicole producono calcitonina, un ormone implicato nell'inibizione del riassorbimento del calcio osseo.\nDerivazione embriologica.\nLa tiroide comincia il suo sviluppo il 24\u00ba giorno come un ispessimento endodermico del pavimento della faringe primitiva al limite tra il corpo e la base della lingua. In poco tempo tale cordone si canalizza formando il \"dotto tireoglosso\" e scende verso il basso, diventando solido, all'altezza dell'abbozzo laringotracheale verso la VII settimana. Al termine di questo periodo la tiroide appare gi\u00e0 nella sua forma e posizione definitive e il dotto tireoglosso, di norma, scompare. Nella lingua rimane una piccola fossetta, il \"forame cieco\" come reminiscenza dell'apertura superiore del dotto. All'interno dell'abbozzo della tiroide migrano le cellule del corpo ultimobranchiale che provengono dalla VI tasca dell'apparato faringeo e che formano le cellule C\nL'attivit\u00e0 tiroidea inizia intorno alla XI settimana, dalla XX settimana i livelli ormonali aumentano per stabilizzarsi a quelli dell'adulto entro la XXXV settimana.\nLa morfologia della tiroide \u00e8 soggetta ad ampie variazioni interindividuali che sono determinate gi\u00e0 durante il periodo embrionale, tra la terza e la quarta settimana. La tiroide infatti deriva da due foglietti embrionali:\nA seconda di difetti nella fusione, schizocelia o apoptosi delle strutture sovraindicate potranno esserci i seguenti difetti congeniti:\nIstogenesi.\nI tireociti derivano dalla massa solida di origine endodermica che forma l'abbozzo tiroideo. L'invio di sepimenti da parte del mesenchima circostante suddivide l'abbozzo in cordoni cellulari che, entro la X settimana, si suddividono in piccoli gruppi cellulari. In ciascuno di questi gruppi si forma un lume intorno al quale le cellule si dispongono in un unico strato e durante la XI settimana, per via dell'iniziata attivit\u00e0 ghiandolare, comincia a accumularsi colloide all'interno del follicolo.\nLe cellule parafollicolari sono di origine neuroectodermica derivando dalle creste neurali che, migrate nel corpo ultimobrachiale (che corrisponde alla parte ventrale allungata di ciascuna quarta tasca faringea), arrivano nella tiroide dopo la fusione di quest'ultimo con l'abbozzo tiroideo.\nQueste due popolazioni cellulari hanno una diversa origine embriologica: solo le cellule follicolari, pi\u00f9 numerose, originano propriamente dall'abbozzo tiroideo che deriva da un'introflessione della mucosa alla base della lingua; le cellule parafollicolari migrano invece successivamente nella tiroide provenendo dai corpi ultimobranchiali, abbozzi embrionari dei quali nei mammiferi non resta traccia, e vengono considerati parte del sistema endocrino diffuso denominato APUD (\"Amine Precursor Uptake and Decarbossilation\").\nFisiologia e funzione.\nOrmoni tiroidei.\nLa funzione primaria della tiroide \u00e8 la produzione degli ormoni tiroidei contenenti iodio, triiodotironina (T3) e tiroxina (T4) e la calcitonina dell'ormone peptidico. L'ormone T3 \u00e8 cos\u00ec chiamato perch\u00e9 contiene tre atomi di iodio per molecola e T4 perch\u00e9 ne contiene quattro per molecola. Gli ormoni tiroidei hanno una vasta gamma di effetti sul corpo umano. Questi includono:\nDopo la secrezione, solo una piccolissima percentuale di ormoni tiroidei viaggia liberamente nel sangue. La maggior parte di essi \u00e8 legata alla globulina legante la tiroxina (circa il 70%), alla transtiretina (10%) e all'albumina (15%). Solo lo 0,03% di T4 e lo 0,3% di T3 che viaggiano liberamente hanno un'attivit\u00e0 ormonale. Inoltre, fino all'85% del T3 nel sangue viene prodotto in seguito alla conversione da T4 di iodotironina deiodasi in organi attorno al corpo.\nGli ormoni tiroidei agiscono incrociando la membrana cellulare e legandosi al recettore degli ormoni tiroidei TR-\u03b11, TR-\u03b12, TR-\u03b21 e TR-\u03b22, che si legano agli elementi di risposta ormonale e ai fattori di trascrizione per modulare la trascrizione del DNA. Oltre a queste azioni sul DNA, gli ormoni tiroidei agiscono anche all'interno della membrana cellulare o all'interno del citoplasma attraverso reazioni con enzimi, tra cui ATPasi di calcio, adenilato ciclasi e con i trasportatori di glucosio.\nGli ormoni, una volta rilasciati entrano in circolo dove si legano a proteine plasmatiche. Di notevole importanza il legame con la globulina, a cui sono legati il 70-75% degli ormoni che garantisce loro un'emivita pi\u00f9 lunga e quindi li trasforma in riserva se i livelli plasmatici sono troppo alti. Un abbassamento dei livelli plasmatici porta a un distacco dalla globulina garantendo una concentrazione costante nei tessuti.\nProduzione di ormoni.\nGli ormoni tiroidei vengono creati dalla tireoglobulina. Questa \u00e8 una proteina all'interno dello spazio follicolare originariamente creata all'interno del reticolo endoplasmatico delle cellule follicolari e quindi trasportata nello spazio follicolare. La tireoglobulina contiene 123 unit\u00e0 di tirosina, che reagiscono con lo iodio nello spazio follicolare.\nLo iodio \u00e8 essenziale per la produzione degli ormoni tiroidei. Lo iodio (I0) viaggia nel sangue come ioduro (I-), che viene assorbito nelle cellule follicolari da un cotrasportatore di ioduro di sodio. Questo \u00e8 un canale ionico posto sulla membrana cellulare che nella stessa azione trasporta due ioni di sodio e uno ione ioduro nella cellula. Lo ioduro viaggia quindi all'interno della cellula e fuoriesce nello spazio follicolare attraverso l'azione della pendrina, un scambiatore di ioduro-cloruro. Nello spazio follicolare, lo ioduro viene quindi ossidato a iodio (I0). Questo lo rende pi\u00f9 reattivo,&lt;ref name=\"Elsevier/Saunders\"&gt;&lt;/ref&gt; e viene attaccato alle unit\u00e0 tirosina attive nella tireoglobulina dall'enzima tiroide perossidasi. Questo costituisce i precursori degli ormoni tiroidei monoiodotirosina (MIT) e diiodotirosina (DIT).\nQuando le cellule follicolari sono stimolate dall'ormone stimolante la tiroide (TSH), queste riassorbono la tireoglobulina dallo spazio follicolare. Le tirosine iodurate vengono tagliate, formando gli ormoni tiroidei T4, T3, DIT, MIT e tracce di triiodotironina inversa. T3 e T4 vengono rilasciati nel sangue. T4 rappresenta circa l'80%-90% degli ormoni rilasciati dalla ghiandola, mentre T3 rappresenta il 10%-20%. Gli enzimi deiodinasi nei tessuti periferici fondono in maniera casuale molecole di MIT e DIT e formano cos\u00ec T3 e T4. Questa \u00e8 una delle principali fonti di RT3 (95%) e T3 (87%) nei tessuti periferici.\nTireociti.\nIl funzionamento dei tireociti si suddivide in due grandi fasi: la fase di sintesi e la fase di immissione in circolo. Nella prima fase gli ormoni tiroidei vengono prodotti e accumulati nel follicolo sotto forma di colloide, mentre nella seconda vengono riassorbiti, processati e immessi nel circolo sanguigno.\nQuesto d\u00e0 ai tireociti una doppia polarit\u00e0 funzionale: durante la sintesi operano dal versante basale a quello apicale, nell'altra fase il contrario.\nFase di sintesi.\nDurante la fase di sintesi viene prodotta la tireoglobulina, una glicoproteina sintetizzata all'interno dei tireociti stessi che viene immagazzinata insieme a una perossidasi dentro vescicole PAS-positive nel versante apicale della cellula. La molecola di tireoglobulina contiene in totale circa 5000 aminoacidi; circa il 10% della massa totale della tireoglobulina \u00e8 data da carboidrati, mentre meno dell'1% \u00e8 dato dallo iodio. Nel frattempo, avviene l'assunzione di ioduri dal torrente circolatorio che vengono immessi nelle vescicole dove vengono ossidati dalla perossidasi e quindi legati a residui di tirosina della tireoglobulina. In questo modo \u00e8 possibile formare una molecola di \"monoiodiotirosina\" (MIT) se si lega solo un atomo di iodio e la \"diiodiotirosina\" (DIT) se ne vengono legati due. Dalle combinazioni di queste molecole possono nascere T3 (MIT + DIT) e T4 (DIT+ DIT). In questo modo si sono formati gli ormoni tiroidei su dei supporti tireoglobulinici, il tutto all'interno delle vescicole che vengono poi aperte nel versante apicale per riversare il contenuto nel lume del follicolo e accumularlo sotto forma di colloide.\nIn questo modo la tiroide rappresenta l'unico caso di ghiandola endocrina che possiede la capacit\u00e0 di accumulare il secreto in sede extracellulare prima che esso venga riversato nel torrente circolatorio.\nFase di immissione in circolo.\nL'emissione di T3 e T4 dipende dalla stimolazione dell'ormone ipofisario TSH sui recettori (TSH-R) dei tireociti. Quando ci\u00f2 avviene si innesca lo svuotamento del follicolo per l'immissione in circolo degli ormoni: i tireociti estroflettono degli pseudopodi all'interno della colloide fagocitandola all'interno di fagosomi che, una volta fusi con dei lisosomi, innescano la scissione degli ormoni tiroidei dalla tireoglobulina per la loro emissione dalla parte basale delle cellula e la loro successiva entrata nel torrente circolatorio. La produzione di TSH segue un ritmo circadiano, e presenta un picco in tarda serata, e una minor produzione nelle ore di met\u00e0 mattina. La stimolazione da parte del TSH a livello dei corrispondenti recettori tiroidei (TSH-R) ha inoltre una funzione di stimolazione e proliferazione cellulare, aumentando quindi il numero di tireociti totali e, indirettamente quindi, la quantit\u00e0 di ormoni tiroidei potenzialmente riversabili in circolo. Nei lisosomi i residui di tireoglobulina vengono a loro volta degradati e lo iodio riciclato permettendo alla cellula di ritornare nella fase di sintesi.\nMetodi d'azione degli ormoni.\nL'estrema liposolubilit\u00e0 permette agli ormoni tiroidei di diffondere agilmente attraverso le membrane cellulari. I recettori specifici, infatti, si trovano nel nucleo dove, dopo aver legato l'ormone, interagiscono con il DNA per regolare l'espressione di diversi geni.\nRuolo degli ormoni.\nGli ormoni da essa prodotti sotto stimolo ipofisario, composti iodati derivanti dalla tirosina, come la tetraiodotironina o T4 e la triiodotironina o T3, agiscono sul metabolismo cellulare e sui relativi processi di accrescimento senza presentare degli organi specifici, ma un'azione generalizzata.\nGli ormoni hanno un effetto generalmente eccitatorio sul metabolismo basale: aumentano il consumo di ossigeno da parte dei tessuti, stimolando la produzione endogena di calore; stimolano la sintesi proteica, la gluconeogenesi, la glicogenolisi e il catabolismo dei lipidi; hanno un effetto inotropo e cronotropo positivo sul miocardio, migliorandone la sensibilit\u00e0 alle catecolamine. Nell'et\u00e0 fetale e nella prima infanzia, hanno un importantissimo ruolo nel differenziamento e nella crescita del sistema nervoso, e un loro deficit dovuto a una condizione di ipotiroidismo produce una condizione detta cretinismo caratterizzata da incompleto sviluppo del SNC e da ritardo mentale.\nTiroxina, Iodio e Apoptosi negli anfibi.\nLa tiroxina e lo iodio stimolano la spettacolare apoptosi delle cellule larvali delle branchie, della coda e delle pinne dei girini durante la metamorfosi degli anfibi, e inoltre stimolano anche la evoluzione del loro sistema nervoso trasformando il girino acquatico e vegetariano in rana terrestre e carnivora. Infatti la rana anfibia \"Xenopus laevis\" serve come un modello ideale per lo studio del meccanismo della apoptosi.\nLa calcitonina, prodotta dalle cellule parafollicolari o cellule C, regola il metabolismo del calcio agendo in modo antagonista al paratormone secreto dalle ghiandole paratiroidi: la calcitonina stimola la riduzione dei livelli di calcio quando questo \u00e8 troppo alto; il paratormone agisce invece ripristinando normali livelli dello ione quando questi si abbassano. Nei mammiferi l'effetto della calcitonina sul metabolismo del calcio \u00e8 diventato decisamente marginale, per cui se ne ipotizzano altri possibili azioni, come quella di neuromodulatore. Nei pesci l'ormone ha un'azione importante e viene prodotto in grandi quantit\u00e0; da qui la possibilit\u00e0 di estrarlo dal corpo ultimobranchiale di salmone per utilizzarlo come farmaco nel trattamento dell'osteoporosi post-menopausale.\nL'importanza dello iodio e del selenio.\nLa tiroide funziona correttamente, garantendo un'adeguata sintesi ormonale, se pu\u00f2 disporre di adeguate quantit\u00e0 di iodio, un oligoelemento essenziale, presente nell'organismo in piccole quantit\u00e0 e soggetto a perdite quotidiane attraverso l'urina o il sudore, che entra nella costituzione della\ntiroxina (T4) e della triiodotironina (T3). Per questa ragione \u00e8 molto importante assumerne attraverso l'alimentazione la giusta quantit\u00e0, e agevolare cos\u00ec il funzionamento della ghiandola tiroidea: una eventuale carenza di iodio pu\u00f2 portare a diverse patologie (es. gozzo) ed \u00e8 particolarmente rischiosa in gravidanza, determinando anche gravi conseguenze per il feto.\nIl fabbisogno giornaliero di iodio per la sintesi degli ormoni tiroidei \u00e8 di circa 150 microgrammi, ai quali, in gravidanza e in allattamento vanno aggiunti 50-100 microgrammi per la crescita del bambino.\nAnche il selenio ha un ruolo chiave nella protezione e nel funzionamento della tiroide, essendo peraltro un cofattore delle deiodinasi (enzimi responsabili della conversione della T4 in T3) e delle \"glutatione perossidasi\" e delle \"reduttasi della tioredoxina\" (enzimi coinvolti nella regolazione dello stato ossido-riduttivo della cellula tiroidea e della sua protezione dal danno ossidativo). La tiroide, infatti, contiene una quantit\u00e0 di selenio per grammo di tessuto maggiore rispetto a ogni altro organo del corpo.\nL'ipertiroidismo \u00e8 una patologia che porta a un aumento dell'azione degli ormoni tiroidei, con conseguente aumento del metabolismo e quindi temperatura corporea elevata, perdita di peso, aumento dell'appetito, tachicardia, ipertensione e un maggior sviluppo tiroideo.\nL'ipotiroidismo (anche congenito), invece, porta a un ridotto metabolismo con conseguente bassa temperatura, aumento di peso, riduzione dell'appetito, bradicardia, ipotensione, ipotonia della muscolatura scheletrica e apatia. Se la carenza di secrezione avviene durante l'infanzia, oltre al metabolismo ridotto, avviene anche uno sviluppo ritardato del sistema nervoso che causa un ritardo mentale accompagnato da bassa statura noto come cretinismo.\nL'insieme dei sintomi dovuti a iposecrezione nell'adulto, invece, viene chiamato \"mixedema\".\nUn basso apporto di iodio nella dieta causa il gozzo colloidale, caratterizzato da un aumentato volume della ghiandola dovuto all'aumento della colloide nei follicoli.\nSi pensa che un'insufficienza di selenio possa contribuire all\"innesco\" di una tiroidite cronica autoimmune in soggetti predisposti.\nRegolazione.\nLa produzione di tiroxina e triiodotironina \u00e8 regolata principalmente dall'ormone stimolante la tiroide (tireotropina, TSH), rilasciato dalla ghiandola pituitaria anteriore. Il rilascio di TSH a sua volta \u00e8 stimolato dall'ormone di rilascio della tireotropina (TRH), secreto in modo pulsatile dall'ipotalamo. Gli ormoni tiroidei forniscono un feedback negativo ai tireotropi TSH e TRH: quando gli ormoni tiroidei sono alti, la produzione di TSH viene soppressa. Questo feedback negativo si verifica anche quando gli stessi livelli di TSH sono alti, causando la soppressione della produzione di TRH.\nIl TRH \u00e8 secreto a un tasso maggiore in situazioni come l'esposizione al freddo al fine di stimolare la termogenesi. Oltre a essere soppressi dalla presenza di ormoni tiroidei, la produzione di TSH viene attenuata da dopamina, somatostatina e glucocorticoidi.\nCalcitonina.\nLa tiroide produce anche la calcitonina ormonale, che aiuta a regolare i livelli di calcio nel sangue. Le cellule parafollicolari producono calcitonina in risposta a livelli elevati di calcio nel sangue. La calcitonina diminuisce il rilascio di calcio dalle ossa, diminuendo l'attivit\u00e0 degli osteoclasti, le cellule che distruggono l'osso. L'osso viene costantemente riassorbito dagli osteoclasti e creato dagli osteoblasti, quindi la calcitonina inibisce efficacemente l'allontanamento del calcio dalle ossa. Gli effetti della calcitonina sono opposti a quelli dell'ormone paratiroideo (PTH) prodotto nelle ghiandole paratiroidi. Tuttavia, la calcitonina sembra molto meno essenziale del PTH, poich\u00e9 il metabolismo del calcio rimane clinicamente normale dopo la rimozione della tiroide (tiroidectomia), ma non con la rimozione delle ghiandole paratiroidi.\nEspressione genica e proteica.\nCirca 20.000 geni codificanti proteine vengono espressi nelle cellule umane e il 70% di questi geni sono espressi nella tiroide normale. Circa 250 di questi sono espressi in modo pi\u00f9 specifico nella tiroide e circa 20 sono altamente specifici per la tiroide. Le proteine corrispondenti sono principalmente coinvolte nella sintesi dell'ormone tiroideo, come la tireoglobulina, il TPO e l'IYD, ed espresse nelle cellule follicolari. Altre proteine tipiche della tiroide sono le proteine correlate alla calcitonina come CALCA e CALCB, espresse nelle cellule C parafollicolari.\nClinica.\nSintomi.\nIpertiroidismo.\nUn'eccessiva produzione di ormoni tiroidei \u00e8 chiamata ipertiroidismo che, frequentemente, \u00e8 il risultato della malattia di Graves, di un gozzo multinodulare tossico, di un adenoma tiroideo solitario o di un'infiammazione. Altre cause includono un eccesso di iodio indotto da farmaci, in particolare dall'amiodarone, un farmaco antiaritmico; un eccesso causato dall'assorbimento preferenziale di iodio da parte della tiroide a seguito di esecuzione di imaging biomedico con mezzo di contrasto iodato; da adenomi ipofisari che possono causare una sovrapproduzione di ormone stimolante la tiroide. L'ipertiroidismo causa spesso una variet\u00e0 di sintomi aspecifici tra cui perdita di peso, aumento dell'appetito, insonnia, diminuzione della tolleranza al calore, tremore, palpitazioni, ansia e nervosismo. In alcuni casi pu\u00f2 causare dolore toracico, diarrea, perdita di capelli e debolezza muscolare. Tali sintomi possono essere gestiti temporaneamente con farmaci, come i beta-bloccanti.\nLa gestione a lungo termine dell'ipertiroidismo pu\u00f2 includere l'assunzione di farmaci che sopprimono la funzione tiroidea, come il propiltiouracile, il carbimazolo e il metimazolo. Lo iodio radioattivo 131 pu\u00f2 essere somministrato per distruggere il tessuto tiroideo. Questo isotopo viene selettivamente assorbito dalla tiroide, che con il tempo distrugge le cellule coinvolte nel suo assorbimento. Il trattamento di prima scelta scelto dipender\u00e0 dall'individuo e dalla localit\u00e0 in cui viene trattato. A volte pu\u00f2 essere eseguito un intervento chirurgico finalizzato alla rimozione della tiroide, come una tiroidectomia transorale, una procedura minimamente invasiva. La chirurgia tuttavia comporta un rischio di danni alle ghiandole paratiroidi e ai nervi che controllano le corde vocali. Se viene rimossa tutta la ghiandola tiroidea, l'ipotiroidismo si manifester\u00e0 naturalmente e saranno necessari sostituti dell'ormone tiroideo.\nIpotiroidismo.\nUna ghiandola tiroidea poco funzionante provoca ipotiroidismo. I sintomi tipici sono: aumento anormale di peso, stanchezza, stitichezza, forte sanguinamento mestruale, perdita di capelli, intolleranza al freddo e rallentamento della frequenza cardiaca. La causa, a livello mondiale, pi\u00f9 comune dell'ipotiroidismo \u00e8 la mancanza di iodio, e la tiroidite di Hashimoto, una malattia autoimmune, \u00e8 la causa pi\u00f9 frequente nel mondo sviluppato. Altre cause includono anomalie congenite, malattie che causano infiammazione transitoria, rimozione chirurgica o radio-ablazione della tiroide, l'assunzione di alcuni farmaci come l'amiodarone e il litio, l'amiloidosi e la sarcoidosi. Alcune forme di ipotiroidismo possono causare mixedema e casi gravi possono portare al coma da mixedema.\nL'ipotiroidismo viene trattato con la sostituzione dell'ormone tiroxina. Questo di solito viene somministrato quotidianamente come integratore orale e solitamente richiede alcune settimane perch\u00e9 questo trattamento si dimostri efficace. Alcune cause dell'ipotiroidismo, come la tiroidite postpartum e la tiroidite subacuta, possono essere transitorie e quindi risolversi nel tempo, mentre altre cause come la carenza di iodio possono essere corrette con un'opportuna integrazione alimentare.\nNoduli.\nI noduli tiroidei si trovano spesso sulla ghiandola, con una prevalenza del 4%-7%. La maggior parte dei noduli non causa alcun sintomo e non \u00e8 cancerogena. I casi non cancerosi includono cisti semplici, noduli colloidi e adenomi tiroidei. I noduli maligni, che si verificano solo nel circa il 5% dei noduli in generale, includono carcinomi follicolari, carcinomi papillari, carcinomi midollari e metastasi provenienti da altri siti. I noduli sono pi\u00f9 probabili nelle donne, in coloro che sono esposti alle radiazioni ionizzanti e in quelli che sono carenti di iodio.\nQuando \u00e8 presente un nodulo, solitamente vengono eseguiti test di funzionalit\u00e0 tiroidea per scoprire se una persona ha una quantit\u00e0 normale di ormoni tiroidei (\"eutiroide\") o un eccesso di ormoni, di solito secreti dal nodulo, che causano l'ipertiroidismo. Quando i test di funzionalit\u00e0 tiroidea sono normali, spesso viene effettuata una ecografia per studiare il nodulo e fornire informazioni, ad esempio se esso \u00e8 pieno di liquido o \u00e8 una massa solida e se l'aspetto si indicativo di un cancro benigno o maligno. Una biopsia, tramite ago aspirato, pu\u00f2 quindi essere eseguita e il campione sottoposto a esame citologico, in cui l'aspetto delle cellule viene visualizzato per determinare se assomigliano a cellule normali o cancerose.\nPossono esserci molti noduli, una condizione nota come gozzo multinodulare e questo, a volte, pu\u00f2 essere classificato come un gozzo multinodulare tossico.\nGonfiore.\nUna ghiandola tiroidea ingrossata \u00e8 chiamata gozzo o struma. I gozzi sono presenti in una certa forma in circa il 5% delle persone e sono il risultato di un gran numero di cause, tra cui la carenza di iodio, una malattia autoimmune (la malattia di Graves e la tiroidite di Hashimoto), infezioni, infiammazioni e malattie come sarcoidosi e amiloidosi. A volte nessuna causa viene riconosciuta, una situazione che solitamente viene indicata come \"gozzo semplice\".\nAlcune forme di gozzo sono associate al dolore, mentre molte altre non causano alcun sintomo. I gozzi ingrossati possono estendersi oltre la normale posizione della ghiandola tiroidea sotto lo sterno, attorno alle vie aeree o all'esofago. Il gozzo pu\u00f2 essere associato a ipertiroidismo o ipotiroidismo, relativamente alla causa sottostante del gozzo. Test di funzionalit\u00e0 tiroidea possono essere effettuati per indagare la causa e gli effetti del gozzo. La causa sottostante del gozzo pu\u00f2 essere trattata, tuttavia molti gozzi senza sintomi associati vengono semplicemente monitorati.\nPatologie.\nLe patologie della tiroide sono funzionali, causate dalla disfunzione nella produzione di ormoni e da nodi e tumori benigni o maligni. I disordini funzionali possono causare l'infiammazione cos\u00ec come alcune altre forme di tiroidite. Queste patologie possono causare sovrapproduzione o sottoproduzione di ormoni, allargamento della ghiandola e un collo gonfio definito \"gozzo\".\nInfiammazione.\nL'infiammazione della tiroide viene chiamata tiroidite. La tiroide infiammata pu\u00f2 causare sintomi di ipertiroidismo o ipotiroidismo. Due tipi di tiroidite, che inizialmente si manifestano con ipertiroidismo talvolta seguito da un periodo di ipotiroidismo, sono la tiroidite di Hashimoto e la tiroidite postpartum. Esistono altri disturbi che causano infiammazione della tiroide, tra cui la tiroidite subacuta, la tiroidite acuta, la tiroidite silente, tiroidite di Riedel e le lesioni traumatiche, compresa la tiroidite da palpazione.\nLa tiroidite di Hashimoto \u00e8 una malattia autoimmune in cui la ghiandola tiroidea viene gonfiata dai linfociti B e linfociti T. Questi progressivamente distruggono la ghiandola tiroidea. In questo modo, la tiroidite di Hasimoto pu\u00f2 verificarsi in modo insidioso e pu\u00f2 essere notata solo quando la produzione di ormoni tiroidei diminuisce, causando sintomi di ipotiroidismo. L'Hashimoto \u00e8 pi\u00f9 frequente nelle femmine rispetto ai maschi, molto pi\u00f9 comune dopo i 60 anni e ha fattori di rischio genetici. I soggetti con tiroidite di Hashimoto sono pi\u00f9 esposti a incorrere nel diabete mellito di tipo 1, nell'anemia perniciosa, nella vitiligine tipica della malattia di Addison.\nLa tiroidite postpartum si riscontra in alcune donne dopo il parto, in cui la ghiandola si infiamma e la condizione si presenta inizialmente con un periodo di ipertiroidismo seguito da ipotiroidismo e, di solito, un ritorno alla normale funzione. Il decorso della malattia si svolge nell'arco di diversi mesi ed \u00e8 caratterizzato dalla presenza di un gozzo indolore. Nel corso delle analisi del sangue pu\u00f2 essere riscontrata la presenza di anticorpi contro la perossidasi tiroidea. L'infiammazione di solito si risolve senza trattamento, sebbene una sostituzione dell'ormone tiroideo possa essere necessaria durante il periodo di ipotiroidismo.\nNeoplasie.\nLa neoplasia pi\u00f9 comune che colpisce la ghiandola tiroidea \u00e8 l'adenoma benigno, che di solito si presenta come una massa indolore nel collo. I tumori maligni della tiroide sono il pi\u00f9 delle volte carcinomi, anche se il cancro pu\u00f2 verificarsi in qualsiasi tessuto della tiroide, compreso quello delle cellule C e il linfoma. Anche i tumori di altri siti si localizzano raramente nella tiroide. Radiazioni ionizzanti che colpiscono la testa e il collo sono un fattore di rischio per il tumore della tiroide, la forma pi\u00f9 comune di neoplasia che \u00e8 pi\u00f9 comune nelle donne rispetto agli uomini, con un rapporto di circa 2:1.\nNella maggior parte dei casi, il tumore alla tiroide si presenta come una massa indolore nel collo. \u00c8 molto raro che si presentino altri sintomi, sebbene in alcuni casi si pu\u00f2 verificare ipertiroidismo. La maggior parte dei tumori maligni della tiroide \u00e8 rappresentato dal carcinoma papillifero, seguito da quello follicolare, da quello midollare e dal lifoma tiroideo. A causa della prominenza della ghiandola tiroidea, un tumore viene spesso rilevato precocemente nel corso della malattia come nodulo che pu\u00f2 essere sottoposto ad aspirazione con ago sottile. I test della funzionalit\u00e0 tiroidea aiutano poi a rivelare se il nodulo produce ormoni tiroidei in eccesso. Un test di assorbimento dello iodio radioattivo pu\u00f2 aiutare a rivelare l'attivit\u00e0 e la posizione del cancro e delle metastasi.\nI tumori tiroidei sono trattati rimuovendo l'intera o una porzione della ghiandola tiroidea. Lo iodio radioattivo 131 pu\u00f2 essere somministrato per radioablare la tiroide. La tiroxina viene somministrata per sostituire gli ormoni non prodotti e per sopprimere la produzione di TSH, poich\u00e9 questo ormone pu\u00f2 stimolare la recidiva. Con l'eccezione del raro carcinoma anaplastico della tiroide che comporta una prognosi molto sfavorevole, la maggior parte dei tumori della tiroide presenta un risultato eccellente e pu\u00f2 anche essere considerata curabile.\nPatologie congenite.\nTutte la patologie congenite riguardano difetti nello sviluppo embriologico della tiroide e si pu\u00f2 quindi assistere al gi\u00e0 citato ipotiroidismo congenito, a cisti o seni del dotto tireoglossoche si formano come rigonfiamenti lungo il decorso del dotto tireoglosso e formare masse mobili e indolori, che danno problemi solo in caso di infezioni e tessuto tiroideo accessorio come residuo del dotto tireoglosso.\nUn dotto tireoglosso persistente \u00e8 il pi\u00f9 comune disturbo congenito, clinicamente significativo, della ghiandola tiroidea. Un tratto sinusale persistente pu\u00f2 rimanere come residuo vestigiale dello sviluppo tubulare della tiroide. Parti di questo possono scomparire, lasciando piccoli segmenti a formare cisti tireoglossali.\nI neonati pretermine sono a rischio di ipotiroidismo poich\u00e9 le loro ghiandole tiroidee non sono sufficientemente sviluppate per soddisfare i loro bisogni postnatali. Anche i bambini nati con deficit di ormone tiroideo (ipotiroidismo congenito) possono manifestare problemi di crescita fisica e di sviluppo intellettivo, una condizione, quest'ultima, chiamata cretinismo.\nI bambini con ipotiroidismo congenito sono trattati in associazione con levotiroxina, che facilita la normale crescita e sviluppo. Al fine di rilevare l'ipotiroidismo nei neonati, per prevenire anomalie della crescita e dello sviluppo in et\u00e0 avanzata, molti paesi hanno programmi di \"screening\" alla nascita.\nUn ulteriore disturbo congenito \u00e8 la disgenesia tiroidea che pu\u00f2 avere varie presentazioni che comprendono una o pi\u00f9 ghiandole tiroidee accessorie in posizioni anomale. Questa condizione pu\u00f2, tuttavia, essere asintomatica. Allo stesso modo si pu\u00f2 assistere a tiroide ectopica per un'errata discesa nel collo. Questo porta la tiroide a non essere nel posto convenzionale ma, ad esempio, appena sotto la lingua rimanendo comunque l'unica ghiandola presente e attiva e non quindi una cisti o un tessuto accessorio.\nLa carente migrazione delle cellule delle creste neurali nel sesto arco faringeo, provoca disturbi nella capacit\u00e0 di mantenere l'omeostasi del calcio, visto il ruolo fondamentale della calcitonina nell'antagonizzarre l'azione della vitamina D e del paratormone come principale ormone ipocalcemizzante.\nIodio.\nLa carenza di iodio, pi\u00f9 comune nelle aree interne e montuose, pu\u00f2 predisporre al gozzo, se diffuso noto come \"gozzo endemico\". Le donne in gravidanza carenti di iodio possono dare alla luce bambini con deficit di ormone tiroideo. L'uso di sale iodato al fine di aggiungere iodio alla alimentazione ha eliminato il cretinismo endemico nei paesi pi\u00f9 sviluppati, e oltre 120 paesi hanno reso obbligatoria la iodurazione del sale.\nPoich\u00e9 la tiroide concentra lo iodio, concentra anche i vari isotopi radioattivi dello iodio prodotti dalla fissione nucleare. In caso di grandi rilasci accidentali di tale materiale nell'ambiente, l'assorbimento di tali isotopi da parte della tiroide pu\u00f2, in teoria, essere bloccato saturando il meccanismo di captazione assumendo iodio non radioattivo sotto forma di compresse di ioduro di potassio. Una conseguenza del disastro di \u010cernobyl' fu un aumento dei tumori della tiroide nei bambini negli anni successivi all'incidente.\nCome per la maggior parte delle sostanze, o troppo o troppo poco pu\u00f2 causare problemi. Recenti studi su alcune popolazioni stanno dimostrando che l'eccessiva assunzione di iodio potrebbe causare un aumento della prevalenza della malattia autoimmune della tiroide, con conseguente ipotiroidismo permanente.\nMalattia di Graves.\nLa malattia di Graves \u00e8 una malattia autoimmune ed \u00e8 la causa pi\u00f9 comune di ipertiroidismo. In questa condizione, per una ragione sconosciuta, si sviluppano autoanticorpi contro il recettore dell'ormone stimolante la tiroide. Questi anticorpi attivano il recettore, portando allo sviluppo di un gozzo e dei sintomi di ipertiroidismo, come intolleranza al calore, perdita di peso, diarrea e palpitazioni. Occasionalmente, tali anticorpi bloccano ma non attivano il recettore, portando a sintomi associati all'ipotiroidismo. Inoltre, pu\u00f2 verificarsi una graduale protrusione degli occhi, chiamata oftalmopatia di Graves, cos\u00ec come il gonfiore della parte anteriore degli stinchi.\nLa malattia di Graves pu\u00f2 essere diagnosticata dalla presenza di caratteristiche patomnomoniche come il coinvolgimento degli occhi e degli stinchi o l'isolamento degli autoanticorpi o dai risultati di una scansione di captazione radiomarcata. La malattia di Graves viene trattata con farmaci anti-tiroidei, come il propiltiouracile, che riducono la produzione di ormoni tiroidei; tuttavia questi presentano un alto tasso di recidive. Se non vi \u00e8 coinvolgimento degli occhi, si pu\u00f2 prendere in considerazione l'uso di isotopi radioattivi per l'ablazione della ghiandola. Pu\u00f2 essere valutata anche la rimozione chirurgica della ghiandola con successiva sostituzione dell'ormone tiroideo, tuttavia ci\u00f2 non controller\u00e0 i sintomi associati all'occhio o alla pelle.\nSindrome tireo-gastrica.\nSindrome tireo-gastrica \u00e8 definita la associazione tra malattie tiroide e malattie gastriche, che \u00e8 stata descritta per la prima volta negli anni '60\n. Questo termine \u00e8 stato coniato anche per indicare la presenza di autoanticorpi tiroidei o malattie autoimmuni della tiroide in pazienti con anemia perniciosa, uno stadio clinico tardivo della gastrite atrofica. In questi studi, l'associazione \u00e8 stata valutata anche sierologicamente.\nNel 1993, Venturi ha proposto una indagine pi\u00f9 completa sulla correlazione tra mucosa e cancro gastrici e la ghiandola tiroidea, riportando che la tiroide \u00e8, embriogeneticamente e filogeneticamente, derivata dall'intestino primitivo e che le cellule tiroidee, come le cellule gastroenteriche primitive, durante la evoluzione dei vertebrati, sono migrate e si sono specializzate nell'assorbimento, nello stoccaggio e nella elaborazione di composti iodati. Infatti, lo stomaco e la tiroide condividono la capacit\u00e0 di concentrare lo iodio e hanno tra loro molte somiglianze morfologiche e funzionali, come: la polarit\u00e0 cellulare e i microvilli apicali, analoghi antigeni specifici organo-specifici con malattie autoimmuni associate, inoltre secernono glicoproteine (tireoglobulina e mucina) e ormoni peptidici, possiedono la capacit\u00e0 di digestione e di riassorbire ed, inoltre, simile capacit\u00e0 di formare iodotirosine tramite la attivit\u00e0 delle perossidasi, in cui lo ioduro (I-) agisce come donatore di elettroni in presenza di H2O2. Negli anni seguenti, molti ricercatori hanno pubblicato studi su questa sindrome.\nVisita medica.\nI medici specializzati nel trattamento dei disturbi della tiroide sono generalmente noti come endocrinologi. Anche i chirurghi e gli otorinolaringoiatri possono svolgere un importante compito nel trattamento chirurgico nella patologia tiroidea, mentre i medici generici e quelli di famiglia hanno il compito di occuparsi del monitoraggio e dell'identificazione dei sintomi correlati.\nLa tiroide viene valutata procedendo con l'osservazione della ghiandola e del collo circostante per evidenziare eventuali rigonfiamenti. Spesso, durante l'esame, viene chiesto al paziente di deglutire per sentire meglio la ghiandola contro le dita dell'esaminatore. In una persona sana, la ghiandola non \u00e8 visibile ma \u00e8 palpabile come una massa molle. L'esame della ghiandola tiroidea comprende la ricerca di masse anormali e la valutazione della dimensione tiroidea complessiva. Il carattere della tiroide, i gonfiori, i noduli e la loro consistenza possono tutti essere percepiti. Se \u00e8 presente un gozzo, un esaminatore pu\u00f2 anche verificarne l'estensione toccando la parte superiore del torace. Ulteriori test possono includere l'innalzamento delle braccia (segno di Pemberton), l'ascolto della ghiandola con uno stetoscopio, l'analisi dei riflessi e la palpazione dei linfonodi nella testa e nel collo. Un esame medico della tiroide includer\u00e0 anche l'osservazione della persona nel suo insieme, per cercare segni sistemici, come l'aumento o la diminuzione di peso, perdita di capelli e segni in altre parti del corpo.\nEsami.\nUna serie di esami possono essere utilizzati per valutare la funzione della tiroide, per determinare l'eventuale presenza di malattie e per stimare il successo o il fallimento di un trattamento. In generale, gli esami del sangue mirano a misurare la funzione tiroidea o a determinare la causa della sua stessa disfunzione. I test di funzionalit\u00e0 comprendono una serie di esami del sangue comprendenti la misurazione degli ormoni tiroidei T3 e T4, nonch\u00e9 la misurazione del TSH. Questi possono rivelare ipertiroidismo (alto T3 e T4), ipotiroidismo (basso T3, T4) o ipertiroidismo subclinico (normale T3 e T4 con un TSH basso).\nI livelli di TSH sono considerati il biomarcatore pi\u00f9 sensibile della disfunzione tiroidea. Tuttavia, non sono sempre accurati, in particolare se si ritiene che la causa dell'ipotiroidismo sia correlata all'insufficiente secrezione di TRH, nel qual caso potrebbe essere bassa o falsamente normale. In questa situazione pu\u00f2 essere condotto un test di stimolazione del TRH, in cui viene somministrato esso stesso e, dopo 30 e 60 minuti, vengono misurati livelli di TSH.\nT3 e T4 possono essere misurati direttamente. Tuttavia, poich\u00e9 i due ormoni tiroidei viaggiano legati ad altre molecole, ed \u00e8 la componente \"libera\" che \u00e8 biologicamente attiva, \u00e8 possibile misurare T3 libero e livelli di T4 liberi. Il T4 \u00e8 preferito, perch\u00e9 nell'ipotiroidismo i livelli di T3 possono risultare normali. Il rapporto tra ormoni tiroidei legati e non legati \u00e8 noto come rapporto di associazione dell'ormone tiroideo (THBR). \u00c8 anche possibile misurare direttamente i principali portatori di ormoni tiroidei, troglobulina e globulina legante la tiroina. [83] La tireoglobulina sar\u00e0 anche misurabile in una tiroide sana e aumenter\u00e0 con l'infiammazione e pu\u00f2 anche essere utilizzata per misurare il successo della rimozione della tiroide o dell'ablazione. In caso di successo, la tireoglobulina dovrebbe essere non rilevabile. Infine, possono essere misurati gli anticorpi contro i componenti della tiroide, in particolare l'anti-TPO e l'anti-tireoglobulina. Questi possono essere presenti in individui normali ma sono altamente sensibili per le malattie autoimmuni.\nUn'ecografia della tiroide pu\u00f2 essere utilizzata per rivelare se le strutture sono solide o piene di liquido, aiutando a distinguere tra noduli e gozzi e cisti. Pu\u00f2 anche aiutare a distinguere tra lesioni neoplastiche maligne e benigne. Una biopsia con ago aspirato pu\u00f2 essere eseguita per determinare con maggior precisione la natura di una lesione. Quando sono richieste ulteriori esami di \"imaging\" pu\u00f2 essere prescritta una scintigrafia tiroidea con somministrazione di iodio-123 o tecnezio-99m. Questo esame permette di determinare con precisione la dimensione e la forma delle lesioni, rivelare se i noduli o il gozzo sono metabolicamente attivi e rivelare e monitorare i siti di malattia della tiroide o metastasi al di fuori della tiroide.\nStoria.\nLa presenza e le malattie della tiroide sono state notate e trattate per migliaia di anni, sebbene la ghiandola stessa sia stata descritta solo a partire dal Rinascimento. La prima menzione documentata della tiroide \u00e8 in termini di \"gozzo\" e compare in testi cinesi risalenti al 2700 a.C. Nel 1600 a.c. vennero usate, sempre in Cina, spugne e alghe per il trattamento dei gozzi, una pratica che si \u00e8 poi diffusa in molte parti del mondo. Nella medicina ayurvedica, il libro \"Sushruta Samhita\", scritto intorno al 1400 a.C., descrive ipertiroidismo, l'ipotiroidismo e il gozzo. Nel V secolo a.C., Aristotele e Senofonte descrissero casi di malattia di Grave; una patologia che ha poi preso il suo nome oltre due millenni pi\u00f9 tardi in seguito alle descrizioni fatte da Robert James Graves nel 1834. Ippocrate e Platone, nel IV secolo a.C., fornirono alcune delle prime descrizioni della ghiandola stessa, pensando che avesse la funzione di ghiandola salivare. Nel I secolo a.C., Plinio il Vecchio parl\u00f2 di epidemie diffusesi nelle Alpi proponendo un trattamento con alghe bruciate, una pratica a cui Galeno fece riferimento nel secondo secolo.\nAlcune ricerche evidenziano un notevole interesse per i disordini tiroidei gi\u00e0 presso la Scuola Medica Salernitana di epoca medievale (XII sec.). Nell'articolo \"\u201cThe Thyroidology in the medieval Medical School of Salerno\u201d\", pubblicato dalla rivista scientifica \u201cThyroid\u201d, si evidenzia come gi\u00e0 Rogerio Salernitano, il maestro chirurgo salernitano autore del \"Post mundi fabricam\" (1180 circa), che era considerato al tempo in tutta Europa il trattato di chirurgia per eccellenza, descrivesse alcune cure per il gozzo nel capitolo \"De bocio\" del trattato stesso. L'articolo evidenzia l'intuitivit\u00e0 e l'efficacia di questi trattamenti che, sebbene basati solo su evidenze assolutamente empiriche correttamente interpretate, costituiscono ancora oggi il fondamento delle attuali terapie antigozzigene.\nNel 1500 il Leonardo da Vinci realizz\u00f2 la prima illustrazione della tiroide conosciuta. Nel 1543, l'anatomista Andreas Vesalius forn\u00ec la prima descrizione anatomica. Nel 1656 la tiroide ricevette il suo nome dall'anatomista Thomas Wharton. La ghiandola venne chiamata tiroide, che significa \"scudo\", poich\u00e9 la sua forma assomigliava agli scudi comunemente usati nell'antica Grecia. Il nome inglese della tiroide deriva dal latino medico usato da Wharton: \"glandula thyreoidea\". \"Glandula\" significa ghiandola in latino, e il nome \"thyreoidea\" pu\u00f2 essere fatto risalire al termine greco antico \"\u03b8\u03c5\u03c1\u03b5\u03bf\u03b5\u03b9\u03b4\u03ae\u03c2\", che significa scudo/a forma di scudo.\nIl chimico francese Bernard Courtois scopr\u00ec, nel 1811, lo iodio e, nel 1896, Eugen Baumann lo document\u00f2 come un elemento fondamentale della ghiandola tiroide. Egli, facendo bollire le ghiandole tiroidee di un migliaio di pecore, chiam\u00f2 il precipitato, una combinazione degli ormoni tiroidei, \"iodotironina\". Nel 1907, David Marine osserv\u00f2 che lo iodio fosse necessario per la funzione tiroidea. La stessa tiroxina fu isolata per la prima volta nel 1914 e sintetizzata nel 1927, mentre per la trirodotossina ci\u00f2 avvenne nel 1952. La conversione di T4 in T3 \u00e8 stata scoperta nel 1970. La scoperta del TSH avvenne, invece, tra la prima met\u00e0 e la met\u00e0 del XX secolo. TRH \u00e8 stato scoperto dall'endocrinologo polacco Andrew Schally nel 1970, una scoperta che contribu\u00ec in parte al suo premio Nobel per la medicina ricevuto nel 1977.\nLe prime tiroidectomie documentate come trattamento del gozzo sono attribuite a Aezio di Amida, medico vissuto nel VI secolo, e a Ali ibn Abbas al-Majusi del 990 d.C. Tale intervento \u00e8 rimasto comunque a lungo rischioso e senza particolari successi, almeno fino al XIX secolo quando molti chirurghi, tra cui il prussiano Theodor Billroth, lo svizzero Theodor Kocher, lo statunitense Charles Mayo, non produssero cospicue documentazioni al riguardo. Questi studi fornirono le basi per un moderno intervento chirurgico alla tiroide. Theodor Kocher vinse il premio Nobel nel 1909 \"per il suo lavoro sulla fisiologia, sulla patologia e sulla chirurgia della tiroide\".\nNumerosi autori del XIX secolo descrissero il cretinismo, il mixedema e la loro correlazione con la tiroide. Charles Mayo coni\u00f2 il termine ipertiroidismo nel 1910, Hakaru Hashimoto document\u00f2 un caso di tiroidite nel 1912, mentre il ruolo degli autoanticorpi fu dimostrato nel 1956. La conoscenza della tiroide e delle sue condizioni si svilupp\u00f2 tra la fine del XIX e il XX secolo, con molti trattamenti moderni e modalit\u00e0 investigative che si sono evolute durante la met\u00e0 del XX secolo, compreso l'uso dello iodio radioattivo, del tiouracile e del prelievo con ago aspirato.\nAnatomia comparata.\nIodio e T4 stimolano l'apoptosi (la morte cellulare programmata) delle cellule delle branchie larvali, della coda e delle pinne trasformando il girino acquatico ed erbivoro in rana adulta terrestre e carnivora che possiede migliori capacit\u00e0 neurologiche, visuo-spaziali, olfattive e cognitive pi\u00f9 adatte alla caccia. Contrariamente alla metamorfosi degli anfibi, la tiroidectomia e l'ipotiroidismo nei mammiferi pu\u00f2 essere considerato una sorta di regressione filogenetica e metabolica a una fase precedente di vita da rettile. Infatti, molti disturbi che sembrano affliggere gli esseri umani ipotiroidei hanno caratteristiche simili ai rettili, come la pelle secca, priva di peli, squamosa e fredda e anche un generale rallentamento del metabolismo, digestione, frequenza cardiaca e dei riflessi nervosi, con cerebrazione letargica, iperuricemia e ipotermia."}
{"id": "735443", "revid": "339392", "url": "https://it.wikipedia.org/wiki?curid=735443", "title": "Fiorenzuola Calcio", "text": ""}
{"id": "735446", "revid": "1305772", "url": "https://it.wikipedia.org/wiki?curid=735446", "title": "Donuts", "text": ""}
{"id": "735464", "revid": "2373", "url": "https://it.wikipedia.org/wiki?curid=735464", "title": "Dunoting", "text": ""}
{"id": "735482", "revid": "2373", "url": "https://it.wikipedia.org/wiki?curid=735482", "title": "Pennines", "text": ""}
{"id": "735483", "revid": "84604", "url": "https://it.wikipedia.org/wiki?curid=735483", "title": "Verbasco", "text": ""}
{"id": "735484", "revid": "50332183", "url": "https://it.wikipedia.org/wiki?curid=735484", "title": "Tasso barbasso", "text": ""}
{"id": "735485", "revid": "438678", "url": "https://it.wikipedia.org/wiki?curid=735485", "title": "Poetic Justice (film)", "text": "Poetic Justice \u00e8 un film del 1993 diretto da John Singleton.\nTrama.\nLa giovane estetista Justice \u00e8 una donna afroamericana che vive a Los Angeles, che deve il suo nome al fatto che sua madre la concep\u00ec mentre studiava legge all'Universit\u00e0. Adesso sta vivendo una forte crisi psicologica per la recente morte per omicidio del suo ragazzo. Presto la ragazza diventa oggetto di corteggiamento da parte del giovane postino Lucky, ma lei gli oppone resistenza. Nel frattempo Lucky scopre che la sua attuale compagna si droga e che sta mettendo in pericolo la vita della loro figlioletta. Questi decide allora di portare la bambina dalla nonna per metterla in salvo. Poi organizza un viaggio in auto con Justice e i suoi migliori amici Iesha e Chicago. Lungo il viaggio tra Justice e Lucky scocca finalmente la scintilla d'amore, ma le cose non andranno bene come sperato.\nAneddoti.\nTutte le poesie recitate nel film da Justice furono scritte dalla scrittrice Maya Angelou\nIl finale del film era diverso rispetto a quello che il regista John Singleton ci mostra, a causa dei troppi litigi dietro le quinte di Tupac Shakur e Janet Jackson il film lo registrarono pi\u00f9 velocemente possibile.\nJanet Jackson per la scena del bacio (dopo il litigio tra Lucky e Chicago) chiese a Tupac di fare il test del Aids.\nNel film ci furono pi\u00f9 di 10 scene cancellate e furono uno spreco di denaro e di materiale da aggiungere nel film secondo Singleton, le scene pi\u00f9 famose eliminate sono la prima scena in cui Lucky incontra Justice in ufficio e la scena in cui Lucky \u00e8 con la figlia nella stanza della sua casa natale.\nIn Italia il film fu distribuito scarsamente in formato VHS intorno al 1993-1994"}
{"id": "735490", "revid": "77358", "url": "https://it.wikipedia.org/wiki?curid=735490", "title": "Verga d'oro", "text": ""}
{"id": "735491", "revid": "1522738", "url": "https://it.wikipedia.org/wiki?curid=735491", "title": "Presidenti del Turkmenistan", "text": "I presidenti del Turkmenistan si sono succeduti dal 1990."}
{"id": "735493", "revid": "399", "url": "https://it.wikipedia.org/wiki?curid=735493", "title": "Grave (carsismo)", "text": ""}
{"id": "735500", "revid": "1610933", "url": "https://it.wikipedia.org/wiki?curid=735500", "title": "Ulula", "text": ""}
{"id": "735502", "revid": "1543377", "url": "https://it.wikipedia.org/wiki?curid=735502", "title": "Girolamo Bonaparte", "text": "Biografia.\nInfanzia.\nNacque ad Ajaccio dal generale Carlo Maria Bonaparte e da Maria Letizia Ramolino, ultimo fratello di Napoleone Bonaparte.\nCarriera militare.\nUscito dal collegio di Jully, ove comp\u00ec i suoi studi, entr\u00f2 nel gennaio del 1800 in Marina e l'anno successivo ottenne il grado di guardiamarina. Suo cognato, il generale Victor Emanuel Leclerc, lo condusse con s\u00e9 a Santo Domingo, ove si recava per sedare la rivolta di Toussaint Louverture. Tornato in Francia con importanti messaggi per Napoleone Bonaparte, ripart\u00ec per la Martinica al comando della nave \"L'\u00c9pervier\" e con la ripresa delle ostilit\u00e0 contro l'Inghilterra, ricevette l'ordine di incrociare di fronte alla rada di Saint-Pierre e dell'isola di Tobago. \nCostretto dopo alcuni mesi dalla marina britannica a rinunciare a questa sorveglianza, si rec\u00f2 a New York, ove spos\u00f2 la figlia minorenne di William Patterson, un commerciante di Baltimora, Elisabetta Patterson, incontrando, cos\u00ec come era stato per il fratello Luciano, la totale disapprovazione di Napoleone. Il matrimonio fu poi annullato in Francia nel 1805 nonostante fosse gi\u00e0 nato a Londra il figlio Girolamo Napoleone. Rientrato fortunosamente in Francia nel 1805 (rischi\u00f2 pi\u00f9 volte in mare di essere catturato dalla marina inglese), fu incaricato dal fratello imperatore di andare ad Algeri a recuperare 250 genovesi prigionieri del Bey Hussein che li tratteneva come schiavi: il successo di questa missione gli valse il titolo di capitano di vascello.\nDal comando di un vascello, \"Le V\u00e9t\u00e9ran\", pass\u00f2 a quello di una squadra di otto vascelli che condusse nel 1806 alla Martinica. Una tempesta di vento disperse la squadra e lui ne approfitt\u00f2 per abbandonare la squadra e tornarsene con \"Le V\u00e9t\u00e9ran\" in Francia, senza avvisare il comandante ammiraglio Willaumez. Inseguito dagli inglesi riusc\u00ec, grazie anche all'abilit\u00e0 del suo pilota Jean Marie Furic, a riparare a Concarneau (Bretagna).\nIn Francia fu nominato quello stesso anno contrammiraglio, principe di Francia, con una rendita di un milione, fu decorato della Grand'Aquila della Legion d'Onore e ritrov\u00f2 il suo posto nell'ambito della famiglia Bonaparte.\nRe di Vestfalia.\nAd agosto del 1807 spos\u00f2 Caterina di W\u00fcrttemberg, figlia del re Federico I del W\u00fcrttemberg e subito dopo il fratello imperatore lo fece re di Vestfalia, mandandolo a risiedere nel castello di Wilhelmsh\u00f6he a Kassel, in Germania. Il regno, vassallo dell'Impero francese, ebbe un ruolo fondamentale nel supporto e nel sostentamento finanziario delle truppe francesi durante le guerre napoleoniche sul fronte orientale, in particolar modo durante la campagna di Russia.\nGiovane, spensierato e frivolo, mancava spesso di prudenza e moderazione, condusse una vita di divertimenti e si circond\u00f2 di amanti. Napoleone gli affianc\u00f2 due ministri, Beugnot e Reinhart, perch\u00e9 si occupassero dell'amministrazione, ma per loro fu molto difficile controllare il giovane scapestrato.\nA novembre dello stesso anno Girolamo diede al novello regno un regime costituzionale sul modello francese, ma la sua amministrazione lasci\u00f2 parecchio a desiderare per l'eccesso di spese e di tasse.\nDalla marina all'esercito.\nNell'agosto 1807 lasci\u00f2 la marina per assumere il comando delle truppe bavaresi e del W\u00fcrttemberg con le quali occup\u00f2 la Slesia sottraendola al re di Prussia, il che gli varr\u00e0, tre mesi dopo la pace di Tilsit, il grado di generale di divisione. Nel 1812, lasciato il governo della Vestfalia agli amministratori, segu\u00ec Napoleone nella Campagna di Russia con il comando di uno dei dodici corpi d'armata di cui era costituita la \"Grande Arm\u00e9e\" (24 giugno 1812). Qui non si distinse certo per bravura, tanto che nemmeno un mese dopo, rimproverato severamente dal fratello per il mancato intervento contro le truppe del generale russo Bagration, si adont\u00f2 e si dimise tornandosene in Vestfalia.\nDurante i Cento giorni ricevette dal fratello il comando di una divisione nel II Corpo d'armata del generale Reille, ma non diede neppure in questa occasione una buona prova di s\u00e9: nell'ambito della battaglia di Waterloo attacc\u00f2 insistentemente il nemico ad Hougoumont (un obiettivo di scarsa importanza), provocando gravi perdite nella sua divisione e costringendo il suo comandante a distogliere forze preziose in altro settore per toglierlo dai guai.\nPerdita del Regno.\nDopo i disastri del 1812 e 1813 dovette abbandonare il regno di Vestfalia, ma la moglie Caterina non lo lasci\u00f2 e lo accompagn\u00f2 a Parigi. Nel marzo 1814 si dovettero separare, lei rientr\u00f2 nel W\u00fcrttemberg e lui accompagn\u00f2 l'imperatrice Maria Luisa d'Asburgo-Lorena a Blois. Dopo l'abdicazione di Napoleone torn\u00f2 alla corte del W\u00fcrttemberg. Nel 1815 si trovava con la moglie a Trieste quando la notizia del ritorno del fratello dall'esilio dell'isola d'Elba lo riport\u00f2 a Parigi.\nEsilio.\nLa caduta definitiva del fratello imperatore costrinse Girolamo ad allontanarsi dalla Francia ed a rientrare alla corte del suocero. Qui gli fu dato il castello di Ellwangen con l'obbligo di risiedervi con la moglie. Nel giugno 1816, poco prima di morire, il suocero lo cre\u00f2 principe di Montfort. Il mese successivo si trasfer\u00ec a Vienna con la famiglia per incontrare la sorella Carolina, vedova di Gioacchino Murat.\nDa allora risied\u00e9 alternativamente a Vienna ed a Trieste dove acquist\u00f2 la villa del barone Cassis (poi Necker). Tuttavia il ministro Metternich non toller\u00f2 la presenza di un Bonaparte in una citt\u00e0 marittima dell'impero austriaco. Il 26 marzo 1823 Girolamo fu costretto abbandonare Trieste e, dopo aver ottenuto il permesso dalle autorit\u00e0 pontificie, prosegu\u00ec il suo esilio a Roma dove lo attendeva sua madre, Maria Letizia Ramolino, ed altri membri della famiglia imperiale. Nella citt\u00e0 eterna acquist\u00f2 dal fratello Luciano Bonaparte Palazzo Nunes. Dal 1825 il principe di Montfort inizi\u00f2 a frequentare Porto San Giorgio e Fermo nelle Marche ospite della nobile famiglia Trevisani e dei conti Maggiori. Girolamo Bonaparte dimor\u00f2 dal 1827 anche presso il palazzo Nannerini a Fermo (oggi Palazzo Monsignani - Sassatelli, sede della Prefettura) dove, a partire dal 1810, era vissuto il Vicer\u00e9 del Regno Italico Eugenio, figliastro di Napoleone. Dal 1829 al 1831 Girolamo si stabil\u00ec con la famiglia a Porto San Giorgio, non appena furono terminati i lavori della villa Caterina (\"alias\" Villa Bonaparte) in stile neoclassico su progetto dell'architetto Ireneo Aleandri. I lavori furono seguiti anche dal Colonnello Pier Damiano Armandi,\namministratore dei beni del principe. Girolamo fu costretto, tuttavia, a lasciare la residenza marittima, su ordine delle autorit\u00e0 pontificie, dopo i falliti moti del 1831 nel fermano ed il ripristino dello Stato Pontificio. La villa fu acquisita dalla Reverenda Camera Apostolica.\nDeceduta la moglie Caterina nel 1835, nel 1840 spos\u00f2 in segreto una nobildonna italiana, Giustina Pecori-Su\u00e1rez (1811\u20131903), vedova del marchese Luigi Bartolini-Baldelli, con il solo rito religioso, a Firenze. Solo nel 1853 il matrimonio venne reso pubblico e celebrato a Parigi con cerimonia civile.\nPresidenza del Senato francese sotto Napoleone III e morte.\nGirolamo Bonaparte rientr\u00f2 in Francia dopo gli avvenimenti del febbraio 1848, vivendo a Parigi una vita ritirata, in un appartamento situato al numero 3 della \"rue d'Alger\". La popolarit\u00e0 politica crescente di suo nipote, il principe Luigi Napoleone e futuro Napoleone III di Francia, lo costringeva infatti a mantenersi in disparte per non ostacolare le attivit\u00e0 politiche del parente. Questo atteggiamento cess\u00f2 con la nomina di Luigi alla presidenza, ottenuta con sei milioni di voti. A questo punto Girolamo venne nominato il 23 dicembre 1848 governatore generale dell'H\u00f4tel des Invalides e Maresciallo di Francia il 1\u00ba gennaio 1850. Divenne successivamente presidente del Senato nel 1851 e fu reintegrato, dopo il ristabilimento dell'Impero, del titolo e degli onori di Principe imperiale nel 1852.\nLe sue spoglie riposano nella cattedrale di Saint Louis des Invalides. La tomba \u00e8 situata accanto al grande sarcofago di Napoleone, insieme a quella del fratello pi\u00f9 grande Giuseppe Bonaparte, dei generali Duroc e Bertrand e del nipote, il Re di Roma.\nFu iniziato alla Massoneria nella Loggia \"La Paix\" di Tolone. \nLe sue memorie e corrispondenze sono state pubblicate nel 1863.\nDiscendenza.\nDalle due mogli legittime ebbe quattro figli:\nDa Elisabetta Patterson:\nDa Caterina di W\u00fcrttemberg:\nAl di fuori dei matrimoni ebbe:"}
{"id": "735504", "revid": "1645873", "url": "https://it.wikipedia.org/wiki?curid=735504", "title": "Severodvinsk", "text": "Severodvinsk (; fino al 1957 \u041c\u043e\u0301\u043b\u043e\u0442\u043e\u0432\u0441\u043a, Molotovsk) \u00e8 una citt\u00e0 della Russia subartica, nell'oblast' di Arcangelo di 185 075 abitanti. Fu fondata nel 1936 e ottenne lo status di citt\u00e0 nel 1938.\nOspita alcuni importanti cantieri navali specializzati nella costruzione di vascelli militari e, in particolar modo, di sottomarini, pertanto \u00e8 una citt\u00e0 chiusa.\nGeografia.\nSeverodvinsk si trova all'estremit\u00e0 occidentale del delta della Dvina Settentrionale a 35\u00a0km a ovest di Arcangelo.\nStoria.\nL'insediamento \u00e8 segnalato per la prima volta nel 1419, quando gli svedesi navigarono nella baia e bruciarono il Monastero Nikolo-Korelskij che sorgeva sulla costa. Il monastero, la cui fondazione \u00e8 attribuita a Sant'Eufemio, ospitava una missione di fede ortodossa in Carelia. L'abbazia rimase in rovina fino al 1471, quando due figli di Marfa Boreckaja vennero uccisi da una violenta tempesta e i loro corpi recuperati sulla spiaggia presso il monastero dodici giorni dopo. Dietro insistenza della Boreckaja, moglie del governatore (\"posadnik\") di Velikij Novgorod il monastero fu restaurato e divenne tomba dei due giovani.\nIl 24 agosto 1553, una nave di Richard Chancellor raggiunse le miniere di sale di N\u00ebnoksa, famose per le loro architetture in legno. I marinai inglesi procedettero fino al monastero Nikolo-Korelskij, dove ebbero la sorpresa di trovare una comunit\u00e0 di marinai (\"sailors in soutanes\") e un molo abbastanza grande da ospitare diverse navi. La chiesa principale dell'insediamento era dedicata a San Nicola, santo patrono dei marinai: la costruzione era di tale importanza che nel XVI secolo la baia divenne nota come \"Baia di San Nicolas\" (oggi \u00e8 nota col nome di Mar Bianco).\nIl monastero si espanse dopo l'insediamento della Muscovy Company, una delle principali compagnie di commercio russe, e il porto godette del passaggio delle merci derivanti dai suoi traffici. Nell'agosto 1618 il porto fu visitato da John Tradescant il Vecchio, che esplor\u00f2 Jagry, l'isola posta di fronte al monastero. Quest'isola, denominata \"Rose Island\" nella tradizione inglese, divenne nota poich\u00e9 Tradescant vi trov\u00f2 una pianta rara che chiam\u00f2 Rosa Moscovita.\nI restanti edifici furono costruiti alla fine del periodo moscovita, mentre la cattedrale di San Nicola, a cinque cupole, \u00e8 del 1670-1674, preceduta dalla chiesa dell'Assunzione (1664-1667), a cui \u00e8 unita da una galleria. Dopo diversi decenni furono costruite le mura e le torri in legno; la torre meglio conservata venne trasportata dai sovietici a Kolomenskoe, Mosca, dove si trova ancora oggi.\nLa citt\u00e0 moderna.\nLa parte moderna della citt\u00e0 fu costruita a partire dal 1936 su ordine di Stalin. Ricevette lo status di citt\u00e0 nel 1938. Fino al 1957 era chiamata Molotovsk (), in onore del ministro degli Esteri Vja\u010deslav Molotov.\nDurante la seconda guerra mondiale fu uno dei maggiori luoghi di approdo e scarico dei Convogli Artici che dal Regno Unito trasportavano i materiali utili allo sforzo bellico verso Murmansk e Arcangelo. Ad esempio, la \"Empire Elgar\", una nave da sollevamento pesante facente parte del Convoglio PQ16 destinato ad Arcangelo, trascorse in porto otto settimane impegnata a scaricare alcune delle navi facenti parte del PQ17, uno dei preziosi convogli di aiuti alleati all'Unione Sovietica che aveva subito fortissime perdite a causa degli attacchi tedeschi nell'Operazione R\u00f6sselsprung.\nA Severodvinsk si trova la principale base navale strategica russa per i sottomarini nucleari, e anche un grande cantiere di costruzione e riparazione (64.5817 N, 39.8307 E). Alcuni degli edifici del XVII secolo facenti parte del monastero sono stati adattati e fanno parte del complesso produttivo del cantiere.\nSociet\u00e0.\nEvoluzione demografica.\nA partire dagli anni cinquanta, quando Severodvinsk divenne un importante centro cantieristico e industriale, la citt\u00e0 ha registrato una costante crescita della popolazione, legata principalmente alle opportunit\u00e0 lavorative offerte dall'economia locale. Con la fine dell'URSS si \u00e8 registrato invece il fenomeno contrario: il ridimensionamento degli impianti e la conseguente perdita di numerosi posti di lavoro ha spinto molti abitanti a lasciare la citt\u00e0 e a trasferirsi altrove.\nEconomia.\nSeverodvinsk ospita, a partire dalla sua fondazione, diversi cantieri navali legati alla produzione bellica, in particolare quella di sottomarini. Con la crisi economica seguita al crollo dell'Unione Sovietica, l'economia locale, strettamente legata ai cantieri navali, risent\u00ec pesantemente a causa del crollo delle commesse da parte del nuovo stato russo. Successivamente parte degli impianti vennero riconvertiti per la produzione di imbarcazioni civili. Oggi Severodvinsk \u00e8 uno dei principali porti cantieristici della Russia ed \u00e8 il principale per la produzione di navi di grande tonnellaggio.\nI principali cantieri attivi a Severodvinsk sono:\nAmministrazione.\nGemellaggi.\nSeverodvinsk \u00e8 gemellata con:"}
{"id": "735511", "revid": "59912", "url": "https://it.wikipedia.org/wiki?curid=735511", "title": "Sue proprie mani", "text": "Sue proprie mani, pi\u00f9 spesso indicata con l'abbreviazione S.P.M. (= Sue Proprie Mani), \u00e8 un'espressione normalmente associata a una lettera consegnata a mano e non via posta. Qualsiasi missiva, per legge, \u00e8 indirizzata esclusivamente alla persona al destinatario, ma oggi alcuni sottolineano il carattere \"strettamente riservato\" della comunicazione aggiungendo la sigla (mal interpretata) S.P.M., quando invece la sigla opportuna sarebbe appunto \"Riservato\", \"Personale\", ecc. \nLa scritta S.P.M. viene apposta sulla busta della lettera inviata, solitamente in basso a destra. \nLe \"pregiate mani\" sono quelle del destinatario.\nTalvolta \u00e8 usato per indicare una lettera consegnata direttamente a mano al destinatario e viene apposto in luogo dell'indirizzo. \nVarianti sono S.G.M., \"Sue graziose\" (o \"gentili\") \"mani\", o la combinazione di entrambi S.P.G.M..\nUtilizzata anche la forma plurale L.P.M., \"Loro proprie mani\"."}
{"id": "735512", "revid": "1573940", "url": "https://it.wikipedia.org/wiki?curid=735512", "title": "Al-Fatah (societ\u00e0 segreta)", "text": "L'organizzazione al-Fat\u0101h (\ufe8d\ufedf\ufed4\ufe98\ufe8e\ufee9 o \u0627\u0644\u0641\u062a\u0649, che di per s\u00e9 significa in arabo \"La giovane\") - e che \u00e8 l'abbreviazione della \"al-Jam\u02bfiyya al-\u02bfarabiyya al-fat\u0101h\" (\"Giovane Associazione Araba\") - fu una societ\u00e0 segreta operante prevalentemente in Siria ma fondata a Parigi nel 1911, trasferitasi poi a Beirut nel 1912. &lt;br&gt;\nFu costituita da un certo numero di ufficiali arabi dell'esercito turco-ottomano che si proponevano il conseguimento dell'indipendenza del mondo arabofono.\nEssa, al pari dell'altra societ\u00e0 segreta militare \"al-\u02bfAhd\" (\"Il Patto\"), operante in Mesopotamia fu un'autentica fucina da cui emersero numerosi futuri esponenti politici delle varie nazioni arabe - specialmente Siria e Iraq - sorte in seguito alla sconfitta dell'Impero Ottomano nel corso della I Guerra mondiale."}
{"id": "735513", "revid": "466539", "url": "https://it.wikipedia.org/wiki?curid=735513", "title": "Pierre Laporte", "text": "Biografia.\nPierre Laporte nacque a Montr\u00e9al, lavor\u00f2 al quotidiano \"Le Devoir\" dal 1945 al 1961 e in quel periodo si distinse per le sue opinioni fortemente contrarie al governo di Maurice Duplessis, all'epoca premier del Qu\u00e9bec.\nIn seguito Laporte fu eletto all'Assemblea nazionale del Qu\u00e9bec come membro del Partito Liberale: egli era diventato un esponente di spicco dell'area considerata pi\u00f9 a sinistra del suo partito. Nel 1969 si candid\u00f2 come leader di partito ma perse contro Robert Bourassa, che venne poi eletto Premier e nomin\u00f2 Laporte proprio vice, oltre che ministro del Lavoro.\nIl 10 ottobre 1970 Laporte venne rapito mentre giocava a calcio coi propri figli di fronte a casa sua, a Saint-Lambert. I suoi rapitori, membri del Fronte di Liberazione del Qu\u00e9bec, lo definirono \"ministro della disoccupazione e dell'assimilazione\". Questo rapimento, che seguiva quello di James Cross, diplomatico britannico, spinse il Primo Ministro Pierre Trudeau a proclamare il \"War Measures Act\" e viene considerato all'origine di quella che \u00e8 conosciuta come la \"crisi di ottobre\". Sette giorni dopo il suo rapimento, Laporte venne ritrovato morto nel bagagliaio di una macchina. I suoi rapitori furono successivamente arrestati e dovettero scontare condanne comprese fra i sette e gli undici anni di carcere."}
{"id": "735514", "revid": "287204", "url": "https://it.wikipedia.org/wiki?curid=735514", "title": "Anoia (comarca)", "text": "L'Anoia \u00e8 una delle 41 comarche della Catalogna, con una popolazione di 105.376 abitanti; suo capoluogo \u00e8 Igualada.\nAmministrativamente fa parte della provincia di Barcellona, che comprende 11 comarche."}
{"id": "735515", "revid": "44210", "url": "https://it.wikipedia.org/wiki?curid=735515", "title": "Gai", "text": ""}
{"id": "735517", "revid": "1610933", "url": "https://it.wikipedia.org/wiki?curid=735517", "title": "Ippopotamo pigmeo", "text": ""}
{"id": "735518", "revid": "164844", "url": "https://it.wikipedia.org/wiki?curid=735518", "title": "Mediatore di forza", "text": ""}
{"id": "735519", "revid": "1154737", "url": "https://it.wikipedia.org/wiki?curid=735519", "title": "Uscerno", "text": "Uscerno \u00e8 una frazione del comune di Montegallo nella provincia di Ascoli Piceno. Il numero di abitanti del centro abitato era di 90 unit\u00e0 secondo il censimento del 2001, ma nei periodi estivi si possono raggiungere anche 250 residenti.\nGli interessi architettonici non sono molti, anche perch\u00e9 \u00e8 una piccola frazione. Sono comunque da notare e visitare le due chiese, il rione \"Le Tofa\", posizionato all'estremit\u00e0 nord-est, il vecchio mulino allocato nelle vicinanze del torrente Fluvione che costeggia il paese.\nDi fronte alla \"piazza della noce dove si svolge annualmente la sagra della castagna,\" non si pu\u00f2 non vedere cosa successe molti anni fa quando un grosso pezzo di tufo si \u00e8 staccato dalla collina provocando una gigantesca frana.\nLa natura offre castagneti verdi e lo spettacolo della cascata e delle piccole grotte che si trovano fuori dal paese a circa 20 minuti di viaggio a piedi in direzione nord-ovest, inoltre sono interessanti i percorsi \"turistici\" all'interno della macchia mediterranea che permettono di raggiungere le altre localit\u00e0 come Abetito, Cossinino, Propezzano, Bisignano, Meschia.\nL'evento tipico pi\u00f9 importante \u00e8 quello che ogni ottobre presenta la Sagra della Castagna, la quale conta quasi 30 edizioni, che di solito si svolge la terza domenica di ottobre e offre marroni esclusivamente di produzione locale, dolci tipici, caldarroste, polenta con funghi porcini.\nL'evento che invece con il tempo \u00e8 andato per decadere \u00e8 la festa di paese in onore della Madonna del Carmine sotto il periodo estivo, ma il patrono del paese \u00e8 San Savino. La festa estiva negli anni passati ha vissuto un periodo di notoriet\u00e0 poich\u00e9 un anno fu ospitato Little Tony, don Backy, Tiziana Rivale ecc.. negli anni del suo maggior successo.\nMolto interessanti in questa frazione come in tutte le altre frazioni di Montegallo sono i particolari architettonici rilevabili in molte case. in particolare un portale con il simbolo Rosa+Croce e tre lettere ebraiche scolpite sopra questo simbolo. Le tre lettere sono il lamed vav teth che fanno riferimento ad una tradizione ebraica ashkena\u017cita: lamed vav indica il numero 36 e il teth \u00e8 l'iniziale di Tzadik/Zadik/Sadiq ossia il giusto, quindi i 36 giusti che salvano il mondo, infatti secondo questa tradizione il mondo sopravvive alla distruzione perch\u00e9 in ogni tempo ci sono 36 giusti per cui Dio non lo distrugger\u00e0 nonostante tutti i malefici degli uomini.\nPoco distante una scala che porta ad un ingresso con una pietra posta sopra il portale che riporta il motto Templare \"Non Nobis Domine, Non Nobis, Sed Nomini Tuo Da Gloria\"."}
{"id": "735523", "revid": "1610933", "url": "https://it.wikipedia.org/wiki?curid=735523", "title": "Talpa europea", "text": ""}
{"id": "735525", "revid": "642594", "url": "https://it.wikipedia.org/wiki?curid=735525", "title": "Arkhangelsk", "text": ""}
{"id": "735530", "revid": "287204", "url": "https://it.wikipedia.org/wiki?curid=735530", "title": "Venezia Calcio a 5", "text": "La \"Societ\u00e0 Sportiva Dilettantistica Venezia Calcio a 5 a responsabilit\u00e0 limitata\" (fino al 2008 A.S.D. Dese Calcio a 5) \u00e8 stata una societ\u00e0 italiana di calcio a 5 di Venezia nata nel 1997.\nLa UISP ed i campionati regionali.\nInizialmente nata per disputare i campionati della federazione UISP, la formazione prima di essere immatricolata presso la FIGC \u00e8 stata due volte campione provinciale e una volta campione regionale UISP. A seguito di queste brillanti affermazioni la decisione di partecipare ai campionati FIGC con l'iscrizione nel 1997/1998 al campionato regionale di Serie C2, con un secondo posto finale e una promozione passando per i playoff. Dopo una stagione in cui la squadra si piazza al sesto posto, il successivo campionato 1999/2000 si rivela ricco di soddisfazioni con la promozione alla Serie B dopo la vittoria nei playoff di C1 contro il Prisma San Polo Tre Comuni, la societ\u00e0 si fregia dell'imbattibilit\u00e0 regionale, unica formazione a stabilire questo primato regionale, seppur il suo vivaio non sia irresistibile sempre a livello regionale.\nLa Serie B.\nAlla prima stagione di Serie B il Dese rischia subito il colpo a sorpresa: nonostante una rosa praticamente immutata rispetto all'anno precedente, la formazione veneziana giunge ad una insperata finale dei playoff per la conquista della Serie A2, ma \u00e8 fermata dalla Luparense Calcio a 5. Nella stagione 2001/2002 invece il Dese, complice una flessione accusata nel mese di dicembre, manca l'aggancio ai playoff. La societ\u00e0 comunque continua l'espansione con la creazione della formazione femminile (che sfiora la promozione in Serie A) e l'allestimento per il secondo anno della formazione Under 21.\nLa stagione 2002/2003 rappresenta una sorta di rifondazione per il club veneto che vede abbandonare alcuni suoi storici giocatori, acquistando diverse nuove leve direttamente dal calcio, ma dopo un avvio con problemi di ambientazione la squadra gareggia sino a primavera per la prima piazza con societ\u00e0 come il Brescia Calcio a 5. Il Dese allestisce per la prima volta anche la formazione juniores, mentre la propria squadra femminile sfioranuovamente la promozione alla massima serie, perdendo lo spareggio con la Virtus Este.\nL'allenatore storico della formazione, Luca Meneghel, passa dalla panchina alla Direzione Tecnica, lasciando il posto per la stagione 2003/2004 a Gilles Facchinelli intenzionato a proporre un gioco a Zona che inizialmente si rivela mal digerito dalla squadra che poi infila dieci vittorie consecutive agganciando il quinto posto, l'obiettivo dei playoff sfuma solo all'ultima giornata. Sorride invece la formazione femminile che domina il proprio campionato giungendo alla agognata promozione in Serie A regionale.\nIl Dese, dopo l'innesto dell'italo-brasiliano Thiago Attanasio, il ritorno di Alessandro Toffolo gi\u00e0 nella stagione 2003/2004, ed un nuovo innesto dell'oriundo Marcos Rocha, ingaggia un lungo duello con la Atlante Grosseto, la formazione toscana ha per\u00f2 alla fine la meglio sui veneti pur perdendo lo scontro diretto di Mestre per 5-3. Ai odiati playoff che hanno visto il Dese pi\u00f9 di una volta eliminato, arriva una nuova sconfitta per mano del Piemonte Calcio a 5.\nLa promozione passa per la stagione 2005/2006 segnata in maniera profonda dalle squadre venete: Dese e Canottieri Belluno imperversano nel girone contendendosi il primo posto che da l'accesso diretto alla A2. Il Dese si rafforza con l'arrivo di Domenico Palmisciano, Mirko Cazzaro, Ded\u00e9 Ribeiro e Renato Gomes De Souza. Al gruppo di nuovi innesti si aggiunge a dicembre Mauricio Dezordi.\nDopo un assestamento che permette di riprendersi da una flessione che li aveva relegati in terza piazza, il Dese riacciuffa la piazza d'onore e la mantiene sino alla fine guadagnando per l'ennesima volta i playoff dove supera 5-2 in casa l'Imola Calcio a 5, per poi realizzare una partita di contenimento nel ritorno di Imola dove la sconfitta per 3-1 permette alla squadra veneta di realizzare la sua prima storica promozione alla Serie A2.\nLa Serie A2.\nNel 2009 il Venezia assorbe l'A.S.D. Acinque Venezia vincitore del campionato di serie C1 regionale e avente il diritto di iscriversi in serie B.\nLa Serie A.\nNel 2011 il Venezia Calcio a 5 diventa una \"societ\u00e0 a responsabilit\u00e0 limitata\", cambiando la propria denominazione in S.S.D. Venezia Calcio a 5\nNella stagione 2010/2011 ottiene la storica promozione in serie A vincendo campionato e coppa italia di A2\nNella stagione 2011/2012 il Venezia calcio a 5 ottiene la salvezza ai Play-Out battendo il Fiumicino con i seguenti risultati: 7-3 - 3-4\nNella stagione 2012/13 il Venezia calcio a 5 retrocede ai Play-out contro il Napoli calcio a 5.\nNella stagione 2013/14 non verr\u00e0 iscritto in nessun campionato per problemi finanziari."}
{"id": "735533", "revid": "536103", "url": "https://it.wikipedia.org/wiki?curid=735533", "title": "Misticismo nazista", "text": "Il misticismo nazista \u00e8 un termine generale per indicare le correnti semireligiose presenti nel nazismo, vere o presunte, che spesso si confondono con l'occultismo, l'esoterismo, la criptostoria, il paranormale e il culto della dea madre.\nContesto culturale.\nIl nazismo fu un \"movimento v\u00f6lkisch\" basato su radici ideologiche e teosofiche, che affondavano nel pensiero di Adolf Hitler e di altri capi nazisti, spesso mutuate da idee di contemporanei o precursori come Arthur de Gobineau.\nUn ruolo di guida e nutrice del pensiero nazionalsocialista lo ebbe la \"Thule-Gesellschaft\", una societ\u00e0 mistica fondata nel 1910 che propugnava l'antisemitismo, la purezza del sangue e della razza, il ritorno ad un'ideale et\u00e0 dell'oro germanica peraltro non ben storicamente identificabile, in quanto comprenderebbe su un arco temporale di alcuni millenni, dall'et\u00e0 del bronzo al Basso Medioevo. La concezione di questa ipotetica et\u00e0 antica traeva spunto delle idee di Guido von List, J\u00f6rg Lanz von Liebenfels e dai vari propugnatori della Teosofia. \nGiorgio Galli che fu a lungo docente di Storia delle dottrine politiche presso l'Universit\u00e0 degli Studi di Milano, nonch\u00e9 uno dei pi\u00f9 affermati politologi italiani, ha approfondito la componente magico-esoterica e la componente mistico-filosofica che costituiscono le radici del movimento hitleriano. Nel suo primo libro, egli mette a fuoco i contatti e i legami molto stretti che intercorrevano, gi\u00e0 alla fine del XIX secolo, tra i circoli esoterici tedeschi e gli analoghi britannici. Nell'opera si possono mettere a fuoco alcuni concetti cari al nazismo. La \"Thule-Gesellschaft\" era in costante contatto con la britannica Golden Dawn (pi\u00f9 propriamente: \"Hermetic Order of the Golden Dawn\", in italiano: \"Ordine Ermetico dell'Alba Dorata\"), fondata a Londra nel 1888 che condivideva con la Societ\u00e0 Thule il programma della Societ\u00e0 Teosofica, un movimento di pensiero capeggiato da Helena Petrovna Blavatsky, che si proponeva di rivelare le radici orientali del pensiero ed estenderle e parteciparle al mondo occidentale. Proprio tramite lo scambio di informazioni e di relatori tra questi circoli si spiegano alcuni punti fissi del regime nazista, quali l'alleanza da ricercare a tutti i costi con la Gran Bretagna: Hitler arriver\u00e0 addirittura a proporre ai britannici la spartizione del mondo in sfere d'influenza: ai tedeschi l'Europa fino agli Urali, agli italiani il bacino del Mediterraneo, ai giapponesi l'Oceania e l'Asia relativamente a Cina e Siberia, e agli inglesi tutto il resto.\nNon \u00e8 inoltre difficile rinvenire - a detta del citato docente - credenze comuni tra questi circoli mistici. La Societ\u00e0 \"Golden Dawn\", al pari dell'Ahnenerbe era convinta dell'esistenza di razze e civilt\u00e0 antichissime - anteriori alle glaciazioni - delle quali sarebbe stato possibile rinvenire le tracce. Uno dei pi\u00f9 convinti fautori della discendenza comune di tutti i popoli germanici (britannici inclusi) dai mitici iperborei abitanti dell'isola di Thule, cos\u00ec come descritta dal navigatore Pitea di Marsiglia nel 325 a.C., fu il famoso spiritualista, mago, esoterista e satanista Aleister Crowley, propenso a indicare nelle Isole Orcadi, politicamente britanniche, la sede della mitica isola. Dunque, sebbene non siano mai state portate prove archeologiche di una sua esistenza, Thule \u00e8 assurta a mitica patria degli ariani, in quanto il nazionalismo esasperato in voga a cavallo tra la fine del XIX secolo e l'inizio del XX secolo si appropri\u00f2 del credo tramandato dalle fonti classiche per spiegare le origini delle popolazioni germaniche, della loro assoluta originalit\u00e0 e della loro presunta superiorit\u00e0 razziale. \nLa bizzarra teoria di H\u00f6rbiger circa la genesi delle razze umane e la sua fantasiosa ricostruzione della genesi del sistema solare originarono un vero e proprio culto in questi circoli esoterici pseudoscientifici, fino a divenire il cardine della presunta supremazia razziale ariana. Fusasi con le teorie occultistiche degli adepti delle sette tedesche e britanniche, l'originalit\u00e0 della visione di H\u00f6rbiger fin\u00ec per travisare non soltanto quanto riportato nei dialoghi platonici, ma anche col mito di Thule e degli iperborei e della millenaria tradizione classica circa le popolazioni viventi nelle remote e inaccessibili terre nordiche, citate da molte fonti greco-romane. Addirittura, i membri della teoria sulla Thule cercavano in ogni modo di dimostrare che gli antichi romani - e tutti i latini in generale - erano in realt\u00e0 appartenenti alla razza germanica e che il loro primo insediamento in Italia fosse in Val Camonica.\nSi tratta di un complesso di speculazioni pseudostoriche dalle fondamenta assai precarie: la loro costruzione e diffusione \u00e8 imputabile a un sincretismo dovuto, nello specifico, per lo pi\u00f9 a un testo, che i moderni filologi ritengono un falso redatto nella seconda met\u00e0 del XIX secolo: la \"Oera Linda\". Tale manoscritto, redatto in antico frisone, un idioma ormai estinto appartenuto al ceppo delle lingue germaniche - tratta dell'epopea dei Frisoni in un lasso temporale compreso tra il 2194 a.C. e l'803 d.C., soffermandosi, nello specifico, sul passato storico, mitologico e religioso delle antiche trib\u00f9 germaniche. Tradotto in tedesco nel 1933, ebbe un ruolo decisivo nell'alimentare la deriva razzista di Himmler, dal momento che - in esso - era messo per iscritto che gli abitanti della mitica Thule fossero la popolazione pi\u00f9 saggia, sapiente e civilizzata tra i popoli di quell'epoca passata. Non solo la leggendaria isola era popolata da una razza superiore di superuomini e semidei di incomparabile saggezza, ma i connotati fisici li rendevano dei giganti dalla pelle chiara, dai capelli biondi, dagli occhi azzurri: il tipico aspetto fisico della pura razza ariana.\nLa posizione delle gerarchie naziste nei confronti dell'esoterismo.\nIl nazismo non fu solo un semplice credo politico, ma un movimento che aveva lo scopo di edificare \"una nuova Germania, che, epurata di ogni apporto straniero, tornasse alle origini\".\nGran parte delle pseudoteorie scientifiche proprie del nazismo vennero importate nel partito dai gerarchi di grado pi\u00f9 elevato, alcuni dei quali erano pure gli affiliati della prima ora. Tali teorie provenivano per lo pi\u00f9 dalla societ\u00e0 mistica segreta denominata \"Thule-Gesellschaft\" (\"societ\u00e0 Thule\"), diffusasi nell'ambiente pseudo-scientifico sopra descritto, oltre ad aver patrocinato le attivit\u00e0 della \"Ahnenerbe\" per la ricerca della cosiddetta \"eredit\u00e0 ancestrale\". \nIl misticismo nazista attribuisce in genere alla persona di Adolf Hitler e alla missione nazista un significato semireligioso, di \"uomo della Provvidenza\". Molti degli alti gerarchi del partito nazista, come Richard Walther Darr\u00e9, Rudolf Hess, Heinrich Himmler, Alfred Rosenberg erano membri della societ\u00e0 mistica segreta summenzionata.\nLa mistica nazista fu utilizzata anche come uno strumento di propaganda, che - sebbene non abbia reali ed esclusive radici nelle tradizioni prenaziste del misticismo germanico (tipicamente nella Ariosofia) - pur tuttavia essa ha attinto alle pi\u00f9 svariate tradizioni che avessero come base una qualche linea di collegamento con l'idea di una razza superiore investita di una missione salvifica per l'intero genere umano. Tutti questi elementi consentono di delineare quanto addentro fossero molti alti gerarchi del Partito Nazista (praticamente l'intera \u00e9lite dirigente) e consentono di comprendere gli aspetti, per certi versi, \"irrazionali\" del movimento politico. Lo stesso Hitler era indissolubilmente legato a numerosi aspetti delle scienze occulte: per quanto fossero state bandite varie societ\u00e0 iniziatiche e misteriche, una volta da lui preso il potere, egli fin\u00ec sempre col tollerare gli eccessi dei suoi sottoposti, Goering ed Himmler in particolar modo, e tutta la corte di ciarlatani, di veggenti, di astrologi, d'indovini e di maghi che attorniavano lo stato maggiore del partito; probabilmente la fedelt\u00e0 incondizionata di Himmler e la spietata efficienza delle sue SS rivestivano un alto valore e, pertanto, li considerava decisamente pi\u00f9 importanti di qualsiasi approccio razionale alla gestione del potere.\nPerci\u00f2 l'occultista austriaco Karl Maria Wiligut, noto come \"Weisthor\" oppure come \"Rasputin tedesco\", grazie all'appoggio incondizionato offertogli da Himmler in persona ebbe una potente influenza sulla genesi del misticismo nazista, nella sua connotazione neopagana. Fu grazie ad una sua profezia che Himmler stabil\u00ec il centro iniziatico delle S.S. presso il castello di Wewelsburg, in Vestfalia, laddove gli adepti scelti per far carriera nelle S.S. eseguivano rituali a met\u00e0 strada tra quelle proprie dei Cavalieri della Tavola Rotonda, dei Cavalieri Teutonici e dei Templari. \nIn quest'ottica si colloca, tra il 1937 ed il 1938 la destituzione per \"pacifismo\" del primo comandante dell'Ahnenerbe, Herman Wirth, sostituito dall'aggressivo Walther W\u00fcst. In pratica, dalla ricerca delle pacifiche societ\u00e0 matriarcali legate all'antico culto monoteistico solare, alla diffusione aggressiva del credo razziale. Oggigiorno gli studiosi sono concordi nell'affermare che l'unico risultato storicamente accettabile portato dal misticismo prenazista - per tramite dell'Ahnenerbe - alla comunit\u00e0 internazionale sta nell'aver individuato per primo che le mummie del bacino del Tarim, del deserto di Taklamakan, del bacino del Talas e delle catene degli Altai sono effettivamente di stirpe indoeuropea, forse appartenenti all'estinta popolazione dei Tocari.\nPer converso, la pace senza riparazioni - che Rudolf Hess stava segretamente trattando col \"Partito Aristocratico della Pace\", un esclusivo circolo londinese, politicamente molto influente - era in discreta sintonia con le mistiche naziste, volte ad enfatizzare il ceppo comune delle popolazioni di origine germanica.\nLe esperienze mistiche o esoteriche di Hitler.\nDurante la prima guerra mondiale.\nNel 1915, mentre era sotto le armi sul fronte occidentale con l'esercito tedesco, Hitler scrisse, menzionando la divinit\u00e0 germanica precristiana Wotan, questa poesia esoterica:\nHitler afferm\u00f2 che, mentre combatteva la prima guerra mondiale, ebbe un risveglio religioso, e in particolare mentre, a causa di un attacco nemico con il gas, rimase ricoverato in ospedale temporaneamente privo della vista (ottobre 1918). Durante questo periodo capit\u00f2 inoltre un fatto celebre: una \"voce\" misteriosa gli disse di lasciare un affollatissimo rifugio durante un fuoco a raffica, e lui obbed\u00ec. Pochi attimi dopo sopra quel punto cadde una granata. Hitler vide in questa esperienza come un messaggio che gli fece credere di essere un individuo unico, illuminato, destinato a una \"missione\" speciale.\nIl 28 settembre 1918 Hitler capit\u00f2 sotto il tiro di un soldato britannico, Henry Tandey, che scelse di non sparargli perch\u00e9 si accorse che era ferito. Per ironia della sorte, Tandey divenne il soldato di leva pi\u00f9 decorato dell'armata britannica nella prima guerra mondiale, con una Victoria Cross per il coraggio dimostrato nella battaglia di Marcoing, proprio dove avvenne questo incontro. Il fatto \u00e8 conosciuto perch\u00e9 Hitler in seguito riconobbe Tandey in una foto su un giornale e la conserv\u00f2. Nel 1937 Hitler chiese ed ottenne una copia di un dipinto di Tandey dal suo reggimento, assieme ad una copia del suo dossier di servizio. Il dipinto fu notato da Neville Chamberlain nell'abitazione di Hitler al Berghof, quando vi si rec\u00f2 per la Conferenza di Monaco.\nNell'ascesa al potere.\nSin dai primi anni della sua entrata in politica, Hitler si circonda di maghi, astrologi, veggenti, occultisti, che non esiter\u00e0 - una volta asceso al potere - ad eliminare dalla scena pubblica. Dopo il 1933, infatti, non sono pi\u00f9 oltre tollerate qualsiasi attivit\u00e0 divinatoria ed astrologica, in quanto esclusivo appannaggio delle SS. Gli episodi di continua dedizione del Fuhrer al misticismo sono comunque vari e, di seguito, se ne elencano i principali:\nAlla guida della Germania.\nIn un documentario trasmesso luned\u00ec 15 febbraio 2010 su History Channel si poneva l'accento sul ruolo di \"Messia salvifico\" che Hitler incarnava agli occhi del popolo tedesco prostrato dalla disoccupazione, dalla situazione economica disastrosa, dalla miseria. I temi che il commentatore evidenziava erano:\nLa Germania nazista visse al di fuori del tempo e dello spazio: magia, miti, leggende, epopea atavica, esoterismo, occultismo e scienza si fusero insieme originando un pericolosissimo e particolarissimo sistema politico-religioso-scientifico privo di precedenti nell'epoca moderna: in essa coesistevano scienza e tendenze antiscientifiche, ardore e terrore, potenza e miseria, tanto da far dire ad Albert Speer che \"al termine del conflitto il popolo tedesco si risvegli\u00f2 come da un incantesimo\".\nLa lettura delle profezie e la frequentazione di veggenti prosegu\u00ec lungo tutto il periodo della dittatura, lungo la quale di vari episodi - che a seguire sono elencati - \u00e8 stata data una spiegazione esoterica:\nCos\u00ec come nella vita, anche nella morte leggende e misteri avvolgono la figura del dittatore tedesco. Anche di queste si elencano alcune a seguire:\nOrigine e sviluppi dell'hitlerismo esoterico.\nIl fondatore dell'hitlerismo esoterico fu Heinrich Himmler, il quale, molto pi\u00f9 di qualunque altro alto ufficiale del terzo Reich, compreso Hitler stesso, era affascinato dalle teorie di razza riguardo agli ariani (e non solo i germanici) e da certe forme di neopaganesimo tedesco funzionali alla sua teoretica totalitaria. Si diceva che Himmler si considerasse il successore spirituale (o forse la reincarnazione stessa) di Enrico I di Sassonia, dal momento che stabil\u00ec speciali rituali delle SS riguardo a questo re e che riport\u00f2 le sue ossa alla cripta della Cattedrale di Quedlinburg. Aveva persino decorato con una sua commemorazione la sua abitazione a Wewelsburg.\nAhnenerbe.\nL\"'Ahnenerbe Forschungs und Lehrgemeinschaft\", ovvero la \"Societ\u00e0 di ricerca ed insegnamento dell'eredit\u00e0 ancestrale\", fu fondata nel 1935 come istituto dedicato alle ricerche riguardanti la storia antropologica e culturale della razza germanica. Gli scopi iniziali della societ\u00e0 fondata da Heinrich Himmler, Hermann Wirth, e Walter Darr\u00e9 miravano a riscoprire la grandezza delle popolazioni dell'antica Germania dando ampio spazio agli scopi divulgativi; le sue attivit\u00e0 iniziarono via via ad allargarsi grazie alla spinta crescente data dalle teorie intorno al mito della razza superiore, di cui i tedeschi sarebbero stati i diretti discendenti. La sua guida fu affidata allo stesso Wirth.\nPerci\u00f2, molto tempo e molte risorse furono dedicate all'ideare un \"background\" \u201cstorico\u201d, \u201cculturale\u201d e \u201cscientifico\u201d per permettere che nella societ\u00e0 tedesca prosperasse l'idea di una razza ariana superiore. Furono create organizzazioni misticheggianti, solitamente legate ai corpi di \u00e9lite delle SS, con specifici credo e rituali.\nNel 1939 venne incorporata all'interno del \"Pers\u00f6nlicher Stab RfSS\".\nCome molte altre organizzazioni della Germania nazionalsocialista la \"Ahnenerbe\" fu coinvolta in attivit\u00e0 nei \"lager\", e specialmente negli esperimenti che ivi erano condotti. A far parte della Ahnenerbe erano l\"SS-Sturmbannf\u00fchrer\" i dottori August Hirt ed il medico maggiore della Luftwaffe, Sigmund Rascher. Il primo, docente di anatomia all'Universit\u00e0 di Strasburgo, si occup\u00f2 di raccogliere ad Auschwitz migliaia di crani umani allo scopo di compiere misure antropometriche e di confrontarle; il secondo organizz\u00f2 gli esperimenti di decompressione nel Campo di concentramento di Dachau.\nSebbene la \"Ahnenerbe\" fosse l'anima dietro alle attivit\u00e0 archeologiche e di ricerca sulla storia antica tedesca, le sue spedizioni archeologiche rappresentano nella cultura popolare uno degli elementi pi\u00f9 facilmente identificabili del lato esoterico del nazismo. In particolare la figura degli \"archeologici nazisti\" alla ricerca di antichi manufatti portata alla conoscenza del grande pubblico con il film \"I predatori dell'arca perduta\" all'inizio degli anni ottanta, \u00e8 assurta con il tempo a vero e proprio stereotipo narrativo.\nLe spedizioni pseudoscientifiche.\nSempre in connessione col mito degli \"Antenati Ancestrali\", fu finanziata dai nazisti una ricerca avente anche lo scopo di trovare la loro residenza, la mitica Agartha: tra di essi, come s'\u00e8 visto, vi erano seguaci della teoria pseudoscientifica secondo la quale sarebbe esistito una specie di mondo nel mondo, un mondo sotterraneo rispetto al nostro accessibile solo in alcune regioni. Tra il 1937 e il 1938, perci\u00f2, fu organizzata una spedizione in Tibet alla ricerca delle origini della razza ariana; a questo proposito, il \"leader\" della spedizione, Ernst Sch\u00e4fer, si fece misurare volto, teschio e naso dall'antropologo della spedizione Bruno Beger. Un'altra spedizione part\u00ec alla volta delle Ande.\nSimili spedizioni furono organizzate anche per la ricerca di oggetti mitici o semi-mitici creduti in grado di garantire potere e abilit\u00e0 straordinarie a chi li possedesse: per esempio, il Sacro Graal e la lancia di Longino.\nOltre alla gi\u00e0 citata spedizione tibetana, vanno ricordate anche altre spedizioni geografiche che avevano lo scopo di identificare il luogo di partenza delle migrazioni indoeuropee. A tale scopo, in pieno conflitto, il 17 agosto 1942, alpinisti appartenenti alle SS scalarono la vetta del Monte Elbrus, piantandovi il vessillo nazista, perch\u00e9 quella montagna era ritenuta la sede ove risiedeva l'antica popolazione progenitrice degli Ariani. Nell'inverno 1938 - primavera 1939 fu organizzata anche una spedizione in Antartide, alla ricerca del punto di accesso al mondo sotterraneo favoleggiato dalla \"Teoria della Terra cava\". Si favoleggi\u00f2, in tale occasione della fondazione di una \"colonia in capo al mondo\" con annessa base per le operazioni dei sommergibili, detta \"Neu Schwabenland\" (\"Nuova Svevia\").\nL'archeologo Otto Rhan e, dopo di lui, il filosofo Alfred Rosenberg, cercarono a Monts\u00e9gur, vicino ai Pirenei, il Santo Graal. Si credeva forse che il sacro calice, che aveva custodito il sangue di Cristo, potesse rendere onnipotente e immortale il Terzo Reich. Ad ogni modo, l'organizzazione Ahnenerbe non fu coinvolta nel trasferimento della lancia da Vienna a Norimberga dopo l'Anschluss. Per quanto concerne il Sacro Graal, nel giugno del 1944 la II divisione delle SS \"Das Reich\" mise a ferro e fuoco il paese di Oradour-sur-Glane, massacrandone gran parte della popolazione, rea di aver occultato, a loro dire, la reliquia che Hitler cercava disperatamente per mezza Europa.\n\"L'istituto del pendolo\" e l'astrologia.\nDurante la seconda guerra mondiale, in Germania ed in Gran Bretagna si sarebbe fatto largo uso di pratiche occulte, astrologia e simili, nella convinzione che sarebbero potute essere utili a scopi bellici . In Germania, le SS assoldarono numerosissimi astrologi e occultisti. Tre dei pi\u00f9 conosciuti, che lavorarono durante il conflitto per Walter Schellenberg e sostanzialmente anche per lo stesso Himmler (il quale, come gi\u00e0 detto, aveva sviluppato un vero fanatismo per l'argomento), furono Ludwig Straniak (1879-1951), il dott. Wilhelm Gutberlet (entrambi esperti nell'uso del pendolo) e l'astrologo Wilhelm Wulff (il cosiddetto Istituto del pendolo).\nAssieme a Wulff, un altro celebre astrologo della Germania nazista fu Karl Ernst Krafft.\nQuando Hitler, dopo la caduta del fascismo, ordin\u00f2 di localizzare la posizione di Mussolini con qualunque mezzo, fu impiegato anche il potere del pendolo. Nel libro di Peter Levenda, \"Unholy Alliance\", l'episodio \u00e8 raccontato cos\u00ec:\nNel suo \"Lo Zodiaco e la Svastica\", Wulff sostiene a sua volta che uno dei suoi primi incarichi importanti dopo essere stato arrestato dai nazisti fu di localizzare Mussolini, che scomparve dopo la sua caduta in disgrazia nel 1943. Anche Wulff assicura di aver scoperto la risposta esatta - circa cinquanta miglia a sudest di Roma - quando nessuno ancora ne era a conoscenza, la stessa isola di Ponza del \"Maestro del Pendolo Sidereo\".\nAnche l'architetto Ludwig Straniak fu utilizzato dai tedeschi. Pare avesse un dono particolare nel localizzare oggetti su mappe usando il pendolo. Come test, gli organi maggiori della Marina Tedesca gli ordinarono di trovare la \"Prinz Eugen\", allora in mare. Pare rimasero particolarmente sorpresi nel veder localizzare la nave da guerra, nonostante fosse in quel momento impegnata in una segretissima missione al largo della Norvegia. Questo episodio parve impressionarli talmente da convincere anche le SS a fare molto pi\u00f9 affidamento sulle scienze dell'occulto.\nAltri occultisti dell'Istituto del Pendolo sarebbero stati:\nGli astrologi di cui le SS decisero di avvalersi furono principalmente:\nSeguiti dopo la caduta del Terzo Reich.\nIn seguito al suo massiccio utilizzo bellico, il mondo dell'occulto presente in Germania fu visto, dopo il 1945, come retaggio del periodo nazista e molto demonizzato. \nConobbe nuova linfa attraverso l'opera di Karl Spiesberger (Fratur Eratus) e dal 1955 il sistema runico di Armanen e l'uso del pendolo divennero, nei salotti tedeschi, ancor pi\u00f9 di moda di quanto lo fossero prima del conflitto. Riguardo all'astrologia post-bellica in Germania, si ricorda, oltre alla pi\u00f9 popolare astrologia occidentale, anche una scuola di pensiero che tratta del sistema astrologico germanico (basato su rune) e del suo uso nelle predizioni nella tradizione nordica dell'Odinismo.\n\"Tempelhofgesellschaft\".\nIl \"Tempelhofgesellschaft\" fu fondato a Vienna nei primi anni novanta da Norbert Jurgen-Ratthofer e Ralft Ettl con lo scopo di insegnare una forma di religione gnostica chiamata Marcionismo. Il gruppo identifica il \"malvagio creatore di questo mondo\", ovvero il demiurgo, con Jehova, il dio degli Ebrei. Distribuiscono volantini dicendo per esempio che la razza ariana si stabil\u00ec all'inizio su Atlantide, dopo il suo arrivo dalla stella Aldebaran (un'informazione basata sulla lettura di ipotetici \"antichi manoscritti sumeri\").\nAffermano che da Aldebaran gli ariani sono in grado di ottenere l'energia vril del Sole nero. Base del loro insegnamento, la certezza che, date le origini extraterrestri della razza ariana, la sua missione divina \u00e8 quella di dominare tutte le altre."}
{"id": "735536", "revid": "2128848", "url": "https://it.wikipedia.org/wiki?curid=735536", "title": "Zetazeroalfa", "text": "Gli ZetaZeroAlfa sono un gruppo musicale alternative rock e neofascista italiano, band di riferimento di CasaPound, il cui leader e front-man, Gianluca Iannone, \u00e8 il presidente del movimento neofascista, cos\u00ec come gli altri membri della band sono tutti militanti di CasaPound Italia.\nHanno all'attivo otto album, oltre a numerose partecipazioni a compilation nell'ambiente della musica alternativa e RAC, comprendenti generi musicali di diverso tipo e caratterizzati da contenuti politici di natura neofascista.\nStoria del gruppo.\nLa band nacque nel 1997.\nIl 25 novembre 2000 si presenta insieme alla Rupe Tarpea Productions/Perimetro al M.E.I. (Meeting Etichette Indipendenti) di Faenza, riuscendo ad esibirsi dal vivo.\nL'8 dicembre 2001 una loro esibizione presso il Teatro Piccolo di Sulmona diventa occasione di tensione e tafferugli, con l'intervento delle forze dell'ordine. Per i fatti di violenza verificatisi il leader del gruppo Gianluca Iannone \u00e8 stato condannato, insieme ad altre quattro persone, a 10 mesi di reclusione per rissa.\nIl 14 novembre 2005 gli Zetazeroalfa, accompagnati dal gruppo \"La Peggio Giovent\u00f9\", suonano nel carcere romano di Rebibbia in occasione della consegna del \"Premio Nonsolochiacchiere\" al calciatore Damiano Tommasi, istituito dall'omonimo giornale carcerario.\nIl 18 giugno 2010 la presentazione in anteprima del nuovo cd del gruppo musicale dal titolo \"Disperato Amore\" avviene contemporaneamente in ventisei citt\u00e0 da Nord a Sud del paese.\nIl 22 ottobre 2010 gli Zetazeroalfa suonano per la prima volta in piazza a Roma, a Ponte Milvio, in occasione della presentazione del libro \"Nessun Dolore. Una storia di CasaPound\". L'evento vede la partecipazione di oltre 2000 persone.\nA giugno del 2011 suonano a Bangkok, capitale della Thailandia, in un concerto di solidariet\u00e0 a sostegno del popolo Karen e in ottobre a Helsinki. Il 28 gennaio 2012 il gruppo suona a Siviglia\nI loro concerti sono spesso annunciati senza indicare data e luogo precisi, in quanto, a causa dei problemi di ordine pubblico spesso causati dalla band e dai loro sostenitori, si svolgono con caratteristiche di illegalit\u00e0, senza che siano concessi dalle autorit\u00e0 competenti i regolari permessi ed autorizzazioni.\nNel corso della loro esistenza gli Zetazeroalfa hanno tenuto oltre 80 concerti in Italia ed all'estero.\nIl 21 aprile 2017 \u00e8 uscito il loro ultimo disco, \"Morimondo\", anticipato dalla canzone \"Il Nome Mio\".\nTematiche.\nNei testi delle loro canzoni affrontano le tipiche tematiche neofasciste legate sia alla esaltazione e ripresa della storia e terminologia del ventennio che alla critica alla globalizzazione e al libero mercato.\nLa loro musica ha un pubblico prevalentemente giovanile, politicamente orientato all'adesione a movimenti o formazioni d'ispirazione neofascista, in particolare quelle legate a CasaPound Italia ed al suo movimento studentesco (Blocco Studentesco), nonch\u00e9 al circuito delle OSA/ONC (\"Occupazioni a Scopo Abitativo\" ed \"Occupazioni Non Conformi\").\nLa \"cinghiamattanza\" e il rapporto con i media.\nUna prima visibilit\u00e0 sui mezzi d'informazione arriva nei primi mesi del 2008 a causa dell'apparizione di numerosi videoclip su YouTube dove alcuni ragazzi si prendono a cinghiate durante i concerti della band. Si tratta della cosiddetta \"cinghiamattanza\", pratica che prende il nome da una canzone del gruppo. Quando questa canzone viene suonata, durante i concerti, gli spettatori pi\u00f9 accaniti pogano sotto il palco e si colpiscono violentemente con una cintura.\nSe ne occuparono in particolare il quotidiano \"La Repubblica\" e il suo magazine giovanile \"XL\", che si interesserono di indagare il fenomeno definendolo come \"una nuova assurda mania\". Nel 2010 il format di RaiTre \"Citizen Report\" dedica un servizio di approfondimento.\nGli inventori della pratica la definiscono come \"\"uno sport \"non conforme\" la cui carica goliardica e vitalista pu\u00f2 essere negata solo da chi sia in aperta malafede\"\".\nIl giornalista inglese Tobias Jones in un suo articolo sul quotidiano \"The Guardian\" sul neofascismo italiano definisce in tono critico gli Zetazeroalfa \"una forza evangelizzatrice per il fascismo.\""}
{"id": "735541", "revid": "1610933", "url": "https://it.wikipedia.org/wiki?curid=735541", "title": "Foca di Ross", "text": ""}
{"id": "735542", "revid": "110157", "url": "https://it.wikipedia.org/wiki?curid=735542", "title": "Dipartimento di Misiones", "text": " \nMisiones \u00e8 l'ottavo dipartimento del Paraguay. Il suo capoluogo \u00e8 la citt\u00e0 di San Juan Bautista.\nDivisione politica.\nIl dipartimento \u00e8 diviso in 10 distretti:\nGeografia fisica.\nIl dipartimento di Misiones si trova a sud della Regione Orientale del paese, tra i fiumi Paran\u00e1 e Tebicuary. La zona \u00e8 essenzialmente pianeggiante, anche se non manca qualche piccolo colle isolato nella parte settentrionale del dipartimento (Cerro Per\u00f3 de San Juan, Cerro Santa Mar\u00eda, Cerro de Santa Rosa). Tra i due fiumi principali che lo delimitano a nord (Tebicuary) e a sud (Paran\u00e1) esiste un numero elevatissimo di affluenti; tra questi si possono elencare l'Itay, l'Aguaray, il Paso Naranja, il Canguery, lo Yabebyry, il Piraguasu, il San Antonio, lo Yhu, il Tororo, il San Tadeo e l'Atinguy, che segna il suo confine orientale.\nConfini.\nIl dipartimento confina a nord con i dipartimenti di Paraguar\u00ed e di Caazap\u00e1, ad est con il Itap\u00faa, ad ovest con il \u00d1eembuc\u00fa e a sud con il fiume Paran\u00e1, che lo divide dall'Argentina, e pi\u00f9 specificatamente dalla provincia di Corrientes.\nStoria.\nLa storia del dipartimento di Misiones, come testimonia lo stesso nome, non pu\u00f2 prescindere da quella delle riduzioni gesuite che cominciarono ad installarsi in questo territorio a partire dal XVII secolo, anche in seguito alla distruzione e all'abbandono delle missioni che erano state fondate in precedenza pi\u00f9 a nord, nella regione ora brasiliana del Guair\u00e1. Gli attacchi dei bandeirantes portoghesi causarono un grande esodo di massa nella regione compresa tra il Tebicuary e l'Uruguay; in seguito ai successivi avvenimenti storico-politici il territorio di quelle missioni fu in seguito suddiviso tra Paraguay, Argentina e Brasile. In seguito all'espulsione dei gesuiti alla fine del XVIII secolo le missioni furono abbandonate e l'intera zona sub\u00ec un veloce declino; la fondazione nel 1790 del fortino di Yabebyry volle significare la volont\u00e0 di rioccupare il territorio. A questo scopo Carlos Antonio L\u00f3pez a met\u00e0 del XIX secolo diede impulso alla fondazione di San Miguel e di San Juan Bautista.\nIl dipartimento.\nNel 1906 fu fondato l'VIII dipartimento, chiamato San Ignacio dal nome della citt\u00e0 che allora fu decretata capoluogo. Nel 1945 il dipartimento prese il suo attuale nome, e la sede del governo dipartimentale fu spostata a San Juan Bautista; nel 1973 le fu annesso il distretto di Yabebyry, prima di allora inglobato nel dipartimento di \u00d1eembuc\u00fa.\nEconomia.\nL'attivit\u00e0 principale nel dipartimento \u00e8 l'allevamento; questa riguarda principalmente i bovini, e in misura minore i suini, gli ovini e gli equini. L'agricoltura produce per la maggior parte cotone, mais, canna da zucchero, frumento e cassava. Funziona qualche industria lattea; nel dipartimento esistono anche piccoli stabilimenti di trasformazione alimentare.\nTurismo.\nIl dipartimento di Misiones possiede un potenziale turistico che non \u00e8 ancora stato sfruttato in pieno: l'importante passato, le spiagge fluviali, le numerose feste tradizionali e la pesca sportiva rappresentano le diverse opzioni che pu\u00f2 offrire la zona. La grande diga di Yacyret\u00e1, sul fiume Paran\u00e1, \u00e8 un vero e proprio monumento alla tecnologia contemporanea che attrae numerosi visitatori; vicino ad essa il \"Refugio Faun\u00edstico Atinguy\" e il \"Refugio de Vida Silvestre Yabebyry\" sono aree protette dove possono essere avvistate numerose specie faunistiche endemiche. Le spiagge fluviali di Villa Florida e il litorale pescoso di Ayolas sono discretamente frequentate in estate.\nVie di comunicazione.\nIl dipartimento \u00e8 collegato alla capitale del paese, Asunci\u00f3n, attraverso la \"Ruta 1\", chiamata anche \"Ruta Mcal. Francisco Solano L\u00f3pez\". Il prosieguo di questa strada porta alla citt\u00e0 di Encarnaci\u00f3n, capoluogo del dipartimento di Itap\u00faa, e al ponte che la unisce alla citt\u00e0 di Posadas in Argentina."}
{"id": "735543", "revid": "486946", "url": "https://it.wikipedia.org/wiki?curid=735543", "title": "Adam Mood", "text": ""}
{"id": "735544", "revid": "60251", "url": "https://it.wikipedia.org/wiki?curid=735544", "title": "Machgielis Euwe", "text": ""}
{"id": "735545", "revid": "767487", "url": "https://it.wikipedia.org/wiki?curid=735545", "title": "Dunoding", "text": " \nIl Dunoding (da non confondere con il Dunoting) era un regno dipendente del Gwynedd (nell'odierno Galles), che nacque attorno al 445. Alla morte di Cunedda Wledig, il suo quarto figlio, Dynod, prese il potere su quest'area. Dopo la morte dell'ulitmo sovrano, il regno fu riassorbito dal Gwynedd tra la fine dell'VIII e il primo venticinquennio del IX secolo."}
{"id": "735546", "revid": "53669", "url": "https://it.wikipedia.org/wiki?curid=735546", "title": "The Departed", "text": ""}
{"id": "735548", "revid": "1610933", "url": "https://it.wikipedia.org/wiki?curid=735548", "title": "Foca di Weddell", "text": ""}
{"id": "735552", "revid": "767487", "url": "https://it.wikipedia.org/wiki?curid=735552", "title": "Roland Kaiser", "text": "Biografia.\nTerminati gli studi, \u00e8 diventato direttore del settore pubblicit\u00e0 per una casa automobilistica. Il produttore discografico Gerd K\u00e4mpfe lo ha scoperto come cantante.\nNel 1974 Kaiser ha pubblicato il suo primo singolo \"Was ist wohl aus ihm geworden?\" e, nel 1976, la versione in tedesco di \"Verde\" (\"Frei, das hei\u00dft allein wichsen\"), il suo primo piazzamento in classifica in Germania, al numero 14.\nAll'inizio degli anni '80 \u00e8 diventato uno dei cantanti di maggiore successo in Germania ed ha scritto i testi delle canzoni di artisti come Peter Maffay, Milva e Nana Mouskouri. Ha tenuto uno spettacolo televisivo per il secondo canale della televisione tedesca nel 1985 dal titolo \"Liebe ist\" (\"L'amore \u00e8...\"). Tra i suoi successi, quello del 1984 \"Joana\".\nConvinto Socialdemocratico, Roland Kaiser \u00e8 anche attivo nel sociale ed \u00e8 il fondatore del Castroper Lehrstellenfonds. Kaiser \u00e8 dal 2002 anche membro della SPD: alle elezioni del 2005 si \u00e8 candidato con il Cancelliere Federale della SPD Gerhard Schr\u00f6der.\nRoland Kaiser \u00e8 stato sposato in prime nozze con Anja Sch\u00fcte ma il matrimonio si \u00e8 concluso con un divorzio. Il cantante attualmente vive con la seconda moglie Silvia ed i figli Jan e Annalena nella sua citt\u00e0 d'adozione, M\u00fcnster. Dal 18 maggio 2006, Roland Kaiser \u00e8 ambasciatore ufficiale dei centri di accoglienza per l'infanzia della Germania Centrale."}
{"id": "735554", "revid": "256896", "url": "https://it.wikipedia.org/wiki?curid=735554", "title": "Consiglio Rivoluzionario di Al Fatah", "text": ""}
{"id": "735555", "revid": "838137", "url": "https://it.wikipedia.org/wiki?curid=735555", "title": "Partito Croato dei Diritti", "text": "Il Partito Croato dei Diritti (in croato \"Hrvatska stranka prava\", HSP) \u00e8 un partito politico croato di estrema destra di ispirazione neofascista, nazionalista e di destra populista.\nFondazione.\nL'HSP venne costituito, nelle idee dei suoi fondatori, come continuazione del Partito dei Diritti. Nelle guerre jugoslave l'HSP ebbe un ruolo di primo piano, in quanto and\u00f2 a costituire delle Forze di difesa croate (\"Hrvatske obrambene snage\", HOS), che nell'acronimo richiamavano una forza militare dello Stato Indipendente di Croazia. Le HOS vennero accusate di crimini contro l'umanit\u00e0 per le loro azioni militari.\nAlle politiche del 1992, HSP ottenne il 7,1% dei voti e 5 seggi. Negli anni '90 il partito visse la spaccatura tra il presidente Dobroslav Paraga ed il suo vice Anto \u0110api\u0107. I due si contesero la guida del partito e Paraga, sconfitto, diede vita ad una scissione fondando il Partito Croato dei Diritti-1861 (HSP 1861), che non ha avuto alcune seggio nelle elezioni successive. Alle politiche del 1995 \u00e8 sceso al 5%, eleggendo 4 deputati. Alle politiche del 2000 l'HSP ha mantenuto sostanzialmente la stessa percentuale di voti, eleggendo 5 deputati. Tra il 1990 ed il 2000 HSP, nonostante i forti sentimenti nazionalisti dei croati, non \u00e8 riuscito mai ad eleggere pi\u00f9 di 5 deputati a causa della forte concorrenza dell'Unione Democratica Croata di Franjo Tu\u0111man, anch'essa nazionalista radicale ed ininterrottamente al governo.\nAlle politiche del 2003, l'HSP si \u00e8 presentato in una lista unitaria con il Partito di Me\u0111imurje ed il Partito Democratico di Zagorje, regionalisti conservatori. La lista unitaria ha conseguito il 6,4% dei voti ed ha eletto 8 seggi (7 HSP e un indipendente). La crescita dell'HSP \u00e8 stata determinata dal malcontento verso l'uscente governo di centro-sinistra (SDP, LIBRA, IDS).\nAlle elezioni parlamentari in Croazia del 2007 per\u00f2 l'HSP a causa di alcune scissioni interne e al rafforzamento dell'HDZ di Ivo Sanader croll\u00f2 al 3,5% ottenendo un solo seggio.\nIn occasione delle elezioni parlamentari del 2011, l'HSP \u00e8 in competizione con il Partito Croato dei Diritti dr. Ante Star\u010devi\u0107 (HSP-AS), fondato nel 2009 da alcuni dissidenti dell'HSP.\nL'HSP ha ottenuto il 3,0%, non ottenendo alcun seggio mentre HSP-AS ha conquistato il 2,8% e grazie al sistema elettorale ha ricevuto un parlamentare.\nCon il definitivo ingresso della Croazia nell'Unione Europea, nel luglio del 2013 si svolgono le prime elezioni europee. L'HSP, che si presenta da solo ottiene l'1,39% e nessun seggio. L'HSP-AS invece si presenta in coalizione con il centro-destra ed elegge un deputato. Alle successive europee del 2014 l'HSP forma una coalizione con altri movimenti chiamata \"Alleanza per la Croazia\". La lista ottiene il 6,88% ma nessun seggio. L'HSP-AS conferma invece la coalizione con l'HDZ e il seggio."}
{"id": "735556", "revid": "14691", "url": "https://it.wikipedia.org/wiki?curid=735556", "title": "Nazismo mistico", "text": ""}
{"id": "735557", "revid": "1522738", "url": "https://it.wikipedia.org/wiki?curid=735557", "title": "La Banda dello Zecchino", "text": "La Banda dello Zecchino, precedentemente intitolato \"Il Sabato dello Zecchino\" e successivamente \"Ma che domenica!\", \u00e8 stato un programma televisivo italiano di genere contenitore per ragazzi, legato all'Antoniano di Bologna e allo Zecchino d'Oro, in onda su Rai 1 dal 3 dicembre 1983 al 15 settembre 2002.\nIl Sabato dello Zecchino (1983-1991).\nIl programma, in onda dall'Antoniano di Bologna debutt\u00f2 su Rai 1 sabato 3 dicembre 1983 con la conduzione di Gianfranco Scancarello e Nicoletta Orsomando. Del cast facevano parte anche Renato Rascel e i giovani attoriVito, Mario Scaletta e Jack La Cayenne. La mascotte della trasmissione era \"Jo-Hi-O\", un pupazzo ideato da Marco e Gi Pagot, con le sembianze di un asinello alato. In ogni appuntamento, in onda dalle 17.05 alle 18.05 (occasionalmente, in caso di avvenimenti sportivi, anticipato alle 14.30), erano previsti rubriche, giochi, canzoni e quiz che vedevano coinvolti i ragazzi di varie scuole d'Italia. In scaletta erano inoltre presenti dei momenti talk con i genitori, cartoni animati e documentari sul mondo animale. I servizi esterni e l'ufficio stampa erano a cura di Gina Basso e la sua collaboratrice Laura Simeoni (per altro impegnate anche nello Zecchino d'Oro), mentre la regia era affidata a Ezio Pecora.\nVisto il buon consenso di pubblico e critica il programma venne rinnovato per una seconda edizione, in onda a partire dal dicembre 1984, con la conduzione del riconfermato Scancarello e di Alessandra Canale. Nel cast era presente anche un giovane Piero Chiambretti, impegnato in alcune scenette nel ruolo di \"Cartella\". I servizi esterni erano ancora a cura di Gina Basso e Laura Simeoni, mentre la regia era affidata a Fausto Dall'Olio. Ogni puntata aveva per protagoniste due classi elementari impegnate a sfidarsi in vari giochi di intuito, abilit\u00e0 e destrezza (\"Sherlock Holmes\", \"Albero della cuccagna\", etc). In palio per la scuola vincitrice un videoregistratore. All'interno della trasmissione era inoltre presente a rubrica \"Un libro per voi\", nella quale una classe elementare veniva mandata all'interno di una grossa libreria ed invitata a scegliere un libro da leggere e proporre al pubblico di bambini a casa. Non mancavano momenti di spettacolo con recite, parodie, esibizioni di artisti circensi e l'esecuzione delle pi\u00f9 celebri canzoni de \"Lo Zecchino d'Oro\" da parte de \"La Banda del Sabato\". Oltre all'appuntamento del sabato, nella stagione 1984/1985 vennero realizzati alcuni speciali.\nLa terza edizione edizione prese il via nel dicembre del 1985 con la conduzione del riconfermato Gianfranco Scancarello. All'interno del programma, oltre ai consueti giochi tra classi, aumenta lo spazio dedicato all'approfondimento di tematiche legate al mondo dei bambini. In ogni puntata viene inoltre sceneggiata una fiaba. I servizi esterni sono curati per il terzo anno da Gina Basso, mentre la regia \u00e8 affidata a Mario Caiano. La sigla del programma, intitolata \"Castello incantato\", era firmata Renzo Martinelli. Anche in questa stagione vengono realizzati numerosi appuntamenti speciali:\nPer tutta l'estate del 1986 viene inoltre mandato in onda al sabato pomeriggio, con il titol \"Speciale Il Sabato dello Zecchino\", il meglio delle prime tre edizioni del programma. \nLa quarta edizione del programma prende il via sabato 18 ottobre con una formula invariata e la riconfermata presenza di Gianfranco Scancarello nel duplice ruolo di autore e conduttore. Tra i giochi pi\u00f9 apprezzati c'\u00e8 quello dell\"'Astronave\", che permette ai bambini in studio di effettuare dei viaggi nel tempo ed incontrare personaggi del passato come Pitagora, Verne, la Sfinge e il Capitano Nemo. La regia \u00e8 affidata per il secondo anno a Mario Caiano. In collaborazione con il Ministero dell'ambiente viene promossa una campagna in rispetto della natura e contro l'inquinamento. Anche in questa stagione non mancano gli appuntamenti speciali:\nDa sabato 20 giugno 1987 va in onda una speciale edizione estiva dal titolo \"Il Sabato dello Zecchino Estate\", composta di 13 appuntamenti settimanali dedicati ad altrettanti personaggi dei cartoni animati. La conduzione \u00e8 affidata a Gianfranco Scancarello con la partecipazione dei comici Massimo Cattaruzza e Maurizio Cardillo. La regia \u00e8 di Alberto Balzarini.\nLa quinta edizione prende il via sabato 24 ottobre 1987 con numerose novit\u00e0. Alla conduzione arriva l'attrice Ave Ninchi, presente in studio con il suo cane di nome \"matematico\". Al suo fianco il conduttore Michele Di Mauro, sostituito dal mese di gennaio da Gianfranco Agus, ed i comici Massimo Cattaruzza e Maurizio Cardillo. Fa il suo ingresso nel cast del programma Topo Gigio, protagonista di numerosi siparietti e di parodie legate alle pi\u00f9 note fiabe. Viene realizzato il concorso \"Caccia al primato\", nel quale i bambini delle scuole elementari si sfidano divisi in categorie legate alle proprie attitudini e passioni. La regia \u00e8 di Tonino Nieddu. Gli speciali di questa edizione sono:\nIl 1\u00ba gennaio 1988, in occasione del capodanno, e il 6 gennaio 1988, in occasione dell'Epifania, e il 10 febbraio 1988, per il Carnevale, vengono realizzati al pomeriggio dei collegamenti speciali con la trasmissione per ragazzi di Rai1 Big!. Il programma si conclude sabato 21 maggio 1988. Da sabato 16 luglio vanno in onda, sempre al pomeriggio su Rai1 e con la conduzione di Gianfranco Agus e Topo Gigio, 5 puntate speciali dedicate all'estate, seguite da sabato 3 settembre da un ciclo di 8 puntate dedicate all'autunno e al ritorno dalle vacanze.\nSabato 29 ottobre 1988 prende il via la sesta edizione, condotta dai riconfermati Ave Ninchi e Gianfranco Agus, affiancati da Didi Leoni. Le puntate, dirette ancora una volta da Tonino Nieddu, assumono carattere monografico e vengono dedicate a tematiche come la musica, la danza e lo sport. Successivamente viene adottata la storica formula di contenitore per ragazzi, nel quale trova spazio una nuova edizione di \"Caccia al primato\". Confermatissima la presenza di Topo Gigio.\nDa sabato 17 giugno 1989 Gianfranco Agus e Didi Leoni conducono, sempre al pomeriggio su Rai1, la versione estiva dal titolo \"Speciale Estate\".\nDa sabato 7 ottobre 1989, sempre al pomeriggio su Rai1 va in onda \"Caro Zecchino...Speciale Il Sabato dello Zecchino\", un ciclo di 7 puntate condotte da Cino Tortorella nelle quali si ripercorre la storia de \"Lo Zecchino d'Oro\". \nSabato 25 novembre 1989, nella medesima collocazione oraria, va in onda \"Il Sabato dello Zecchino Special\", un appuntamento dedicato all'edizione de \"Lo Zecchino d'Oro\" appena conclusa. \nSabato 2 dicembre 1989 prende il via la settima stagione del programma. Alla conduzione i riconfermati Ave Ninchi e Gianfranco Agus, affiancati da Lisa Russo e Guido Cavalleri. Il 23 febbraio 1990, in occasione del Carnevale, il 10, 11 e 16 aprile 1990, in occasione della Pasqua, e dal 7 all'11 maggio 1990, in occasione delle finali del concorso \"Caccia al primato\", vengono realizzati al pomeriggio dei collegamenti speciali con la trasmissione per ragazzi di Rai1 Big!. Sabato 26 giugno va in onda una puntata speciale dal titolo \"Il Sabato dello Zecchino - Concerti all'Est\", dedicata ala tourn\u00e9e in Polonia e Bulgaria del Piccolo Coro dell'Antoniano. La trasmissione prosegue per tutta l'estate con una speciale versione estiva condotta da Agus, Russo e Cavalleri. Da sabato 22 settembre 1990 al 5 gennaio 1991 va in onda una serie di appuntamenti intitolati \"Speciale Autunno - Il Sabato dello Zecchino\". Dal 12 gennaio 1991 prende il via ufficialmente l'ottava ed ultima stagione del programma. Alla conduzione i riconfermati Ave Ninchi e Gianfranco Agus, affiancati da Lisa Russo e Guido Cavalleri. Nel cast anche i comici Franco Franchi e Ciccio Ingrassia. Per tutta l'estate del 1991 viene realizzata una speciale versione estiva. Da luned\u00ec 23 a venerd\u00ec 27 settembre 1991 va in onda al pomeriggio su Rai1 \"Il Sabato dello Zecchino - Speciale Scuola\".\nLa Banda dello Zecchino (1991-2001).\nFra i conduttori vi erano Giovanni Muciaccia, Lisa Russo, Arianna Ciampoli, Ettore Bassi, Annalisa Mandolini, Marco Di Buono, Enrico Papi, Alessandra Bellini. Ospite fisso della trasmissione era Topo Gigio. Nelle prime stagioni interagiva con i conduttori, in seguito furono trasmesse serie dove Gigio e altri due pupazzi (la sua fidanzata Rosy e l'amico-nemico Gatto Attila) rappresentavano i racconti delle favole, delle fiabe dei miti greci (la serie si chiamava appunto \"Miti e Leggende\") e degli artisti del rinascimento (titolo \"S.O.S Opera d'arte chiama\"). Queste ultime vedevano la collaborazione del comico bolognese Stefano Bicocchi, in arte Vito, come \"spalla\" di Gigio.\nMa che Domenica! (2002).\nNell'estate del 2002 va in onda un'edizione de \"La Banda dello Zecchino\" differente dalle precedenti poich\u00e9 strutturata come una sit-com. Il programma dal titolo \"Ma che domenica!\" vedeva per protagonisti Ettore Bassi e Annalisa Mandolini. Tra gli interpreti anche Cristiano Militello e Mirella Mastronardi."}
{"id": "735559", "revid": "287204", "url": "https://it.wikipedia.org/wiki?curid=735559", "title": "Campionato italiano di hockey su ghiaccio 1983-1984", "text": "Il campionato italiano di hockey su ghiaccio 1983-84 \u00e8 stato organizzato come di consueto dalla FISG.\nLa novit\u00e0 del torneo \u00e8 l'introduzione per la prima volta dei play-off, giocati al meglio delle tre gare.\nSerie A.\nFormazioni.\nDopo sette anni, ai nastri di partenza manca il Valpellice. Sono iscritte 8 compagini: Bolzano, Brunico, Merano, Alleghe, Varese, Asiago, Gardena e Cortina.\nRegular Season.\nLa stagione regolare, che serve a determinare la griglia dei playoff, viene vinta dal Bolzano. Secondo Merano pari merito col Brunico che per\u00f2 si classifica terzo per la classifica avulsa. Chiude il Cortina a 5 punti.\nPlayoff.\nFinale 3\u00ba/4\u00ba posto.\nIl terzo posto viene conquistato dall'Alleghe che in due gare si sbarazza del Brunico (5-3 in trasferta; 4-3 in casa).\n LHockey Club Bolzano vince il suo ottavo titolo.\nFormazione Campione d'Italia: Bruno Berti\u00e8 - Paolo Casciaro - Ron Chipperfield - James Corsi - Hubert Gasser - Norbert Gasser - Manfred Gatscher - Mauro Giacomin - Mirco Janeselli - Enrico Laurati - Bernhard Mair - Michael Mair - Giovanni Melega - Roberto Oberrauch - Gino Pasqualotto - Martin Pavlu - Klaus Runer - Luciano Sbironi - Maurizio Scudier - Herbert Strohmair - Moreno Trisorio.\nAllenatore: Toni Waldmann\nSerie B.\nGruppo ovest.\n\u2021: una partita in meno\nPlayoff.\nAuronzo e Como giungono alla finale (che vince l'Auronzo all'extratime, dopo che l'incontro era terminato sul 6-6) e vengono entrambe promosse in serie A.\nIl Fassa si aggiudica la terza piazza."}
{"id": "735563", "revid": "110157", "url": "https://it.wikipedia.org/wiki?curid=735563", "title": "Tora (popolo)", "text": " \nI Tora sono un piccolo gruppo etnico del Brasile che ha una popolazione stimata in circa 51 individui (1999). Parlano la lingua Tora (codice ISO 639: TRZ) e sono principalmente di fede animista.\nVivono nello stato brasiliano dell'Amazonas, sul Rio Marmelos, affluente del Rio Madeira.\nDenominazioni alternative: Toraz, Tor\u00e1, Tora, Tor\u00e9, Torerizes, Tur\u00e1. La lingua Tora, appartenente alla famiglia delle lingue Txapakura, \u00e8 considerata prossima all'estinzione."}
{"id": "735564", "revid": "106456", "url": "https://it.wikipedia.org/wiki?curid=735564", "title": "Tor\u00e1", "text": ""}
{"id": "735565", "revid": "106456", "url": "https://it.wikipedia.org/wiki?curid=735565", "title": "Toraz", "text": ""}
{"id": "735567", "revid": "1543377", "url": "https://it.wikipedia.org/wiki?curid=735567", "title": "Gash (Foetus)", "text": "Gash \u00e8 un album discografico di Foetus, progetto del musicista australiano James George Thirlwell, pubblicato nel 1995 dalla Columbia Records.\n\u00c8 il primo disco dell'artista ad essere uscito per una major, cosa che ha consentito una pi\u00f9 ampia distribuzione nel Nord America, in Europa e in Giappone.\nIl disco.\n\u00c8 l'unico disco di Foetus ad avere in copertina una fotografia, scattata da Alex Winter, anche regista del videoclip per il brano \"Verklemmt\".\n\"Take It Outside Godboy\" prende il titolo da un dialogo de \"I Simpsons\" tratto dall'episodio \"Il direttore in grigioverde\".\nIl personaggio descritto nel brano \"Steal Your Life Away\" pare basato sul criminale e scrittore australiano Mark Brandon Read.\nTracce.\nTutti i brani sono di James George Thirlwell.\nLa versione giapponese contiene tracce in aggiunta prese dal EP \"Null\":"}
{"id": "735569", "revid": "110157", "url": "https://it.wikipedia.org/wiki?curid=735569", "title": "Trememb\u00e9 (popolo)", "text": "I Trememb\u00e9 sono un gruppo etnico del Brasile che ha una popolazione stimata in circa 3.500 individui. Parlano la lingua portoghese e sono principalmente di fede animista.\nVivono nello Stato brasiliano del Cear\u00e1, nei pressi di Almofa. La lingua originale dei Tremembe \u00e8 considerata una lingua estinta."}
{"id": "735570", "revid": "287204", "url": "https://it.wikipedia.org/wiki?curid=735570", "title": "Trememb\u00e9 (comune)", "text": "Trememb\u00e9 \u00e8 un comune del Brasile nello Stato di San Paolo, parte della mesoregione della Vale do Para\u00edba Paulista e della microregione di S\u00e3o Jos\u00e9 dos Campos."}
{"id": "735572", "revid": "767487", "url": "https://it.wikipedia.org/wiki?curid=735572", "title": "Flow (Foetus)", "text": "Flow \u00e8 un disco di Foetus pubblicato nel 2001. Si tratta del ritorno dell'artista australiano ad un album dopo sei anni in cui fece uscire esclusivamente EP e remix."}
{"id": "735603", "revid": "110157", "url": "https://it.wikipedia.org/wiki?curid=735603", "title": "Tiriy\u00f3", "text": " \nI tiriy\u00f3 (o anche tri\u00f3, tiriy\u00f3) sono un gruppo etnico del Suriname e del Brasile che ha una popolazione stimata in circa 2.300 individui. Parlano la lingua Trio (codice ISO 639: TRI) e sono principalmente di fede animista.\nVivono a nord dello stato brasiliano di Par\u00e1 e nel Suriname (1.300 in Brasile e 900 in Suriname). La lingua originale tri\u00f3 \u00e8 ormai usata solo dagli anziani, mentre i giovani vivono quasi tutti in citt\u00e0. Questo gruppo ha vissuto fino alla fine degli anni sessanta nel Parque ind\u00edgena de Tumucumaque (PIT), insieme ad altri gruppi come i ticuna.\nI tri\u00f2 che vivono in Suriname parlano olandese, quelli che vivono in Brasile parlano portoghese come prima o seconda lingua."}
{"id": "735607", "revid": "767487", "url": "https://it.wikipedia.org/wiki?curid=735607", "title": "Occhi di Laura Mars", "text": "Occhi di Laura Mars (\"Eyes of Laura Mars\") \u00e8 un film del 1978 diretto da Irvin Kershner.\nScritto da John Carpenter, \u00e8 interpretato da Faye Dunaway nel ruolo della fotografa Laura Mars, Tommy Lee Jones nel ruolo del tenente di polizia John Neville e Brad Dourif nel ruolo di Tommy Ludlow. La sceneggiatura, intitolata inizialmente \"Eyes\", era il primo lavoro di Carpenter a essere accettato da un grande studio. La colonna sonora includeva molte canzoni del momento, come \"Prisoner\" di Barbra Streisand e \"Let's All Chant\" della Michael Zager Band.\nTrama.\nLaura Mars, fotografa di moda che fa largo uso di immagini violente e provocatorie per i propri lavori, \u00e8 sconvolta dalle visioni extrasensoriali degli omicidi di modelle e collaboratori. La vicenda suscita l'attenzione particolare del tenente John Neville, che stringe un legame affettivo con la donna.\nCritica.\nAlla sua uscita, il film ricevette critiche molto negative, come quella di Roger Ebert, il quale sosteneva che la trama fosse troppo scontata. Nonostante le critiche, il film risult\u00f2 un successo al botteghino, guadagnando 20 milioni di dollari. Il denaro guadagnato dalla pellicola copr\u00ec abbondantemente il budget di realizzazione di 7 milioni di dollari.\nHome video.\nIn Italia \u00e8 stata pubblicata in DVD un'edizione ridoppiata intitolata \"Gli occhi di Laura Mars\"."}
{"id": "735611", "revid": "767487", "url": "https://it.wikipedia.org/wiki?curid=735611", "title": "Kaba Ma Kyei", "text": "Kaba Ma Kyei (\u1000\u1019\u1039\u1018\u102c\u1019\u1000\u103b\u1031, Fino alla fine del mondo, Birmania) \u00e8 l'inno nazionale della Birmania. \u00c8 spesso tradotto: \u00abNon cederemo mai la nostra patria, Birmania\u00bb. La Birmania \u00e8 fra le poche nazioni non europee (che includono anche Giappone, Iran e Sri Lanka) che vantano un inno nazionale radicato nelle tradizioni indigene.\nLa melodia e il testo furono scritti da Saya Tin, e fu adottato come inno nazionale nel 1947.\nTraduzione in italiano.\nUfficiale.\nFino alla fine del mondo, Birmania! \nPoich\u00e9 la ereditiamo dai nostri antenati, la amiamo e la stimiamo \nCombatteremo e daremo le nostre vite per l'unione \nQuesto \u00e8 lo stato e la terra di nostra propriet\u00e0 \nPer la sua prosperit\u00e0, ci caricheremo il lavoro \nLavorando per la nostra terra preziosa."}
{"id": "735612", "revid": "21079", "url": "https://it.wikipedia.org/wiki?curid=735612", "title": "Scontri di Valle Giulia", "text": ""}
{"id": "735614", "revid": "1543377", "url": "https://it.wikipedia.org/wiki?curid=735614", "title": "Truk\u00e1", "text": " \nI Truk\u00e1 sono un gruppo etnico del Brasile con una popolazione stimata in 3463 individui. Parlano la lingua portoghese e sono principalmente di fede cristiana.\nVivono negli stati brasiliani di Pernambuco e Bah\u00eda, nei pressi del fiume S\u00e3o Francisco, municipalit\u00e0 di Cabrob\u00f3. La lingua originale Truk\u00e1 (ISO/DIS 639-3: tka) \u00e8 considerata una lingua estinta."}
{"id": "735618", "revid": "125951186", "url": "https://it.wikipedia.org/wiki?curid=735618", "title": "Il promontorio della paura", "text": "Il promontorio della paura (\"Cape Fear\") \u00e8 un film del 1962 diretto da J. Lee Thompson ed interpretato da Robert Mitchum e Gregory Peck, basato sul romanzo \"The Executioners\" di John D. MacDonald.\nConsiderato un classico esempio di suspense nonch\u00e9 il film pi\u00f9 riuscito del regista, grazie soprattutto alle efficaci musiche di Bernard Herrmann e all'inquietante presenza di Robert Mitchum.\nNel 1991, Martin Scorsese ha diretto il remake \"Cape Fear - Il promontorio della paura\", con Robert De Niro e Nick Nolte.\nTrama.\nAll'uscita da un'udienza l'avvocato Sam Bowden viene seguito fino all'auto e poi avvicinato da Max Cady, un ex-detenuto sadico e violento. Il criminale, uscito da pochi giorni di galera, aveva scontato otto anni a seguito di una condanna per essere stato arrestato mentre malmenava una giovane donna, riducendola in fin di vita.\nL'avvocato, testimone chiave che permise la condanna di Cady, comprende sin dal primo momento che \u00e8 stato il sentimento di vendetta a spingere lo squilibrato in citt\u00e0, e tenta di tutelare l'incolumit\u00e0 della moglie Peggy e della giovane figlia Nancy rivolgendosi all'amico Mark Dutton, ispettore di polizia. L'ispettore tenta in tutti i modi che la legge gli mette a disposizione di cogliere Cady in fallo per poterlo arrestare nuovamente e garantire protezione alla famiglia Bowden ma ogni tentativo sembra vano, anche se si capisce che la violenza dell'uomo nei confronti delle donne \u00e8 tutt'altro che estinta quando picchia una ragazza che successivamente si rifiuta di sporgere denuncia terrorizzata dalle possibili conseguenze. Ormai la famiglia Bowden vive in un clima di continua apprensione, ma nonostante la sorveglianza accordata alla famiglia dall'ispettore Dutton ed i continui controlli della polizia su Cady, l'uomo riesce, in un crescendo di violenza, prima ad avvelenare il cane dell'avvocato, poi a braccarne la figlia all'uscita da scuola. L'avvocato Bowden, esasperato, decide di farsi giustizia da solo salvo poi essere portato a miti consigli dalla moglie e tentare di proporre un indennizzo in denaro al criminale per garantire sicurezza alla propria famiglia. Al rifiuto di Cady, Bowden decide di accettare il consiglio del detective privato Charles Sievers, assoldato per pedinare l'ex-galeotto, e paga alcuni scaricatori di porto con l'ordine di fare in modo che Cady non disturbi pi\u00f9 la sua famiglia. Tuttavia l'uomo ha la meglio e telefona a casa di Bowden per metterlo al corrente dell'esito dello scontro e per fargli capire che commissionando il pestaggio ai suoi danni pu\u00f2 reputare finita la carriera da avvocato, terrorizzando al contempo la moglie, sua prima interlocutrice telefonica.\nBowden comprende che la situazione diventa ogni giorno pi\u00f9 critica e chiede aiuto all'ispettore Dutton per tendere una trappola a Cady; l'ispettore non pu\u00f2 aiutarlo direttamente, ma lo fa affiancare da un vicesceriffo della contea. Con una propria finta partenza, Bowden fa credere a Cady di aver lasciato moglie e figlia sole in una casa galleggiante di loro propriet\u00e0 ormeggiata su un fiume, tornando nottetempo per sorvegliare la zona insieme al vicesceriffo. Arrivato in zona, Cady non impiega troppo tempo ad accorgersi della presenza di una sorveglianza all'abitazione galleggiante e ad eliminare il vicesceriffo per poi levare gli ormeggi ed allontanarsi nella casa galleggiante in compagnia della signora Peggy. Bowden, trovato il corpo del vicesceriffo, insegue la casa galleggiante alla deriva sul fiume, salvo una volta arrivato a bordo essere informato dalla moglie che tutta la manovra era un diversivo per farlo allontanare dalla figlia Nancy, reale obiettivo dello squilibrato. L'avvocato corre in direzione del capanno dal quale la figlia stava cercando senza sosta di contattare lo sceriffo, ma viene bloccato da Cady con il quale ingaggia una lotta. In un attimo di lotta meno concitata l'avvocato ritrova sua figlia, impaurita nell'erba alta ma incolume, e le intima di scappare. Alla fine Bowden riesce a prendere una pistola ed a far fuoco contro Cady, il quale, ferito, gli intima di ucciderlo perch\u00e9 tanto non gli importa pi\u00f9 di niente. L'avvocato, inizialmente sul punto di sparare un secondo colpo, si ferma, condannando cos\u00ec alla sopravvivenza il criminale ed alla pena che il tribunale gli commisurer\u00e0 a seguito del processo che di certo lo aspetta.\nProduzione.\nPeck, che era anche produttore, era stato originariamente scritturato per il ruolo di Max Cady, il cattivo. Invece, dal momento che molto spesso gli era capitato in quel periodo di impersonare il cattivo, rifiut\u00f2 la parte. Disse che il pubblico non lo avrebbe accettato ancora una volta nel ruolo del cattivo, cos\u00ec prese quello dell'eroe. Questa scelta fu negativa dal punto di vista visivo, poich\u00e9 Gregory Peck - che nella realt\u00e0 \u00e8 pi\u00f9 muscoloso di Mitchum, il nemico cattivo - appariva pi\u00f9 pauroso nonostante avesse il ruolo dell'eroe. Mitchum disse pi\u00f9 in l\u00e0 che, nella scena del combattimento finale, Peck gli diede - per errore - un pugno. Mitchum avvert\u00ec dolore nei giorni seguenti, tanto forte era stato il pugno.\nBarrie Chase, che interpreta la prostituta picchiata da Cady, era una personalit\u00e0 televisiva negli anni cinquanta, ed aveva anche ballato con Fred Astaire."}
{"id": "735620", "revid": "287204", "url": "https://it.wikipedia.org/wiki?curid=735620", "title": "Trumai", "text": " \nI Trumai sono un gruppo etnico del Brasile che ha una popolazione superiore alle 120 unit\u00e0 (2002). Parlano la lingua Trumai (codice ISO 639: TPY) e sono principalmente di fede cristiana.\nVivono nella riserva di Parque Ind\u00edgena do Xingu, nei pressi del fiume Xing\u00fa, nello stato brasiliano del Mato Grosso. Sono in larga parte coltivatori di fagioli e manioca."}
{"id": "735622", "revid": "46931", "url": "https://it.wikipedia.org/wiki?curid=735622", "title": "Truma\u00ed", "text": ""}
{"id": "735625", "revid": "110157", "url": "https://it.wikipedia.org/wiki?curid=735625", "title": "Tshom-Djapa", "text": " \nI Tshom-Djapa (o anche Txunhu\u00e3-Djap\u00e1) sono un gruppo etnico del Brasile che ha una popolazione stimata in circa 100 individui. Parlano la lingua Kanamari (D:Tshom-djapa-KNM01) e sono principalmente di fede animista.\nVivono nello stato brasiliano dell'Amazonas, nei pressi dei fiumi Jurua, Juta\u00ed, Itaquai. Sono correlati al gruppo dei Kanamar\u00ed."}
{"id": "735626", "revid": "628767", "url": "https://it.wikipedia.org/wiki?curid=735626", "title": "Monti Stanovoj", "text": "I monti Stanovoj (russo \u0421\u0442\u0430\u043d\u043e\u0432\u043e\u0301\u0439 \u0445\u0440\u0435\u0431\u0435\u0301\u0442, \"Stanovoj chrebet\") sono un sistema di catene montuose nella parte meridionale della Siberia Orientale; corrono per pi\u00f9 di 700 km in direzione est-ovest, dal medio corso del fiume Ol\u00ebkma alle sorgenti dell'U\u010dur con una larghezza di 100-180\u00a0km. Insieme ai monti Jablonovyj, costituiscono uno spartiacque tra i fiumi artici (Lena) e pacifici (Amur). \nDescrizione.\nLe altezze prevalenti sono di 1\u00a0500-2\u00a0000\u00a0m (la massima 2\u00a0412\u00a0m). La maggior parte della catena funge da confine naturale tra l'Oblast' dell'Amur e la Sacha (Jacuzia), una piccola parte si trova nel Territorio di Chabarovsk.\nLe montagne sono composte da scisti cristallini e gneiss con intrusioni granitiche. Vi sono giacimenti di oro, metalli rari e minerali di ferro.\nLa regione \u00e8 pressoch\u00e9 disabitata, visto il clima molto rigido; hanno tuttavia una certa importanza storica, dato che per qualche tempo, ai tempi della prima colonizzazione della Siberia, rappresentarono il confine tra la Cina e la Russia (trattato di Ner\u010dinsk, 1689).\nFiumi.\nAlgama, Aldan, Amedi\u010di, Gonam, Timpton;\nBrjanta, Zeja, Ol\u00ebkma, Giljuj;\nIdjum, Maja."}
{"id": "735627", "revid": "287204", "url": "https://it.wikipedia.org/wiki?curid=735627", "title": "Aerofobia", "text": "Con il termine aerofobia o il pi\u00f9 desueto aviofobia viene definita la paura di volare in aereo per via di uno stato d'ansia a livelli significanti. Essa dunque rientra nella categoria delle fobie se si avverte come timore irrazionale e difficilmente controllabile verso uno specifico oggetto o situazione, in questo caso l'aereo e il volo. In quanto fobia, appartiene alla grande famiglia dei disturbi d'ansia proprio perch\u00e9 l'ansia \u00e8 l'emozione che pi\u00f9 frequentemente viene avvertita. \nNonostante l'utilizzo ormai molto diffuso dell'aereo, il fenomeno \u00e8 piuttosto esteso: in Italia e, tendenzialmente, nel resto del mondo, la percentuale degli aerofobici \u00e8 quantificabile intorno al 50%. \u00c8 pi\u00f9 diffuso tra le donne che tra gli uomini, mentre non ci sono grosse differenze n\u00e9 per quanto riguarda la distribuzione geografica n\u00e9 per livello sociale o il grado di istruzione.\nRischio percepito e rischio reale.\nStatisticamente i voli in aereo sono pi\u00f9 sicuri dei viaggi in automobile; tuttavia, poich\u00e9 le fobie sono molto individuali e soggettive, le evidenze statistiche non influiscono molto sulle paure. Queste possono essere attribuite alla percezione delle conseguenze di un incidente in aereo comparate a quelle con un'automobile.\nClassificazione.\nL'aviofobia pu\u00f2, in alcuni casi, essere la manifestazione indiretta di altre fobie, come per esempio la claustrofobia, oppure di altre paure, come quella della separazione, ovverosia la paura di allontanarsi dai propri cari, derivabile da traumi infantili.\nAltra paura celata nell'aviofobia \u00e8 il timore di osare, di abbandonare la routine, poich\u00e9 l'aereo incarna il desiderio di libert\u00e0, precluso a coloro che soffrono di conflitti interni, scatenanti sensi di colpa.\nQuesta fobia, limitando le capacit\u00e0 di viaggiare, interferisce con le attivit\u00e0 lavorative e di svago. \u00c8 importante distinguere i soggetti affetti da claustrofobia con attacchi di panico da quelli con la fobia del volo, in quanto i primi sono preoccupati dall'idea di sentirsi male mentre sono chiusi nell'aereo, mentre i secondi sono maggiormente preoccupati dall'idea di precipitare o da un incidente aereo.\nI sintomi.\nIl primo segnale tipico \u00e8 costituito generalmente dalle palpitazioni con accelerazione del battito cardiaco o aritmia, seguito in sequenza temporale, pi\u00f9 o meno valida in tutti i casi, dal nodo alla gola, dalla sudorazione fredda, dall'irrigidimento muscolare, dai pensieri e dalle sensazioni di terrore (questi sono i sintomi tipici simili ad un attacco di panico che, secondo la fonti mediche attuali, colpiscono, generalmente, chi manifesta la \"paura di volare\"); in alcuni casi il malato pu\u00f2 soffrire, in aggiunta ai sintomi gi\u00e0 descritti, anche di vomito e di diarrea.\nLa sintomatologia che accompagna la paura di volare (e, pi\u00f9 in generale, tutte le fobie) \u00e8 piuttosto ampia e risente di una forte componente individuale. Alcune delle espressioni pi\u00f9 frequenti sono:\nInoltre, \u00e8 frequente trovare nel soggetto aerofobico altre forme di fobie o ansie di carattere \u201cpi\u00f9 basico\u201d. Ci si riferisce, ad esempio, alla claustrofobia (la fobia degli spazi chiusi), all'acrofobia (la fobia delle \u201caltezze\u201d), al timore legato all'idea di non avere la situazione sotto controllo e alla necessit\u00e0 di doversi affidare, alla paura di sentirsi male in pubblico o di avere un attacco di panico.\nIl grado di paura.\nIn linea di massima \u00e8 possibile suddividere i fobici in tre sottogruppi:\nEsistono dunque diversi gradi di ansia con cui si pu\u00f2 vivere l'esperienza del volo. Ma quando l'intensit\u00e0 della paura aumenta, tanto da penalizzare in maniera significativa la qualit\u00e0 della vita, la paura dell'aereo si trasforma in aerofobia.\nCause.\nLa paura di volare pu\u00f2 essere indotta da vari fattori\nLa sensazionalizzazione delle catastrofi aeree portata dal cinema e dai mass media \u00e8 annoverata tra le possibili cause come cause della diffusione della fobia.\nQuali sono le fasi del volo pi\u00f9 temute?\nIn linea di massima anche la sola idea del volo \u00e8 sufficiente a scatenare sensazioni molto simili al panico. Anche un atto simbolico come quello di prenotare un volo o acquistare un biglietto aereo, per la portata di fantasie terrifiche collegate, innesca crisi di ansia.\nL'ansia anticipatoria pu\u00f2 essere vissuta anche con molti giorni di anticipo rispetto al volo. All'interno dell'aereo, i momenti che, di norma, sono vissuti con maggiore tensione sono quelli del decollo, della dimostrazione da parte degli assistenti di volo delle procedure di emergenza, dell'accensione del segnale rosso di allacciare le cinture di sicurezza, dei vari movimenti e sobbalzi dovuti alle turbolenze.\nCome inizia la paura di volare?\nDa un punto di vista pi\u00f9 metaforico all'interno dell'aereo e della nostra percezione di esso inseriamo tensioni ed angosce che sono state generate da eventi che non hanno nulla a che vedere con il volo.\nLa paura di volare, infatti, ma, pi\u00f9 in generale, tutte le fobie, hanno come comune denominatore proprio il fatto di ricoprire il ruolo di vaso di Pandora per angosce ed ansie che fanno riferimento ad altri ambiti della vita. Spesso, soprattutto in momenti di transizione importanti (la nascita di un figlio, la fine delle scuole superiori, un lutto significativo, un avanzamento di carriera), gli equilibri che fino a quel momento avevano funzionato egregiamente, improvvisamente non sono pi\u00f9 validi e ci si trova a doverne cercare di nuovi che possano gestire le situazioni meglio dei precedenti. E trovare nuovi equilibri genera parecchia angoscia. Non sappiamo se ce la faremo, non siamo certi che saremo all'altezza delle nuove sfide e, in linea di massima, lasciare il vecchio per il nuovo, per \u201clo sconosciuto\u201d sviluppa sempre una certa dose di ansia. Tutte queste angosce volteggiano minacciose sulla nostra testa fino a trovare un gancio su cui appendersi. E l'aereo \u00e8 proprio il gancio ideale perch\u00e9 contiene in s\u00e9 alcune caratteristiche che, oggettivamente, possono dare fastidio: \u00e8 chiuso, sospeso a diecimila metri di altezza, non si controlla nulla e richiede all'individuo di affidarsi completamente. Da quel momento in poi, siamo pi\u00f9 sereni per la nostra vita ma iniziamo ad aver paura dell'aereo. E la vita improvvisamente cambia\u2026in peggio. \nChi soffre di ansia da volo, tuttavia, difficilmente riconosce nel proprio assetto caratteriale la matrice ansiosa che ha provocato il disagio tendendo, invece, ad attribuire all'aereo e alla sua scarsa sicurezza (pur conoscendo le statistiche che lo identificano come il mezzo di trasporto pi\u00f9 sicuro) la responsabilit\u00e0 del proprio esagerato timore. E questo tipo di approccio non fa altro che appesantire il problema e assottigliare drasticamente le possibilit\u00e0 di una sua risoluzione, proprio perch\u00e9 concentra ancora di pi\u00f9 l'attenzione al di fuori di s\u00e9 stessi: sulle caratteristiche degli aeromobili, sulla cronaca degli incidenti, sulle variabili meteo, sui vari rumori che vengono avvertiti all'interno del mezzo come se fossero premonitori di chiss\u00e0 quale imminente sciagura. E questo tentativo piuttosto grossolano di controllare e risolvere il problema rende il disagio ancora pi\u00f9 forte. In questo modo, inoltre, non si attiva nessun reale percorso di messa in discussione del proprio assetto ansioso e delle idee disfunzionali che sono alla base del problema.\nI fattori scatenanti.\nSono molto diversi i modi in cui si pu\u00f2 iniziare ad avere paura di volare ed il campionario degli esordi \u00e8 assai ampio. Si pu\u00f2 entrare dentro l'aereo ed iniziare a avvertirlo come un ambiente sovraffollato e dunque soffocante. Oppure si pu\u00f2 percepirlo come senza via d'uscita, soprattutto dopo che si sente il rumore sordo, e quanto mai cupo, emesso dalla chiusura del portellone. Esistono anche gli esordi \u201cda turbolenza\u201d tali per cui, dopo aver fatto qualche volo assolutamente tranquillo, la prima turbolenza, anche leggera, pu\u00f2 far scattare il pulsante dell'angoscia.\nParadossalmente, si pu\u00f2 iniziare ad avere timore anche senza mai salire sull'aereo. Magari si pu\u00f2 cominciare a coltivare il seme della paura soltanto ascoltando i racconti dei genitori o degli amici, facendo fantasie negative che, come una valanga, si ingrandiscono giorno per giorno fino a farci dire: \u201cma chi me lo fa fare\u201d? Oppure si pu\u00f2 soffrire di attacchi di panico ed immaginare \u201cma se mi capita un attacco di panico sull'aereo come faccio? Ci sar\u00e0 qualcuno che mi soccorrer\u00e0? Nel dubbio, meglio che rinunci.\u201d\nQuelli che appena menzionati, a titolo esemplificativo, sono gli \u201cinneschi\u201d pi\u00f9 frequenti.\nAccanto ad essi vi sono una serie di situazioni che si verificano nel corso delle normali procedure che precedono il volo e che vengono vissute come foriere d'ansia.\nSi immagini, ad esempio, quale idea di concreto pericolo possa dare ad un ansioso guardare gli assistenti di volo che, prima di decollare, mostrano le norme di sicurezza, indossando i giubbetti di salvataggio. Allo stesso modo, vedere un tecnico della manutenzione (o soltanto una persona con una tuta da meccanico) che sale a bordo o che soltanto sosta per un tempo maggiore ai 10 secondi sotto l'aereo, guardando verso l'alto con sguardo attento, susciter\u00e0 velocemente il sospetto che quello su cui si sta per partire non \u00e8 un aereo in piena efficienza. Vedere \u201cl'aria condizionata\u201d che esce dalle apposite feritoie, volteggiando gassosamente, all'interno dell'aereo, facilmente dar\u00e0 adito al sospetto che ci sia un principio di incendio da qualche parte.\nSoffrire, in estate, il caldo pre-decollo, quando dai bocchettoni esce poca aria, perch\u00e9 tutta la potenza dei motori deve essere riservata alle fasi di salita dell'aereo, far\u00e0 sicuramente temere di essere in prossimit\u00e0 di una crisi di ansia o di un attacco di panico.\nCome si pu\u00f2 vedere, dunque, agli occhi del pauroso tutta una serie di segnali assolutamente innocui e neutrali o lievi modificazioni corporee, vengono scambiati per simboli certi di disastro imminente.\nQuesto proprio perch\u00e9, essendo la percezione del rischio fortemente falsata a causa dell'ansia, la lettura che viene data agli eventi ha sempre connotazioni estremamente caratterizzate dal rischio.\nSoluzione della fobia.\nI protocolli terapeutici si pongono l'obiettivo di contrastare e sconfiggere l'aerofobia (cos\u00ec come gli altri tipi di fobie). \nSono applicati in particolare l'approccio psicoterapeutico cognitivista e quello cognitivo-comportamentale."}
{"id": "735628", "revid": "46931", "url": "https://it.wikipedia.org/wiki?curid=735628", "title": "Txunhu\u00e3-Djap\u00e1", "text": ""}
{"id": "735630", "revid": "46931", "url": "https://it.wikipedia.org/wiki?curid=735630", "title": "Tshom-Djap\u00e1", "text": ""}
{"id": "735631", "revid": "547992", "url": "https://it.wikipedia.org/wiki?curid=735631", "title": "Alessia Merz", "text": "\u00c8 stata anche modella e interprete di fotoromanzi.\nDopo aver debuttato con successo a \"Non \u00e8 la Rai\", \u00e8 stata scelta da Antonio Ricci come velina per la stagione 1995-1996 di \"Striscia la notizia\" assieme a Cristina Quaranta.\nSuccessivamente si \u00e8 cimentata come attrice in film e fiction televisive e come conduttrice televisiva.\nBiografia.\nAnni novanta: \"Non \u00e8 la Rai\" e il successo televisivo.\nHa esordito facendo parte del cast della seconda edizione di \"Non \u00e8 la Rai\", dove rimarr\u00e0 fino alla chiusura del programma nel giugno del 1995, risultando una delle ragazze pi\u00f9 apprezzate per tre edizioni. Durante gli anni di permanenza nel programma, prende parte a due spin-off dello stesso: \"Capodanno con Canale 5\" e \"Rock 'n' Roll\". Finita l'esperienza di \"Non \u00e8 la Rai\", viene chiamata da Antonio Ricci per partecipare in qualit\u00e0 di velina al programma di Canale 5 \"Striscia la notizia\", al fianco di Cristina Quaranta, anche lei proveniente dal programma di Gianni Boncompagni. Nello stesso periodo, tra il 1995 e il 1997, partecipa a diverse campagne pubblicitarie in Italia e all'estero: Guess? per gli Stati Uniti, Barilla per l'Europa e Renault per l'Italia.\nNella stagione televisiva 1996-1997 \u00e8 stata invitata come ospite alla trasmissione \"Quelli che il calcio\", diventando dopo poco tempo una presenza fissa del programma, durante il quale dichiar\u00f2 di essere tifosa della Juventus e simpatizzante del Vicenza, in quanto fidanzata all'epoca con il calciatore biancorosso Giampiero Maini. Nel 1995 inizi\u00f2, con il film \"Ragazzi della notte\", anche la sua carriera di attrice che la porter\u00e0, negli anni seguenti, a recitare in diversi film e fiction italiane. Nel 1998 debutta come conduttrice su Italia 1 con la prima edizione di \"Meteore - Alla ricerca delle stelle perdute\", insieme a Amadeus e Gene Gnocchi; la Merz e Gnocchi verranno confermati conduttori anche della seconda edizione del programma l'anno successivo. A novembre dello stesso anno conduce su Rai 1, insieme a Max Pezzali, \"Sanremo famosi\", manifestazione canora che servir\u00e0 per selezionare i 14 giovani che parteciperanno nella categoria \"Nuove proposte\" al successivo 49\u00ba Festival di Sanremo. Sempre con Pezzali, il successivo 9 dicembre \u00e8 inviata per la maratona benefica televisiva \"Telethon\" in onda su Rai 1.\nNel 1999 presso l'emittente locale Canale 34 Telenapoli, conduce al fianco di Marino Bartoletti la trasmissione televisiva \"Number Two\". Nello stesso anno torna su Italia 1 conducendo due programmi: in primavera \"Candid Camera\" assieme a Marco Balestri, e in autunno con Gene Gnocchi e Giorgio Mastrota la seconda edizione di \"Meteore - Alla ricerca delle stelle perdute\". Risalto mediatico ebbero le critiche degli stilisti durante le sfilate milanesi per le collezioni primavera/estate 1999, quando la showgirl imit\u00f2 il bagno nel latte tradizionalmente attribuito a Poppea, per conto della linea \"You Young\" di Francesco Martini Coveri (nipote di Enrico Coveri). Nel 1999 viene scelta per il calendario sexy 2000 della rivista \"Maxim\".\nAnni duemila.\nNei primi mesi del 2000, insieme a Samantha de Grenet, Filippa Lagerb\u00e4ck e Marco Balestri, conduce \"Candid Angels\", programma contenitore di candid camera, in parte realizzate anche dalle tre conduttrici (che formano appunto le \"Candid Angels\", ispirate nel nome al pi\u00f9 famoso trio delle \"Charlie's Angels\"). Dato il successo ottenuto, il programma torna in onda con una seconda edizione gi\u00e0 nell'inverno dello stesso anno. Sempre nel 2000, \u00e8 protagonista, insieme a Stefania Rocca e Flavia Vento, degli spot per la campagna di privatizzazione dell'Enel, e recita nel b-movie \"Intrigo a Cuba\", insieme a Carolina Marconi, ma il film verr\u00e0 distribuito in Italia solo dopo la partecipazione di quest'ultima alla quarta edizione del \"Grande Fratello\" nel 2004.\nNella stagione televisiva 2000-2001 conduce su Italia 1 in seconda serata assieme a Peppe Quintale il programma \"Quote\", dedicato alle scommesse sportive. Nel 2001, sempre con Samantha De Grenet e Filippa Lagerb\u00e4ck, conduce la terza edizione di \"Candid Angels\". Negli anni successivi, fino all'inizio della gravidanza, ricopre spesso il ruolo di inviata per le partite della nelle edizioni di \"Quelli che il calcio\" condotte da Simona Ventura, su Rai 2.\nNel 2003 \u00e8 la testimonial di uno spot per la sicurezza stradale, patrocinato dall'ACI con il contributo di Pirelli e Mini; nello stesso anno \u00e8 ospite fissa de \"La grande notte del luned\u00ec sera\", programma condotto da Gene Gnocchi e Amanda Lear in seconda serata su Rai 2. In contemporanea con il Festival di Sanremo 2004, conduce assieme ad Alex Braga, su RaiSat Extra (Sky) e Rai Utile (digitale terrestre) il programma \"Festival - Gruppo d'ascolto\", ovvero, in diretta da uno studio-salotto, un gruppo d'ascolto speciale composto da giornalisti, esperti, personaggi dello spettacolo e cantanti che hanno gi\u00e0 vissuto l'esperienza festivaliera commentano in diretta le serate.\nNell'autunno del 2004 partecipa alla seconda edizione del reality \"L'isola dei famosi\", venendo eliminata nel corso della quarta puntata con il 57% dei voti. Nello stesso anno realizza anche un calendario senza veli per l'anno 2005 con il fotografo Angelo Gigli. La maternit\u00e0 contribuisce a farle abbandonare il mondo dello spettacolo che, come lei stessa ha dichiarato, la faceva sentire \"un'incompiuta\". Nel 2007 \u00e8 inviata al Festival di Sanremo per \"La vita in diretta\".\nAnni duemiladieci e duemilaventi.\nNel 2013 recita nel videoclip di \"Bastardo\", canzone della band bolognese Stil Novo. Dal 2017, dopo molti anni di assenza dal piccolo schermo, torna in televisione con piccole apparizioni: il 24 settembre 2017 prende parte come concorrente per beneficenza di una puntata del programma di Canale 5 \"Caduta libera\", il 24 gennaio 2018 partecipa come ospite a \"90 Special\", programma di Italia 1 condotto da Nicola Savino e l'8 novembre 2020 \u00e8 ospite di \"Domenica Live\" dove racconta che si \u00e8 ritirata dalle scene per stare con la famiglia.\nVita privata.\nA lungo legata sentimentalmente al calciatore Giampiero Maini, nel 2005, dopo un anno di fidanzamento, si \u00e8 sposata con il calciatore Fabio Bazzani, con il quale ha avuto due figli, Niccol\u00f2 (2006) e Martina (2008), e con cui \u00e8 comparsa nella pubblicit\u00e0 di \"Bagni Star\" nel 2021."}
{"id": "735632", "revid": "889336", "url": "https://it.wikipedia.org/wiki?curid=735632", "title": "Jorge Larrionda", "text": "Carriera.\nDivenuto internazionale nel 1998, venne per la prima volta utilizzato nella Coppa America sudamericana nel 2001. Selezionato inizialmente per il Campionato mondiale di calcio 2002 in Corea del Sud e Giappone, il suo nome venne fatto depennare dalla Federazione uruguayana, poich\u00e9 implicato in un'inchiesta sulla corruzione del mondo arbitrale in Uruguay, dopo le accuse mosse da colleghi dello stesso Larrionda (l'inchiesta non accert\u00f2 mai le irregolarit\u00e0 eventualmente commesse). Nel 2003 \u00e8 utilizzato dalla FIFA nel torneo Confederations Cup in Francia, esperienza bissata nel giugno 2009 in Sudafrica.\nNel 2004 Larrionda venne designato per le Olimpiadi 2004, dirigendo la finale per la medaglia di bronzo Italia-Iraq, e nello stesso anno arbitr\u00f2 l'ultima finale dell'antica Coppa Intercontinentale Porto-Once Caldas. Nel 2005 venne invece selezionato per i mondiali di calcio FIFA under 17, disputati in Per\u00f9 e per i mondiali under 20 nei Paesi Bassi.\nNel 2006 la sua prima partecipazione ai mondiali di calcio, dove diresse quattro partite: Portogallo-Angola, Italia-USA dove si distinse per la ligia e severa applicazione del regolamento espellendo l'italiano Daniele De Rossi e gli statunitensi Mastroeni e Pope, Francia-Togo e la semifinale tra Francia e Portogallo. A fine torneo risult\u00f2 uno dei migliori direttori di gara assieme all'argentino Horacio Marcelo Elizondo, al messicano Benito Armando Archundia, allo slovacco \u013dubo\u0161 Miche\u013e e all'italiano Roberto Rosetti.\nIn carriera ha diretto anche in due edizioni della Coppa America (2001 e 2007), e cinque finali di Copa Libertadores (la Coppa dei Campioni sudamericana) tra il 2004 e il 2009.\nNel dicembre 2007 viene designato in vista del Mondiale per club, che si disputa in Giappone. Nello stesso anno, secondo la classifica della IFFHS, risulta essere il miglior arbitro sudamericano della stagione, ottavo a livello assoluto.\nNel giugno 2009 viene invitato a dirigere al torneo FIFA Confederations Cup.\nNel settembre 2009 viene convocato, per la seconda volta, in vista del Campionato mondiale di calcio Under-20 in programma in Egitto.\nIl 14 novembre 2009 viene chiamato a dirigere il ritorno dello spareggio intercontinentale per l'accesso ai mondiali 2010 tra Nuova Zelanda-Bahrain, a Wellington, e, sempre relativamente all'annata 2009, \u00e8 votato dalla IFFHS come miglior arbitro sudamericano 2009, quarto a livello mondiale.\n\u00c8 presente al Campionato mondiale di calcio 2010 in Sudafrica nel, dove dirige quattro partite: Portogallo-Costa d'Avorio, finita 0-0, Camerun-Danimarca, vinta dai danesi 2-1, Australia-Serbia, vinta 2-1 dall'Australia e l'ottavo di finale Germania-Inghilterra, vinta dai tedeschi 4-1: durante quest'ultima partita, sul risultato di 2-1, non vede un gol del centrocampista Frank Lampard con la palla che aveva ampiamente oltrepassato la linea di porta.\nA causa di questo errore, la FIFA esclude la terna dai mondiali assieme a quelle capitanate da Busacca, Rosetti, Lannoy e Coulibaly.\nNell'agosto 2011 viene poi designato per la finale di ritorno della Recopa Sudamericana tra Independiente e Internacional di Porto Alegre.\nPer tre anni (2007, 2009 e 2011) \u00e8 risultato il miglior arbitro sudamericano secondo l'annuale classifica relativa stilata da IFFHS (arbitro dell'anno IFFHS).\nIl 30 dicembre 2011 viene annunciato il suo ritiro dall'attivit\u00e0 con due anni di anticipo rispetto alla scadenza naturale: Larrionda entra cos\u00ec dal 1\u00ba gennaio 2012 nella Commissione Arbitrale FIFA e si occuper\u00e0 di designazioni degli arbitri nei tornei sotto l'egida FIFA."}
{"id": "735633", "revid": "486946", "url": "https://it.wikipedia.org/wiki?curid=735633", "title": "Colonnello Neopard", "text": ""}
{"id": "735634", "revid": "287204", "url": "https://it.wikipedia.org/wiki?curid=735634", "title": "Fang Bang", "text": "Fang Bang \u00e8 il secondo disco da solista di Wednesday 13. \u00c8 stato scritto in due settimane e registrato in cinque giorni. Interamente suonato da Wednesday 13 con eccezione per le parti di batteria, \u00e8 stato pubblicato dalla Rykodisc nel 2006. \nNella sua semplicit\u00e0, si avvicina notevolmente al materiale dei suoi Frankenstein Drag Queens from Planet 13; come sostiene egli stesso, \u00e8 infatti meno metal dei lavori passati, pi\u00f9 orientato su sonorit\u00e0 rock. \u00c8 un disco veloce, divertente e meno impegnativo. \nTra le tracce di questo album ricordiamo \"My Home Sweet Homicide\" (per la quale ha girato anche un video), \"Curse of me\" e \"Happily Ever Cadaver\". L'ultima traccia \u00e8 una bonus track che cambia a seconda del paese di pubblicazione dell'album."}
{"id": "735643", "revid": "767487", "url": "https://it.wikipedia.org/wiki?curid=735643", "title": "Juru\u00e1 (fiume)", "text": "Il Jurua \u00e8 un fiume del Brasile, affluente del Rio delle Amazzoni. Risulta navigabile per 1.823\u00a0km fino alla congiunzione con esso. La lunghezza totale \u00e8 stimata in circa 3.350 km, e risulta essere uno degli affluenti maggiori del Rio delle Amazzoni.\nNace in Per\u00f9 nella regione di Ucayali e attraversa gli stati brasiliani di Acre ed Amazonas. La principale citt\u00e0 lungo il suo corso \u00e8 Cruzeiro do Sul, nell'Acre.\nPrincipali affluenti.\nDi sinistra:\nDi destra:"}
{"id": "735648", "revid": "54354", "url": "https://it.wikipedia.org/wiki?curid=735648", "title": "Siderno Group", "text": ""}
{"id": "735649", "revid": "767487", "url": "https://it.wikipedia.org/wiki?curid=735649", "title": "La chiamavano Bilbao", "text": "La chiamavano Bilbao (\"Bilbao\") \u00e8 un film del 1978 diretto da Bigas Luna.\nTrama.\nLeo \u00e8 sposato con Maria. La loro relazione sentimentale \u00e8 in crisi. Per fuggire dalla routine quotidiana, il protagonista frequenta alcuni locali notturni di Barcellona. Una sera, si esibisce Bilbao, una seducente ballerina che diventa, per l'uomo, una vera ossessione. Decide, quindi, di attuare un gesto estremo: rapirla e imprigionarla in un luogo segreto.\nDistribuzione.\nIl film \u00e8 stato presentato fuori concorso al Festival di Cannes.\nIn Italia, \u00e8 stato il primo film di Bigas Luna a essere stato distribuito nelle sale cinematografiche (nonostante il suo esordio sia \"Tatuaggio\"). Ci\u00f2 \u00e8 stato possibile grazie all'intervento di Marco Ferreri, il cui nome compare in tutte le locandine nostrane.\n\u00c8 stato in seguito distribuito in formato home video (VHS). Non sono presenti edizioni DVD o Blu-Ray in lingua italiana.\nAccoglienza.\nCritica.\nPaolo Mereghetti commenta la pellicola come \u00abuno dei pi\u00f9 coinvolgenti, cupi e morbosi ritratti di un maniaco\u00bb.\nMorando Morandini giudica il lungometraggio come un'analisi perfetta del \u00abfetido mondo borghese\u00bb, comparando il ruolo del regista a quello di un entomologo.\nLo studioso Ramon Espelt esamina il film come un \u00abrimando continuo alle fantasie uterine\u00bb. Ci\u00f2 \u00e8 evidente dalla preferenza di luoghi scuri e chiusi, marcati da atmosfere notturne.\nCitazioni e omaggi.\nIl film di Pedro Almod\u00f3var \"L\u00e9gami!\" prende spunto dalla trama e omaggia pi\u00f9 volte il lavoro di Luna."}
{"id": "735650", "revid": "1543377", "url": "https://it.wikipedia.org/wiki?curid=735650", "title": "Noril'sk", "text": "Noril'sk () \u00e8 una citt\u00e0 della Russia nel territorio di Krasnojarsk, nel circondario federale della Siberia settentrionale. Seconda citt\u00e0 per popolazione a nord del circolo polare artico dopo Murmansk con 181 830 abitanti, \u00e8 considerata uno dei luoghi pi\u00f9 inquinati al mondo. Costruita negli anni '30 del XX secolo dai prigionieri di un vicino campo di Gulag, Norillag si ritiene altres\u00ec che sia una delle citt\u00e0 pi\u00f9 fredde della Russia.\nGeografia fisica.\nClima.\nIl clima della citt\u00e0 \u00e8 di tipo subartico, con temperature invernali spesso sotto i -30\u00a0\u00b0C, anche se in estate il clima pu\u00f2 diventare piuttosto mite e data la continentalit\u00e0 del luogo le temperature possono salire anche oltre i 30\u00a0\u00b0C (come eccezionalmente \u00e8 avvenuto nel luglio 2013).\nLa citt\u00e0 \u00e8 coperta dalla neve per circa 250 giorni all'anno, con tempeste di neve per circa 110-130 giorni. La notte polare inizia a partire dalla fine di novembre e fino a circa met\u00e0 gennaio, cos\u00ec come in estate il Sole non tramonta mai da met\u00e0 maggio a fine luglio. Noril'sk \u00e8 la 4\u00aa citt\u00e0 pi\u00f9 ventosa al mondo e questo porta a far percepire le temperature anche 10-15\u00b0 gradi di meno. Al riguardo, gli abitanti della citt\u00e0 sono soliti dire \"Ovunque tu vada, il vento soffia sempre in faccia\".\nTerritorio.\nDal territorio della citt\u00e0 provengono il 35% del palladio, il 25% di platino, il 20% di nichel ed il 10% del cobalto utilizzati nel mondo. Tutto questo ha fatto s\u00ec che la citt\u00e0 sia stata, e sia ancora, una delle pi\u00f9 inquinate della Terra.\n\u00c8 stato calcolato che l'1% delle emissioni globali di diossido di zolfo provengano da Noril'sk. In nessun posto al mondo esiste una concentrazione cos\u00ec elevata di anidride solforosa (SO2), espulso nell'atmosfera dalle fornaci in cui il nichel estratto dalle miniere viene separato ad alta temperatura dalle rocce in cui \u00e8 mischiato ad altri minerali. Vengono inoltre disperse nell'aria tonnellate di metalli pesanti quali cadmio, piombo, arsenico, selenio e zinco. Ad esempio solo nel 2012 sono state emesse nell'atmosfera quasi 2 milioni di tonnellate di sostanze inquinanti.\nI residenti lamentano difficolt\u00e0 respiratorie causate dall'aria tossica che si respira nella citt\u00e0. Si ha un alto tasso di allergie, asma, malformazioni del sistema cardiovascolare, dell'apparato respiratorio e dell'apparato digerente e malattie del sangue. \u00c8 stato stimato che tra i residenti di Noril'sk il cancro si sviluppi due volte con pi\u00f9 probabilit\u00e0 rispetto alla media della Russia. Inoltre l'aspettativa di vita \u00e8 di 10 anni inferiore alle altre regioni della nazione russa. Anche per questo, ai pensionati della citt\u00e0, viene data la possibilit\u00e0 di trasferirsi in zone pi\u00f9 miti e meno inquinate della Russia.\nNel 2012 la societ\u00e0 russa \"Nornickel ha iniziato un progetto ecologico unico nel quale investir\u00e0 2 miliardi di dollari e che dovrebbe garantire, in circa 10 anni, una qualit\u00e0 dell'aria entro gli standard europei. Il consorzio italiano che aveva vinto la gara ha dovuto creare una nuova tecnologia che, alla fine dei processi di lavorazione, permettesse di ottenere zolfo elementare che rispetto all'acido solforico \u00e8 pi\u00f9 inerte, meno pericoloso e pi\u00f9 semplice da stoccare in speciali depositi costruiti sul permafrost. Inoltre \u00e8 vendibile sul mercato. Successivamente la collaborazione con il consorzio \u00e8 stata interrotta ma per la realizzazione di questo progetto ecologico la \"Nornickel ha dichiarato di coinvolgere nuovi appaltatori. Nel 2018 il presidente della societ\u00e0 ha confermato l'utilizzo di una tecnologia russa, che permette di abbattere in gran parte l'emissione di acido solforico e trasformare lo stesso per creare materiale da costruzione, per abbattere in gran parte l'inquinamento da emissioni entro il 2023.\nIl 27 giugno 2016 il Governo russo e \"Nornickel\"' hanno chiuso gli impianti del nichel pi\u00f9 obsoleti e vicini alla citt\u00e0, costruiti a partire dal 1942, per trasferirli nel pi\u00f9 recente impianto metallurgico di \"Nade\u017eda\" (12\u00a0km ad ovest di Noril'sk) in modo da favorire il ridimensionamento dell'inquinamento nell'area urbana.\nNell'estate del 2016, nei pressi della citt\u00e0, il fiume Daldykan si \u00e8 tinto di rosso in pi\u00f9 occasioni tanto da rischiare di inquinare anche il lago Pjasino ed il fiume omonimo, che sfocia nel Mare di Kara. Il colore rosso vivo del fiume \u00e8 probabilmente dovuto al ferro ossidato contenuto nei rifiuti delle acque residue di una delle vasche, legate all'impianto di \"Nade\u017eda\", che \u00e8 tracimata a causa di una alluvione. La multinazionale \"Nornickel\"', gi\u00e0 accusata da Greenpeace di non permettere loro di fare dei controlli ambientali nella regione, ha ammesso il proprio coinvolgimento solo dopo averlo inizialmente negato ed \u00e8 stata poi multata dalle autorit\u00e0 russe. Nel settembre 2016 la NASA Earth Observatory ha rivelato, tramite alcune immagini satellitari del territorio, che il fiume Daldykan si colora talvolta di rosso da almeno il 1997.\nIl 3 luglio 2018 una pioggia rossa ha ricoperto tutta l'area circostante l'impianto metallurgico di \"Nade\u017eda\". Secondo \"Nornickel\"', il colore rosso della pioggia sarebbe stato causato da un forte vento che avrebbe portato con s\u00e9 una gran quantit\u00e0 di polvere.\nIl 29 maggio 2020 c\u2019\u00e8 stato un incidente in una centrale elettrica gestita dalla \"NTEK\", una sussidiaria della \"Nornickel\"', nei pressi della citt\u00e0: una cisterna ha perso circa 20.000 tonnellate di gasolio, che si sono riversate nel fiume Ambarnaya colorandolo di rosso e arrivando a circa 12 chilometri dal luogo dell\u2019incidente. In tutto, il gasolio avrebbe contaminato un\u2019area di circa 350 chilometri quadrati. Secondo l'esperto del WWF Aleksei Knizhnikov, si tratta del secondo pi\u00f9 grave incidente del genere nella storia della Russia moderna, in termini di volume di sostanze tossiche fuoriuscite e il 3 giugno successivo Putin ha dichiarato lo stato di emergenza. La compagnia si \u00e8 difesa sostenendo che \"il sito, le cui fondamenta reggono da 30 anni, ha cominciato a sprofondare\" perch\u00e9 le strutture sono costruite sul permafrost, minacciato dal riscaldamento globale.\nIl 12 giugno successivo viene denunciato per negligenza il sindaco di Noril'sk, mentre la situazione peggiora: Il deflusso dell'Ambarnaya ha trasportato la parte della marea di petrolio che non si \u00e8 riusciti a contenere verso la foce artica, dopo aver contaminato il lago Pjasino e poi il fiume Pjasina che sfocia nel Mare di Kara (Artico meridionale). L'authority ambientale russa Rosprirodnadzor ha stimato i danni subiti in circa 2 miliardi di dollari. La societ\u00e0 \"NTEK\" ha fatto per\u00f2 sapere a sua volta di contestare l'ammontare dei danni ecologici causati dalla fuoriuscita di carburante.\n\u00c8 da tempo inoltre accertata la presenza di radiazioni nel territorio del Tajmyr, regione in cui si trova Noril'sk, a causa di alcune esplosioni nucleari sotterranee (almeno sei), avvenute per scopi pacifici per sondare sismicamente la crosta terrestre e studiare le aree che promettevano minerali inoltre alla fine del 2005, con la liquidazione di un ramo delle forze armate di Kajerkan, otto RTG sono stati gettati dai militari nella tundra. Secondo gli ambientalisti, costituivano un complesso energetico con una fonte radioisotopica totale di 170.000 curie.\nStoria.\nLa storia di Noril'sk \u00e8 strettamente intrecciata allo sfruttamento minerario: anche se i primi insediamenti risalgono al 1921, la citt\u00e0 venne fondata nel 1935 attorno al campo di lavoro di Norillag (chiuso poi nel 1956) ed \u00e8 diventata famosa nei decenni passati come la \"citt\u00e0 del nichel\". Ancora al giorno d'oggi, la maggior impresa con sede in citt\u00e0 \u00e8 la compagnia mineraria Nornickel', che sfrutta l'immenso deposito di elementi chimici di Noril'sk-Talnach, il pi\u00f9 grande del mondo per genere (con pi\u00f9 di 3000\u00a0km di gallerie minerarie).\nDopo un decennio di apertura, in seguito al crollo dell'Unione Sovietica, Noril'sk \u00e8 stata nuovamente decretata come citt\u00e0 chiusa nel 2001 e dal 2012, pur non essendolo pi\u00f9 ufficialmente, sono comunque in vigore norme restrittive di accesso. \u00c8 vietato l'ingresso agli stranieri se non mediante un permesso speciale (ad esempio per giustificati motivi di lavoro o invito di residenti nella citt\u00e0) che viene rilasciato dal FSB. In passato era accessibile solo con uno speciale permesso anche agli stessi cittadini russi. Tra le motivazioni vi \u00e8 la preziosit\u00e0 degli elementi estratti e lavorati nella citt\u00e0.\nMonumenti e luoghi d'interesse.\nLa moschea della citt\u00e0, costruita nel 1998 ed appartenente alla comunit\u00e0 dei Tatari (o Tartari) locale, \u00e8 considerata il luogo di culto musulmano pi\u00f9 settentrionale del Mondo ed anche il teatro cittadino, il \"Polar Drama Theater\", costruito nel 1954 \u00e8 il pi\u00f9 settentrionale della Terra.\nGrazie alla presenza, nel gulag di Norillag, di importanti architetti fatti prigionieri dal governo comunista, Noril'sk possiede un centro storico in stile classico socialista, caratteristico del governo di Stalin.\nSociet\u00e0.\nEvoluzione demografica.\nLa citt\u00e0, come tantissime altre citt\u00e0 russe, dal crollo dell'Unione sovietica, ha sofferto di un drammatico calo di popolazione. \u00c8 passata da pi\u00f9 di 180.000 abitanti negli anni intorno al 1980 ai 131.900 registrati al censimento 2005.\nDal 2005 sono state unite amministrativamente a Noril'sk le vicine cittadine di Talnach, Kajerkan, Valek, Oganer ed il pi\u00f9 remoto villaggio di Sne\u017enogorsk; creando un unico agglomerato totale di 209.000 abitanti (2007), che sono ancora scesi a 176.189 nel 2010 per poi risalire lievemente ed arrivare nel 2019 a 181.656 abitanti.\nSiccome la citt\u00e0 si trova in un territorio isolato della Siberia settentrionale, il resto della Russia \u00e8 solitamente indicato con l'espressione \"terraferma\". Proprio per spostarsi sulla cosiddetta \"terraferma\", nonostante una media degli stipendi pi\u00f9 alta di quella russa, la popolazione di Noril'sk si riduce ogni anno di diverse migliaia di persone.\nInfrastrutture e trasporti.\nLa citt\u00e0 \u00e8 raggiungibile dalla parte europea della Russia con i voli di linea e charter per l'Aeroporto di Noril'sk-Alykel' (a 35\u00a0km a ovest della citt\u00e0) dove si basano e hanno i loro hub principali le compagnie aeree russe NordStar Airlines e Zapoljar'e Aviakompanija, inoltre all'Aeroporto Alykel' ha un hub secondario la russa Kavminvodyavia. La citt\u00e0 \u00e8 servita anche dall'Aeroporto di Noril'sk-Valek (aeroporto civile regionale a 9\u00a0km a nord est di Noril'sk) e da una ferrovia per Dudinka, la pi\u00f9 settentrionale al mondo, distaccata dal resto della rete delle Ferrovie russe. Attualmente, la linea ferroviaria non \u00e8 pi\u00f9 utilizzata per il trasporto passeggeri."}
{"id": "735651", "revid": "767487", "url": "https://it.wikipedia.org/wiki?curid=735651", "title": "Bamban", "text": "Bamban \u00e8 una municipalit\u00e0 di Terza classe delle Filippine, situata nella Provincia di Tarlac, nella Regione di Luzon Centrale.\nBamban \u00e8 formata da 15 baranggay:"}
{"id": "735653", "revid": "1610933", "url": "https://it.wikipedia.org/wiki?curid=735653", "title": "Operazione Riace", "text": "L'operazione Riace fu una delle operazioni della polizia italiana contro la 'Ndrangheta, condotta dall'esercito italiano tra il 1994 ed il 1995.\nStoria.\nIn seguito ai buoni risultati avuti in Sicilia con l'operazione Vespri siciliani, venne inviato l'esercito anche in Calabria. L'\"operazione Riace\" inizi\u00f2 il 2 febbraio 1994 e termin\u00f2 il 15 febbraio 1995; furono impiegati complessivamente \"1 350 uomini al giorno, inquadrati in due reggimenti a loro volta articolati in cinque settori di gruppo tattico (unit\u00e0 a livello di battaglione rinforzato) per lo sviluppo delle attivit\u00e0 di controllo\".\nStatistiche.\nDurante quest'operazione furono effettuati:\nIl dibattito.\nVi \u00e8 una discussione aperta sui risultati effettivamente conseguiti attraverso l'uso dell'esercito nel contrasto a fenomeni delinquenziali come quelli della 'ndrangheta in Calabria. La discussione, a volte anche accesa, \u00e8 tra chi ritiene che la militarizzazione del territorio non porti benefici sostanziali alla lotta alla 'ndrangheta, fenomeno che invece necessita di pi\u00f9 intelligence e di misure di prevenzione, e chi invece invoca una maggiore presenza di presidi militari sul territorio."}
{"id": "735654", "revid": "767487", "url": "https://it.wikipedia.org/wiki?curid=735654", "title": "Tubarao (popolo)", "text": " \nI tubarao (o anche aikan\u00e3) sono un gruppo etnico del Brasile che ha una popolazione stimata in circa 180 individui (2005). Parlano la lingua tubarao (codice ISO 639: TBA) e sono principalmente di fede animista.\nVivono nello stato brasiliano di Rond\u00f4nia, ad ovest di Vilhena, vicino all'autostrada Cuiab\u00e1-Porto Velho.\nDenominazioni alternative: aikan\u00e3, mund\u00e9, wari, uari, corumbiara, kolumbiara, huari."}
{"id": "735655", "revid": "86343", "url": "https://it.wikipedia.org/wiki?curid=735655", "title": "Tubar\u00e3o", "text": ""}
{"id": "735656", "revid": "212348", "url": "https://it.wikipedia.org/wiki?curid=735656", "title": "Aikan\u00e3", "text": ""}
{"id": "735657", "revid": "212348", "url": "https://it.wikipedia.org/wiki?curid=735657", "title": "Aikana", "text": ""}
{"id": "735661", "revid": "767487", "url": "https://it.wikipedia.org/wiki?curid=735661", "title": "Tatuaje", "text": "Tatuaje \u00e8 un film del 1978 diretto da Bigas Luna.\nIl soggetto del film \u00e8 tratto dal romanzo \"Tatuaggio\" di Manuel V\u00e1zquez Montalb\u00e1n.\nTrama.\nSu una spiaggia di Barcellona appare il corpo di un giovane uomo, con il volto mangiato dai pesci, con la seguente frase tatuata sul braccio:\nCos\u00ec inizia uno strano enigma e, per iniziare a decifrarlo, bisogna scoprire l'identit\u00e0 di questo morto. Questo \u00e8 il compito che viene affidato a Pepe Carvalho, detective galiziano, ex agente della CIA, che per\u00f2 non perde l'occasione di godere dei piaceri che scaturiscono dalle donne e dal cibo. Tra la malavita di Barcellona e le vie dei canali di Amsterdam, Carvalho d\u00e0 subito la risposta e riesce a svelare il mistero."}
{"id": "735663", "revid": "125451703", "url": "https://it.wikipedia.org/wiki?curid=735663", "title": "Charles Victoire Emmanuel Leclerc", "text": "Biografia.\nEntrato volontario nell'esercito rivoluzionario francese come sottotenente nel 1791, combatt\u00e9 nell'armata del Reno e poi in quella d'Italia.\nCombatt\u00e9 poi agli ordini del generale Dugommier nell'assedio di Tolone, ove divenne amico di Napoleone I e ne spos\u00f2 la sorella Paolina (14 giugno 1797). Prese parte alla prima Campagna d'Italia a Castiglione e Rivoli poi a Roma nel 1798 e divenne generale di divisione nel 1799.\nTornato a Parigi lo stesso anno, partecip\u00f2 al colpo di Stato del 18 brumaio, aiutando il cognato Napoleone (insieme all'altro futuro cognato Gioacchino Murat) a costringere il Consiglio dei Cinquecento ad eleggerlo Primo Console.\nVenne inviato alla fine del 1801 a Saint-Domingue, dove sbarc\u00f2 il 1\u00ba febbraio 1802 al comando di un contingente di 24.000 uomini, per combattere Toussaint Louverture, che aveva guidato la rivolta degli schiavi neri di Saint-Domingue (odierna Haiti), il nome degli ideali di libert\u00e0 e uguaglianza della stessa Rivoluzione francese. L'operazione, pur a prezzo di ingenti perdite umane, riusc\u00ec: Toussaint Louverture venne tradotto prigioniero in Francia, ma Leclerc mor\u00ec a Tortuga per aver contratto la febbre gialla. Lasci\u00f2 alla moglie una grossa somma di denaro. Fu sostituito da Donatien-Marie-Joseph de Rochambeau.\nLa bara fu ricondotta in Francia sullo \"Swiftsure\", che il 16 gennaio 1803 fece il proprio ingresso nel porto di Tolone. Ebbe esequie solenni a Marsiglia e fu sepolto, secondo la sua volont\u00e0, a Montgobert, cittadina presso Soissons, di cui era originario."}
{"id": "735665", "revid": "78273", "url": "https://it.wikipedia.org/wiki?curid=735665", "title": "M57 (astronomia)", "text": ""}
{"id": "735671", "revid": "121837", "url": "https://it.wikipedia.org/wiki?curid=735671", "title": "J2000", "text": ""}
{"id": "735676", "revid": "287204", "url": "https://it.wikipedia.org/wiki?curid=735676", "title": "Tubarao", "text": ""}
{"id": "735677", "revid": "105826", "url": "https://it.wikipedia.org/wiki?curid=735677", "title": "Castello di Podestagno", "text": ""}
{"id": "735678", "revid": "767487", "url": "https://it.wikipedia.org/wiki?curid=735678", "title": "Caniche", "text": "Caniche \u00e8 un film del 1979 diretto da Bigas Luna.\nTrama.\nFernando e Eloisa sono fratelli che vivono di espedienti nella periferia di Barcellona. Un giorno, i due decidono di adottare un barboncino. La situazione precipita quando la donna inizia a mostrare uno strano attaccamento morboso verso l'animale. Il fratello, geloso, si scopre essere in realt\u00e0 innamorato di lei.\nAccoglienza.\nCritica.\nStando ad una intervista di \"Nocturno\", l'autore reputa \"Caniche\" come l'operazione narrativa peggiore della sua carriera. Al riguardo, afferma:\n\u00abQuando lo girai ero ancora acerbo per quanto riguarda i meccanismi di narrazione (...) alla base del film doveva esserci una storia di animatismo tra animali e personaggi. A pellicola conclusa arriv\u00f2 la sorpresa (...) ci siamo resi conto che era di fatto un film sulla zoofilia\u00bb.\nMaurizio Fantoni Minnella, in un saggio dedicato a Bigas Luna, sostiene che ci siano numerosi richiami ad alcune tavole dei Caprichos di Francisco Goya. Non \u00e8 un caso, in quanto rispecchiano l'andamento morboso e grottesco della trama. Inoltre, l'ammirazione per il pittore spagnolo \u00e8 tale da portarlo, nel 1999, a dedicargli una pellicola (\"Volav\u00e9runt\").\nIl critico Paolo Mereghetti reputa il film come un omaggio al cinema amato di Marco Ferreri. I due cineasti, infatti, presentano uno stile di eccesso molto simile. In Italia \u00e8 stato grazie al regista milanese che Bigas Luna, l'anno precedente a \"Caniche\", ha potuto distribuire il suo primo lungometraggio (\"La chiamavano Bilbao\")."}
{"id": "735680", "revid": "124489954", "url": "https://it.wikipedia.org/wiki?curid=735680", "title": "No Smoking (album)", "text": "No Smoking \u00e8 il terzo album in studio del cantautore italiano Sergio Caputo, pubblicato nel 1985\nDescrizione.\nIl disco, pubblicato dalla CGD, contiene 10 brani. L'album \u00e8 stato composto interamente da Caputo e prodotto da Riccardo Rinetti e Kiko Fusco per le Edizioni Mascheroni-Flora.\nIl titolo, piuttosto che alludere al divieto di fumare, intende mettere al bando l'abito elegante che porta lo stesso nome. Nella copertina, Sergio lo indossa fumando: nella foto interna, ne ha appeso la giacca al muro, continuando a fumare. Questo calembour suggerisce una musica che sia alla mano, priva di formalismi, diretta, laddove uno smoking fa pensare a una certa eleganza di facciata, e quindi poco autentica. Rimandando ai suoi primi due album, dove Sergio si immedesimava in un cantante di night probabilmente costretto a sfoggiare un aspetto di circostanza, qui sembra staccare la spina da quel mondo e raccontare se stesso al di fuori del suo \"lavoro\". Le canzoni contenute sono per la maggior parte cos\u00ec distanti da quei mondi finora raccontati, al punto che alcune risiedono anche nel mondo della pura fantasia, o delle aspirazioni mancate, fino a coinvolgere la sfera degli affetti.\nPredominano ancora le sonorit\u00e0 orchestrali sincopate, che dallo swing si allargano al boogie woogie, al blues, al dixieland, al samba e ovviamente non perdono di vista il jazz nelle sue varie sfaccettature. Se l'alter ego di Sergio si prende una pausa di riflessione, cos\u00ec non si pu\u00f2 dire del suo percorso musicale. Ancora pi\u00f9 ricco \u00e8 invece l'universo lessicale, che fornisce una sterminata serie di similitudini e figure retoriche, con molte parole e immagini che rimandano a un certo mondo patinato e che ne mostrano tutta la loro caducit\u00e0. Dove non ci sono parole invece, \u00e8 nel brano strumentale che Sergio dedica a sua moglie \"Deborah\".\nL'album trova la strada per la Top 20 della classifica italiana, ed \u00e8 una primizia. Il brano apripista \"L'astronave che arriva\" \u00e8 stato presentato in anteprima nella trasmissione televisiva \"Al Paradise\" condotta da Oreste Lionello: nell'occasione Sergio si \u00e8 alternato in un medley di canzoni con artisti del calibro del Quartetto Cetra, presentando il suo nuovo brano alla stregua di un evergreen. Questa canzone rappresenta la fuga ideale, il sogno: non a caso convergono nel testo elementi eterogenei tipici di uno scenario onirico, dove il confine tra realt\u00e0 e sogno si fa labile. Questa canzone sar\u00e0 reincisa insieme a Loretta Goggi nel suo album \"C'\u00e8 poesia\" del 1986. Le restanti tracce sono sostanzialmente permeate da un ottimismo di fondo, non estraneo alla sindrome da Peter Pan, come in \"Hemingway Caff\u00e8 Latino\" dove si celebra un certo status single mascherato da vita gaudente. Fanno da contraltare: \"Waterloo\" dove si racconta di un adulterio difficile, e la conclusiva \"Ho l'hobby del sassofono\" che rappresenta in chiave simbolica le difficolt\u00e0 di un artista nell'esprimere il proprio talento nel condominio della sua esistenza.\nLe ultime tre tracce fanno parte dei due precedenti album (\"Bimba se sapessii\" e \"Un sabato italiano\" di \"Un sabato italiano\", \"Vita dromedaria\" di \"Italiani mambo\"). Questo album \u00e8 stato il primo di Caputo ad essere stato pubblicato su CD, e a suo tempo era stato integrato con tre brani significativi della produzione passata, in attesa che lo sviluppo del mercato dei compact permettesse la pubblicazione dell'intera discografia."}
{"id": "735684", "revid": "641883", "url": "https://it.wikipedia.org/wiki?curid=735684", "title": "Fermacapo", "text": "I fermacapo (detti anche cunei per la loro forma) sono dei presidi di forma trapezoidale in dotazione ai mezzi di soccorso sanitario. \nEssi vengono usati unitamente alla tavola spinale o alla barella cucchiaio, al fine di immobilizzare il capo di un paziente traumatizzato.\nNella parte inferiore \u00e8 solitamente presente un velcro, che viene applicato nell'apposito alloggio situato sulla tavola spinale; nella parte laterale invece si pu\u00f2 notare un foro, il quale deve corrispondere alle orecchie del paziente, al fine di monitorarle anche in caso di otorragia.\nNell'immagine si possono notare due \"strisce\" che uniscono i fermacapo. Tali strisce, applicabili con velcro e chiamate mentoniere, servono ad immobilizzare ulteriormente il capo del paziente e vanno poste una sul mento e l'altra sulla fronte.\nL'utilizzo del fermacapo senza mentoniere \u00e8 di scarsa efficacia nell'immobilizzazione del traumatizzato."}
{"id": "735685", "revid": "118998352", "url": "https://it.wikipedia.org/wiki?curid=735685", "title": "Pascal Fran\u00e7aix", "text": "Nato nel Nord della Francia (dove vive attualmente) nel 1971, Fran\u00e7aix giunge alla scrittura letteraria spinto da Jean Rollin. Possiede uno stile asciutto e diretto; ama giocare con il vocabolario, con il lato sonoro delle parole; ricorre a invenzioni verbali, oppure al dialetto (il \"rouchi\" \u00e8 utilizzato in \"Les m\u00e8res noires\" e in \"Tamagotchi\"), in un rapporto quasi sensuale con le parole. D'altronde, le storie deliranti, assurde, inaudite da lui raccontate mal si adatterebbero a una lingua disciplinata e canonica.\nIl suo romanzo \"Malou et l'agneau\" (2005) \u00e8 stato rifiutato da numerosi editori, che lo giudicavano inclassificabile e atipico, finch\u00e9 Renaud Marhic e Dominique Poisson non l'hanno scelto per la pubblicazione nella collana \"Granit noir\" dell'editore Terre de brume.\nIl suo ultimo titolo, \"Gl\u00fcckster le Rouge\", un \"roman m\u00e9di\u00e9val parodique\", \u00e8 stato pubblicato dalle Editions d'Octobre nel 2005.\n\"Les m\u00e8res noires\" \u00e8 stato tradotto in italiano dall'editore Meridianozero (\"Le madri nere\")."}
{"id": "735686", "revid": "409435", "url": "https://it.wikipedia.org/wiki?curid=735686", "title": "Paolina Bonaparte", "text": "Donna di documentata bellezza e fascino, spos\u00f2 nel 1797 il generale Victor Emanuel Leclerc, amico di Napoleone, di cui rimase vedova nel 1802. L'anno successivo, su richiesta del fratello Napoleone, spos\u00f2 un personaggio la cui famiglia faceva parte dell'antica nobilt\u00e0 romana: il principe Camillo Borghese, di cinque anni pi\u00f9 anziano di lei.\nPiuttosto irrequieta, amante dello sfarzo e della vita di corte, fece molto parlare di s\u00e9 a causa del suo comportamento anticonformista, come ad esempio posare nuda, nel 1805, per essere immortalata da Antonio Canova nella celebre statua di \"Venere vincitrice\".\nDivenne \"Principessa di Guastalla\" nel 1806 e risiedette a Torino, citt\u00e0 che non am\u00f2 mai, ritenendola fredda e provinciale, in quanto il marito era stato nominato governatore dei dipartimenti francesi in Italia. \nMor\u00ec nel 1825 a causa di un cancro al fegato.\nBiografia.\nInfanzia e giovinezza.\nNacque ad Ajaccio, con un parto senza complicazioni, venerd\u00ec 20 ottobre 1780 da Carlo Maria Bonaparte, politico e patrizio italiano, e dalla nobile Letizia Ramolino. Il giorno dopo la bambina, sesta di otto fratelli, venne battezzata con i nomi di Maria Paola nella cattedrale di Ajaccio, con l'arcidiacono Luciano Bonaparte suo prozio per padrino. La bambina, chiamata da tutti Paoletta, presentava un difetto ai padiglioni auricolari, sottili e senza rilievo.\nLa famiglia Bonaparte era molto numerosa e anche povera ma, appartenente a un ceto superiore rispetto ai semplici contadini, vivendo in una casa modesta e considerandosi nobile non pagava le tasse. Paoletta nacque durante lotte intestine nella Corsica dell'epoca, in cui il partito dei realisti e degli autonomisti isolani, che riceveva aiuti dagli inglesi, si contrapponeva a quello dei filofrancesi, seguaci della repubblica.\nNel 1785, Paoletta rimase orfana di padre e fu la madre Letizia a tenere unita la famiglia, che si trovava in ristrettezze economiche, insegnando ai figli ad aiutarsi reciprocamente e a seguire con tenacia i propri obiettivi. Solo Paoletta si distingueva, dimostrando fin da bambina una grande insofferenza alle regole sociali del momento e tutto ci\u00f2 che sentiva come una costrizione, fra cui lo studio.\nIl ritorno di Pasquale Paoli nell'isola (1790) provoc\u00f2 una scissione insanabile fra la fazione filofrancese e quella filoinglese. Paoli dichiar\u00f2 infatti apertamente di voler cedere l'isola all'Inghilterra e si impegn\u00f2 alla realizzazione del progetto, tacciato di traditore dai francesi. Nella congiuntura politica che segu\u00ec, i francesi furono esiliati e perseguitati.\nNel 1793 la famiglia Bonaparte si rifugi\u00f2 ai Milelli, una casa nella boscaglia sovrastante Ajaccio, quando alcuni patrioti corsi appiccarono il fuoco alla loro casa. A quel punto intervenne Napoleone a salvare la famiglia grazie a una fregata francese, che nel maggio 1793 salp\u00f2 da Calvi portando i Bonaparte nella Francia meridionale. Gli esuli giunsero a Tolone, dove la situazione non era tuttavia pi\u00f9 tranquilla che in Corsica. Realisti e rivoluzionari si contendevano la citt\u00e0, e vi era il rischio quotidiano di assedi o sommosse popolari. Letizia non poteva restare; prese con s\u00e9 i figli e li condusse in una piccola localit\u00e0 non lontana, La Villette. Da qui si rec\u00f2 a Bandol e infine a Marsiglia.\nIn Francia ben presto si cominci\u00f2 a francesizzare il nome di Paoletta che divenne \"Paulette\" per poi divenire \"Pauline\", cio\u00e8 Paolina.\nA Marsiglia, Napoleone present\u00f2 Paolina alla famiglia di Louis Fr\u00e9ron con l'intento di fargliela sposare, ma Letizia, contraria all'unione, neg\u00f2 all'uomo la mano della figlia. Fr\u00e9ron venne poi accusato di appropriazione indebita e, nonostante il suo tentativo di difendersi, cadde in disgrazia. A quel punto anche Napoleone, in quel momento impegnato con l'Armata d'Italia, gli neg\u00f2 la mano della sorella. Scrisse alla moglie Giuseppina: \u00abFai sapere a Fr\u00e9ron che l'intenzione della mia famiglia \u00e8 di \"NON\" concedere la mano di Paolina, e che sono pronto a qualsiasi passo sia necessario per tenervi fede.\u00bb\nPaolina invece continu\u00f2 un carteggio con l'uomo del quale si diceva innamorata, anche quando scopr\u00ec che aveva un'amante e tre figli. Alla fine per\u00f2 i due dovettero terminare la loro relazione, e Paolina dovette infrangere il suo voto di fedelt\u00e0 verso Fr\u00e9ron. Napoleone aveva deciso infatti di richiamare la sua famiglia a Milano dove avrebbe fatto sposare Paolina con Victor Emanuel Leclerc, un suo valoroso militare, distintosi nella battaglia di Rivoli e successivamente elevato al rango di generale.\nIl primo matrimonio.\nDopo un lungo tragitto, Paolina arriv\u00f2 a Palazzo Serbelloni, vicino a Milano, dove Napoleone aveva il suo quartier generale. Qui Paolina venne ammirata da tutti per la sua bellezza. Talvolta dicevano che somigliava, per contegno, al fratello Napoleone, altre volte somigliava alla madre che ai suoi tempi era stata una bellezza. Il poeta Arnault, ammiratore del condottiero corso - nonch\u00e9, a partire dal 1797, politicamente al suo servizio -, scrisse che Paolina riuniva in s\u00e9 tutte le doti della perfezione fisica e, al contempo, tutto ci\u00f2 che di pi\u00f9 bizzarro esistesse in termini di qualit\u00e0 morali.\nA inizio giugno 1797 giunse al castello di Mombello, quartier generale estivo di Napoleone, Letizia con la figlia maggiore Elisa Bonaparte, recentemente sposatasi civilmente con Felice Baciocchi.\nIl matrimonio civile di Paolina e Leclerc venne celebrato la mattina del 14 giugno (il registro con le firme degli sposi \u00e8 ancora oggi custodito presso l'archivio della chiesa parrocchiale di Bovisio Masciago). La sera dello stesso giorno, venne celebrata anche la cerimonia religiosa in cui vennero sposati Elisa e Felice. Secondo una clausola del contratto matrimoniale di Paolina, Napoleone avrebbe donato alla sorella quarantamila franchi da dare a Leclerc e, in cambio, Paolina avrebbe rinunciato alle sue pretese sulle propriet\u00e0 familiari dei Bonaparte. Napoleone e la moglie Giuseppina accompagnarono i novelli sposi durante la loro luna di miele, che ebbe come teatro il lago di Como.\nQuando Napoleone torn\u00f2 a Parigi, Leclerc venne nominato comandante in capo dell'armata d'Italia e si stabil\u00ec insieme alla moglie a Palazzo Serbelloni. Fu in questo periodo che Paolina rimase incinta. Il figlio nacque il 20 aprile 1798 nella casa della coppia, Palazzo Graziani. Fu Napoleone, nominato padrino, a dare il nome al bambino, che venne chiamato Dermide come un eroe dei poemi di Ossian.\nNell'ottobre 1798, Paolina, insieme al figlio, segu\u00ec il marito a Parigi, dove era stato trasferito dopo aver dato le dimissioni da comandante in capo dell'esercito in Italia a causa di alcuni problemi di salute.\nEbbe molte relazioni extra-coniugali pi\u00f9 o meno sicure, come quella con Auguste de Montesquieu, ma nessuno le fece perdere la testa come l'attore Lafon, che al Th\u00e9\u00e2tre Fran\u00e7ais spopolava in quei ruoli tragici che tanto piacevano alle dame dell'epoca. Dotato di fascino e molto a proprio agio nella vita mondana, Lafon divenne dal 1801 l'amante ufficiale di Paolina. Lo scandalo assunse dimensioni significative, al punto che Napoleone impose a Leclerc di partire nel 1802 alla volta di Santo Domingo, per prendere parte alla seconda spedizione contro i ribelli indigeni.\nSanto Domingo.\nNell'agosto 1791 era cominciata a Santo Domingo la ribellione degli schiavi neri nella zona settentrionale. Piantagioni di zucchero e caff\u00e8 vennero incendiate e molti francesi uccisi. I ribelli costituirono la societ\u00e0 degli \"Amis des Noirs\" (Amici dei Neri) che diede, con decreto del 15 maggio 1792, alle persone di colore nate da padre e madre liberi, gli stessi diritti dei bianchi. La Francia continentale guardava con preoccupazione a una situazione che comportava perdite umane, territoriali e d'importazione. Il generale Laveaux, l'ultimo governatore di santo Domingo, era in ambasce e gli inglesi tentarono di impadronirsi dell'isola. Il capo dei ribelli, Toussaint Louverture, indigeno nato da genitori liberi, propose un'alleanza con Laveaux al fine di scongiurare l'attacco inglese. Louverture fu cos\u00ec nominato nel 1795 prima generale di brigata e poi generale di divisione.\nI francesi condussero alle Antille una prima spedizione nel 1798 comandata dal generale H\u00e9douville, che entr\u00f2 in conflitto con Louverture, il quale si impadron\u00ec, nel gennaio 1801, della zona spagnola dell'isola. Gi\u00e0 nel novembre 1799 Napoleone aveva disposto l'invio di tremila uomini, ma la spedizione fu ritardata fino al 1801, e il 24 ottobre Leclerc ne fu nominato comandante in capo. Malgrado tutto fosse pronto per salpare da Brest alla fine di novembre, gli uomini, nel frattempo divenuti settemila, non partirono che il 14 dicembre.\nIl ritardo fu causato da Paolina che in tutti i modi procrastinava il suo arrivo nella citt\u00e0 bretone, poco vogliosa di abbandonare i costumi parigini. Il suo spirito per\u00f2 si rinfranc\u00f2 nel tragitto a bordo dell'\"Oc\u00e9an\". Qui ritrov\u00f2 Fr\u00e9ron, e intrattenne nelle serate gli ufficiali che ne ammiravano la bellezza. Il viaggio fu spensierato, e nessuno presagiva la tragedia che sarebbe sopraggiunta alle Antille.\nAnche Dermide era sull'imbarcazione, e Paolina si abbandonava ogni tanto alle tenere cure verso il figlio. Esm\u00e9nard, uno dei membri della spedizione, paragon\u00f2 la Bonaparte alla Galatea dei Greci e alla Venere del mare, mentre tutti, convinti che Toussaint Louverture avesse accumulato immense ricchezze, presagivano di conquistare un bottino col quale sarebbero tornati ricchi in Francia.\nIl 1\u00ba febbraio gli effettivi sbarcarono a Santo Domingo, e il 5 febbraio cominciarono le ostilit\u00e0, dopo che Leclerc tent\u00f2 una conciliazione che si vide rifiutata da Louverture. I grovigli di liane, la giungla, la pianura e la montagna favorivano un'azione mimetica da parte dei locali. Nei mesi uccisero quasi duemila francesi ferendone altri tremila. Paolina si stabil\u00ec dapprima in una casa a Le Cap, ma, visti i pericoli, venne tradotta all'Ile de la Tortue, dove fu allestito anche l'ospedale per i feriti di guerra. Madame Leclerc non trad\u00ec le usanze consuete: \u00abIl sole dei Tropici si stup\u00ec della sua travolgente sensualit\u00e0\u00bb.\nNulla si sa di preciso, ma molti indizi lasciano pensare che si concedesse a generali dell'esercito ribelle, forse anche alcuni tra i pi\u00f9 significativi. In tutto questo, non manc\u00f2 in Paolina la dignit\u00e0. Quando il 18 ottobre il marito diede ordine di portarla assieme a Dermide lontano da Cap (dove era nel frattempo tornata), rifiut\u00f2: \u00abIo non m'imbarcher\u00f2 se non con mio marito o morir\u00f2\u00bb. Anche pi\u00f9 avanti, quando si trov\u00f2 vittima di un'imboscata, dette prova di molto coraggio.\nLeclerc per\u00f2 intanto si ammal\u00f2 e nella notte tra il 1\u00b0 e il 2 novembre mor\u00ec. Il lutto di Paolina non dur\u00f2 molto. Dopo aver commissionato la bara di legno con cui si imbarc\u00f2 sullo \"Swiftshure\" che tornava in Francia, ebbe modo di consolarsi lungo il tragitto con il prestante generale Humbert. Il 16 gennaio la sorella del Primo Console rivide Tolone, e fu subito condotta a Parigi, dove abit\u00f2 qualche tempo al Faubourg Saint-Honor\u00e9 assieme al fratello Giuseppe a palazzo Mabeuf.\nPrincipessa Borghese.\nRitornata a Parigi, fu costretta in casa per alcuni mesi, stanca e malata, in preda a una noia insostenibile. Passata la convalescenza, lo splendore riflu\u00ec nuovamente sul suo volto e la consueta vita amorosa ricominci\u00f2. Intrecci\u00f2 nuovamente un rapporto con Lafon, che non aveva dimenticato nel soggiorno dominicano, e divenne assidua frequentatrice dei locali alla moda. Il lutto che port\u00f2 formalmente per un anno non dovette essere altro che una convenzione esteriore.\nSempre nel 1803 viveva a Parigi un principe romano bello e alquanto frivolo. Camillo Borghese era, dei due figli di Marcantonio Borghese, quello educato ad amare la Francia e fu in effetti un fervente napoleonico partecipando alle campagne del 1796 e del 1797. Aveva un'invidiabile dote di due milioni, oltre a possedere l'altrettanto invidiabile titolo nobiliare. Il primo incontro con Paolina avvenne a Palazzo Mabeuf mentre a Palazzo Brienne veniva presentato a Napoleone dal ministro di Toscana a Parigi, il cavalier Angiolini.\nNapoleone diede il proprio consenso alle nozze e Paolina vide realizzarsi un sogno. Senza l'autorizzazione del Primo Console, per\u00f2, i due non attesero che fosse passato un anno dalla morte di Leclerc e si sposarono nella chiesa di Mortefontaine il 23 agosto 1803. Quando Napoleone lo venne a sapere and\u00f2 su tutte le furie, e per la collera rifiut\u00f2 di partecipare al matrimonio civile, tenutosi ancora a Mortefontaine il 6 novembre.\nRoma.\nPaolina e il principe, assieme al figlio avuto dal primo matrimonio, Dermide (Dermid in francese), si trasferirono nelle residenze romane dei Borghese e la sposa, in quanto signora assoluta di Palazzo Borghese, si dedic\u00f2 alle feste e allo sfarzo che tanto amava e all'infedelt\u00e0.\nSi pensa siano all'incirca una trentina gli amanti che ebbe nei venti anni di matrimonio con Camillo Borghese il quale, all'inizio, assistette senza reagire ai tradimenti della moglie.\nTuttavia la principessa, pur in mezzo a tante bellezze, si annoiava. Un giorno le fu proposto un diversivo, quello di andare a visitare la biblioteca che da molti decenni era stata abbandonata a s\u00e9 stessa. Quando si trovarono le chiavi grande fu la sorpresa di Paolina, che trov\u00f2 la prima stanza in fiamme: era stata sufficiente la luce delle lanterne riflessa sulle ragnatele per causare un incendio altrettanto facilmente sedato.\nLa citt\u00e0 non piaceva a Paolina. La sentiva ostile e faticava ad accettarne usi e costumi, disprezzando oltretutto un marito che spesso la lasciava sola per recarsi a Torino. Si alien\u00f2 presto anche la simpatia del popolo e della nobilt\u00e0 romana: \u00abvi si trova [nel giardino di villa Borghese] anche un passeggio piacevolissimo dove i nobili come il popolo di Roma vanno in folla per ricrearsi all'ombra delle querce sempre verdi. Ma da qualche tempo esso \u00e8 meno frequentato di prima perch\u00e9 la nuova principessa Borghese ha chiuso la pi\u00f9 grande e pi\u00f9 bella parte del parco per erborizzarvi o sia pure per tutt'altra ragione\u00bb.\nIl fratello la richiam\u00f2 pi\u00f9 volte all'ordine, invitandola ad adattarsi alla vita capitolina, e minacciando di lasciarla sola qualora avesse abbandonato il marito e fosse tornata a Parigi senza di lui. L'indole di Paolina non era tuttavia certo di quelle abituate a obbedire, e la principessa si rec\u00f2 spesso a Parigi, assistendo tra l'altro all'incoronazione di Napoleone il 2 dicembre 1804.\nPessimo era il rapporto con la cognata Giuseppina di Beauharnais. L'invidia e il disprezzo erano reciproci. Siccome la moglie di Napoleone non poteva avere figli, Paolina spronava il fratello a chiedere il divorzio, a maggior ragione dopo l'incoronazione, per perpetuare la dinastia. Non meno cattive erano le parole di Giuseppina, che arriv\u00f2 a spargere la voce di rapporti incestuosi tra la principessa Borghese e il fratello, salvo essere costretta a scusarsi in seguito alla rabbiosa reazione del marito.\nNominata nel marzo 1806 principessa di Guastalla, ebbe cos\u00ec un titolo onorifico del tutto simbolico, poich\u00e9 regnava di fatto su un paesino di campagna. Molto interessante \u00e8 tuttavia la Corte che le fu messa a disposizione; comprendeva tra le tante persone dame di compagnia, un medico, un chirurgo e un farmacista ufficiali e niente meno che il cardinale Giuseppe Maria Spina, arcivescovo di Genova, come \"primo elemosiniere\".\nNel 1807 ci fu un riavvicinamento forzato e fugace tra i coniugi Borghese, ma Paolina ebbe comunque un grande momento di gloria per la sua vanit\u00e0. Canova la ritrasse languidamente distesa e in quasi completa nudit\u00e0. Alcuni sostennero che lo scultore avesse corretto alcuni difetti delle gambe di Paolina, ma la duchessa d'Abrant\u00e8s, che le vide spesso, disse di non aver mai notato questi \"difetti\". La \"Venere vincitrice\" fu per qualche tempo esposta al pubblico ma la fedelt\u00e0 con l'originale suscit\u00f2 presto la gelosia del principe, che imped\u00ec ai visitatori di continuare a venire a contemplare la statua.\nIl marito Camillo comunque era spesso assente e la consorte aveva modo di condurre la vita che pi\u00f9 le piaceva, immersa nello sfarzo e nella vanit\u00e0. Paolina sentiva per\u00f2 anche il bisogno di evadere talvolta da quella vita fittizia, in cerca di esperienze pi\u00f9 profonde: si narra che, oltre agli amanti \"ufficiali\", vivesse un certo numero di avventure clandestine, come quando nel 1805 si rec\u00f2 velata, per non farsi riconoscere, a una festa che si teneva al Jardin du Luxembourg, incontrando un giovane che avrebbe frequentato in seguito con appuntamenti furtivi in cui disse di chiamarsi Amelia. Gli incontri cessarono poi improvvisamente, e quale dovette essere lo stupore dell'uomo quando due anni pi\u00f9 tardi scopr\u00ec la vera identit\u00e0 della donna, che, riconosciutolo, ordin\u00f2 di farlo convenire il giorno seguente presso il ministro dell'Interno Montalivet, che gli diede una carica importante in un dipartimento del Nord. Era questo il modo di Paolina di esprimere la propria riconoscenza.\nNapoleone era al corrente del comportamento di Paolina, ma prefer\u00ec lasciar correre, un po' perch\u00e9 non ledeva l'equilibrio imperiale, un po' perch\u00e9 \u00abtollerava la cattiva condotta di qualche persona della sua famiglia perch\u00e9 sapeva che non avrebbe potuto reprimerla\u00bb.\nOltre a queste avventure segrete che tradivano l'insoddisfazione della donna e le sue aspirazioni a qualcosa di pi\u00f9 nobile, c'erano naturalmente gli amori alla luce del sole. In questo periodo entrarono nelle grazie della principessa un compositore torinese e un pittore provenzale: Felice Blangini e Louis de Forbin. Il primo fu nominato \"directeur de sa musique\" e le impart\u00ec pretestuose lezioni di canto e pianoforte, mentre il secondo, ciambellano della corte, intrattenne con lei un rapporto pi\u00f9 profondo, in cui ai piaceri del corpo venivano uniti quelli dello spirito.\nNell'agosto del 1804 era morto il figlio Dermide (a causa della sua cagionevole salute) mentre lei si trovava alle terme di Bagni di Lucca e lo aveva lasciato a Frascati vicino al fratello Luciano. Con l'incoronazione di Napoleone come Imperatore, a Camillo Borghese fu affidata la giurisdizione di Torino e delle zone circostanti.\nIntanto Paolina continuava ad ammalarsi, tanto che dovette passare parte dell'autunno 1807 a Gr\u00e9oux, in Provenza, e recarsi poi a Nizza. In questa citt\u00e0 rimase fino all'aprile successivo, risiedendo nella villa che apparterr\u00e0 alla signora Furtado Heine. Un giorno, colta da un'improvvisa nostalgia dell'infanzia, volle essere portata ad Antibes per rivedere la casa in cui aveva vissuto con la madre e le sorelle. Con grande sfarzo la corte fece il tragitto via mare su un battello, accolta dal comandante di Antibes e da una piccola folla, avvertita dell'arrivo dell'insolito convoglio. Condotta alla casa, Paolina \u00abcorreva come una bimba\u00bb e si diede alla felice e nostalgica rievocazione di quale fosse un tempo l'ordinamento delle stanze.\nTornata a Nizza, il marito continuava a non mancarle, ma una seduta del 2 febbraio 1808 previde il trasferimento di Camillo a Torino in qualit\u00e0 di governatore generale. Cos\u00ec, il 13 aprile il principe raggiunse Nizza, partendo cinque giorni pi\u00f9 tardi alla volta di Torino, con grande rammarico della moglie.\nTorino.\nGli ultimi cinque giorni nizzardi furono l'occasione per trovare nel diletto qualche consolazione. Col seguito di Camillo era giunto in Costa Azzurra qualche avvenente accompagnatore, tra cui Maxime de Villemarest, che rimase incantato dalla bellezza ideale della principessa, ed ebbe l'onore di sentirla cantare in un duetto al fianco di Blangini.\nIl 18 si dovette comunque partire. Il convoglio sfiorava il ridicolo: lacch\u00e8 in livrea, postiglioni, una quantit\u00e0 spropositata di bagagli e una portantina su cui adagiare Paolina quando la salita diveniva troppo dura per i cavalli. La sorella dell'imperatore faceva ogni sorta di capricci che il marito, conscio di aver guadagnato una posizione di prestigio solo grazie all'illustre cognato, sopportava con altrettanto posticcia docilit\u00e0.\nIl viaggio prevedeva frequenti pause a causa della salute cagionevole di Paolina. La prima sera il convoglio raggiunse Sospello, la seconda guadagn\u00f2 Tenda. Qui i capricci raggiunsero l'acme: la principessa, in preda a una \"tremenda\" colica, pretendeva che le fosse fatto un clistere con un budello di vitello. Data l'estrema difficolt\u00e0 di rinvenire l'animale in cos\u00ec poco tempo, Camillo tent\u00f2 invano di convincere la moglie ad accontentarsi di rimedi a portata di mano. Non ci fu nulla da fare. Domestici e scudieri dovettero obbedire all'ordine. Il vitello fu infine trovato e la donna si \"sent\u00ec immediatamente meglio\", per il sollievo di tutta la compagnia.\nIl giorno seguente l'arrivo a Limone permise di ammirare la campagna piemontese. Infine, il 21 aprile, si part\u00ec da Cuneo e si raggiunse Racconigi, dove le autorit\u00e0 torinesi portarono il proprio saluto. L'indomani vi fu il solenne ingresso in citt\u00e0.\nEbbe come damigella d'onore la coetanea Adele de Sellon, madre di Camillo Benso di Cavour, cui fu molto affezionata e del cui figlio, futuro statista, fu madrina di battesimo.\nIn riva al Po, nell'agosto 1810, i coniugi Borghese furono infatti padrini di battesimo di Camillo Benso di Cavour, sancendo cos\u00ec l'importante rete di relazioni che la famiglia del futuro primo ministro italiano era riuscita a intessere, dopo un periodo di difficolt\u00e0 economica e sociale.\nPaolina odi\u00f2 sempre Torino, ritenendola noiosa, conservatrice ed eccessivamente bigotta, e preg\u00f2 sempre l'amato fratello di darle il permesso di rientrare in Francia, che le fu, per\u00f2, sempre negato. Continu\u00f2 a essere infedele al marito che alla fine, non tollerando pi\u00f9 la situazione, l'abbandon\u00f2.\nUltimi anni.\nLa separazione da Camillo Borghese dur\u00f2 quasi dieci anni durante i quali lei si spost\u00f2 per tutta Europa (fu l'unica sorella di Napoleone che lo accompagn\u00f2 nell'esilio all'Elba) mentre lui si stabil\u00ec a Firenze con la sua amante e cugina, la duchessa Livia Lante della Rovere.\nDopo la fuga del fratello dall'esilio, soggiorn\u00f2 forzatamente a Viareggio, a Bagni di Lucca e a Compignano, fino a stabilirsi a Roma, tentando in tutti i modi di raggiungere il fratello a Sant'Elena, ma le fu sempre negato il permesso.\nSi ammal\u00f2 di cancro al fegato e mor\u00ec dopo essersi riconciliata con il marito, che la riaccolse a casa sua solamente perch\u00e9 gravemente malata. Trascorse gli ultimi mesi di vita nel palazzo fiorentino oggi chiamato Villa Fabbricotti.\nMor\u00ec il 9 giugno 1825 e, secondo le sue volont\u00e0, fu sepolta nella cappella dei Borghese a Roma a Santa Maria Maggiore."}
{"id": "735689", "revid": "1718925", "url": "https://it.wikipedia.org/wiki?curid=735689", "title": "Meteco", "text": "Met\u00e8co (, plurale \"m\u00e9toikoi\") \u00e8 il nome che si dava agli stranieri greci residenti nelle citt\u00e0-stato greche per un periodo di tempo determinato (probabilmente un anno), in particolare a quelli che risiedevano nell'Attica; questi erano obbligati a iscriversi in liste (per distinguerli dai cittadini), a trovare un protettore, il prosseneta (\"prostates,\" \u03c0\u03c1\u03bf\u03c3\u03c4\u03ac\u03c4\u03b7\u03c2), a pagare il \"metoikion\" (), un'imposta diretta sulla persona (in genere non c'erano imposizioni dirette per i cittadini, poich\u00e9 sarebbe stata vista come un'ingerenza dello Stato) e a prestare servizio nell'esercito in contingenti separati.\nNella tripartizione delle classi, i meteci occupavano una posizione intermedia tra i cittadini e i \"non liberi\". I meteci non potevano essere proprietari di beni immobili, il cui possesso era concesso invece ai cittadini. Il \"metoikion\" consisteva in 12 dracme per gli uomini e 6 dracme per le donne che vivevano da sole.\nI meteci godevano di privilegi minori, ma avevano un importante ruolo economico, perch\u00e9 potevano avere attivit\u00e0 commerciali e artigianali. Famosissimi meteci furono, in ambito filosofico e medico, Ippocrate di Coo, Anassagora di Clazomene, Protagora di Abdera, Aristotele, oppure artisti come Polignoto di Taso, o ancora storiografi e oratori come Erodoto di Alicarnasso, Lisia di Siracusa e Gorgia di Lentini.\nGli schiavi, o \"non liberi\", al tempo definiti \"oggetti animati\", non godevano di nessun diritto, tranne quello di non poter essere uccisi impunemente. Attraverso un atto formale, lo schiavo poteva diventare meteco e il meteco libero cittadino, purch\u00e9 l'atto fosse approvato dall'Ecclesia (con un quorum di 6000 cittadini); in alcuni casi i diritti si potevano perdere: il cittadino veniva esiliato a tempo indeterminato o, tramite la procedura di ostracismo, a tempo determinato (10 anni)."}
{"id": "735692", "revid": "2034231", "url": "https://it.wikipedia.org/wiki?curid=735692", "title": "Biblioteca Cosmo", "text": "Biblioteca Cosmo \u00e8 una collana editoriale di romanzi di fantascienza della Editrice Nord. \nProsecuzione ideale della collana \"Cosmo Oro\", pubblicata dal 2005 al 2009 per un totale di 25 titoli, la collana \"Biblioteca Cosmo\" ha ripubblicato classici ormai introvabili."}
{"id": "735694", "revid": "287204", "url": "https://it.wikipedia.org/wiki?curid=735694", "title": "Tumbalal\u00e1", "text": " \nI Tumbalal\u00e1 sono un gruppo etnico del Brasile che nel 2001 consisteva di circa 180 famiglie. Parlano la lingua portoghese e sono principalmente di fede animista.\nVivono a nord dello stato brasiliano di Bahia, nei pressi del fiume S\u00e3o Francisco.\nNel 2001 furono inclusi dalla Funda\u00e7\u00e3o Nacional do \u00cdndio nell'elenco dei gruppi assistiti e protetti dal governo brasiliano."}
{"id": "735701", "revid": "729019", "url": "https://it.wikipedia.org/wiki?curid=735701", "title": "Tupari", "text": "I Tupari sono un gruppo etnico del Brasile con una popolazione stimata in 517 individui nel 2010 (Funasa).\nLingua.\nParlano la lingua Tupari (codice ISO 639: TUP) che appartiene alla famiglia linguistica Tupari.\nInsediamenti.\nVivono nello stato brasiliano di Rond\u00f4nia, nel territorio indigeno di \"Rio Branco\" (236.137 ettari, istituito nel 1986) compreso all'interno del comune di Costa Marques. I villaggi in cui sono stanziati sono: Serrinha, Trindade, Nazar\u00e9, Colorado, Encrenca, Caju\u00ed, Estaleiro, Morro Pelado, Manduca, Castilho, Palhal, Bom Jesus e S\u00e3o Luis. Un altro gruppo \u00e8 stanziato nel territorio indigeno di \"Rio Guapor\u00e9\" (115.788 ettari, istituito nel 1996 nel comune di Guaraj\u00e1 Mirim).\nStoria.\nSecondo l'etnologo etnologo Franz Caspar, all'inizio del XX secolo vi erano pi\u00f9 di 3.000 Tupari quando si verificarono i primi contatti con i bianchi, in particolare con i raccoglitori di caucci\u00f9."}
{"id": "735702", "revid": "1305772", "url": "https://it.wikipedia.org/wiki?curid=735702", "title": "M61", "text": ""}
{"id": "735703", "revid": "287204", "url": "https://it.wikipedia.org/wiki?curid=735703", "title": "M62", "text": ""}
{"id": "735704", "revid": "46931", "url": "https://it.wikipedia.org/wiki?curid=735704", "title": "Tupar\u00ed", "text": ""}
{"id": "735705", "revid": "1305772", "url": "https://it.wikipedia.org/wiki?curid=735705", "title": "M63", "text": ""}
{"id": "735706", "revid": "1793900", "url": "https://it.wikipedia.org/wiki?curid=735706", "title": "Contea di Warren (New York)", "text": "Warren \u00e8 una contea del nord-est dello Stato di New York negli Stati Uniti. Fino al 1963 il capoluogo era il villaggio di Lake George, sostituito da Queensbury.\nGeografia fisica.\nLa contea confina a ovest e a nord-ovest con la contea di Hamilton, a nord con la contea di Essex, ad est il lago George segna larga parte del confine con la contea di Washington ed infine a sud confina con la contea di Saratoga. \nIl territorio \u00e8 montuoso, essendo caratterizzato dai rilievi dei monti Adirondack. I monti pi\u00f9 alti sono la \"Gore Mountain\" e la \"Bull Head Mountain\". Il fiume Hudson scorre nell'area centrale per poi segnare il confine sud-orientale.\nL'area occidentale \u00e8 drenata dal ramo orientale del fiume \"Sacandaga\" e dallo \"Stony Creek\".\nLa contea \u00e8 ricca di laghi. Il maggiore \u00e8 il lago George che si stende lungo larga parte del confine orientale.\nLa citt\u00e0 maggiore della contea \u00e8 Glens Falls posta nell'area meridionale in corrispondenza delle cascate del fiume Hudson.\nStoria.\nCon l'istituzione delle \"Provincie di New York\" nel 1683 l'area dell'attuale contea faceva parte della contea di Albany. In seguito pass\u00f2 alla contea di Washington ed infine nel 1813 ne venne separata per dar vita all'attuale contea. Il nome deriva da quello del generale dell'esercito continentale Joseph Warren che mor\u00ec durante la battaglia di Bunker Hill nel corso della guerra d'indipendenza."}
{"id": "735707", "revid": "1543377", "url": "https://it.wikipedia.org/wiki?curid=735707", "title": "Tragelaphus spekii", "text": "Il sitatunga (\"Tragelaphus spekii\") \u00e8 un'antilope che abita le zone paludose dell'Africa centrale (in particolare nella Repubblica Democratica del Congo, in Botswana, nello Zambia e nella regione del Caprivi in Namibia).\nIl sitatunga \u00e8 alto circa un metro e mezzo al garrese. Il mantello, impermeabile, \u00e8 di colore bruno scuro nei maschi e rossiccio nelle femmine. In entrambi i sessi sono presenti strisce bianche sul mantello, con delle macchie bianche sul muso. I maschi presentano una criniera e delle corna affusolate che possono quasi raggiungere il metro di lunghezza.\nGli zoccoli, lunghi e sottili, permettono al sitatunga di muoversi con facilit\u00e0 tra i papiri negli ambienti di palude. \nI sitatunga sono ottimi nuotatori tant'\u00e8 che, per sfuggire ai predatori, sono soliti rifugiarsi in acqua, dove rimangono immersi lasciando affiorare in superficie solo le narici. \nSi tratta di animali solitari e crepuscolari (sebbene siano talvolta attivi anche di giorno)."}
{"id": "735709", "revid": "599013", "url": "https://it.wikipedia.org/wiki?curid=735709", "title": "M64", "text": ""}
{"id": "735710", "revid": "287204", "url": "https://it.wikipedia.org/wiki?curid=735710", "title": "Pokemon Rubino e Zaffiro", "text": ""}
{"id": "735711", "revid": "287204", "url": "https://it.wikipedia.org/wiki?curid=735711", "title": "M65", "text": ""}
{"id": "735712", "revid": "287204", "url": "https://it.wikipedia.org/wiki?curid=735712", "title": "M66", "text": ""}
{"id": "735714", "revid": "1305772", "url": "https://it.wikipedia.org/wiki?curid=735714", "title": "SS51", "text": ""}
{"id": "735715", "revid": "287204", "url": "https://it.wikipedia.org/wiki?curid=735715", "title": "M67", "text": ""}
{"id": "735717", "revid": "478814", "url": "https://it.wikipedia.org/wiki?curid=735717", "title": "Tupinamba", "text": "I Tupinamba (o Tupinamb\u00e1 de Oliven\u00e7a) sono un gruppo etnico del Brasile con una popolazione stimata in 3.500 individui nel 2004 (Funasa). Sono spesso denominati \"Tupinamb\u00e1 de Oliven\u00e7a\" o anche solo \"Oliven\u00e7a\" (dal nome della zona in cui sono stanziati attualmente) per distinguerli dal macro-gruppo storico dei Tupinamba (denominato anche Tupi) da cui discendono.\nLingua.\nParlavano la lingua nheengatu fino alla fine del XIX secolo, a causa dei numerosi contatti con i bianchi ed in particolare con i gesuiti, dopodich\u00e9 il portoghese divenne prevalente. La vecchia lingua originaria tupinamba appartiene alla famiglia linguistica tupi-guaran\u00ed.\nInsediamenti.\nVivono a sud dello stato brasiliano di Bahia, in gran parte nei pressi della citt\u00e0 di Ilh\u00e9us, ma altri gruppi si trovano nei comuni di Buerarema e Una. La zona \u00e8 composta prevalentemente da un ambiente di foresta atlantica che tende ad affacciarsi sul mare (\"Mata Higr\u00f3fila Sul-Baiana\") costituita per lo pi\u00f9 da spiagge, mangrovie e paludi. Hanno sempre vissuto in questa regione sin dall'arrivo degli europei nel 1500. Gli archeologi hanno indicato che la popolazione era migrata verso la costa dall'interno della foresta gi\u00e0 molti secoli addietro (circa 700 anni). Vari documenti mostrano che il villaggio di Nossa Senhora da Escada era stato fondato nel 1680 ridenominato poi, nel corso del XVIII secolo, in Vila de Oliven\u00e7a de \u00cdndios. Nel XX secolo, a causa delle espropriazioni delle loro terre (che provocarono diverse rivolte indiane) e del boom del cacao, molti gruppi si ritirarono all'interno della foresta.\nNel 2004 la popolazione era composta per il 53% da uomini e per il 47% da donne mentre le persone oltre i 65 anni rappresentavano solo il 5%. Molte famiglie tendono ad abbandonare la regione e a trasferirsi altrove.\nStoria.\nNell'era precolombiana, i Tupinamba erano parte di un grande macro-gruppo storico, denominato \"Tupi\" o anche \"Tupinamba\", e i gruppi che ne facevano parte erano diversi, oggi per la maggior parte estinti. Fra di essi vi erano i Tamoio, i Temimin\u00f3, i Tupiniquin, i Pitaguary, i Tabajara, i Caet\u00e9, gli Amoipira, i Tupin\u00e1 (Tupina\u00ea), gli Aricob\u00e9, etc.\nI Tupinamba hanno dominato quasi tutta la costa brasiliana fino all'arrivo degli europei. Avevano una lingua comune la cui grammatica fu poi riorganizzata dai Gesuiti e divenne nota come \"Tupi antico\". Tuttavia, di solito, quando si fa riferimento ai Tupinamba, ci si riferisce per lo pi\u00f9 alle trib\u00f9 che presero parte alla Confederazione dei Tamoio, il cui obiettivo era quello di lottare contro i portoghesi e che si rese protagonista di numerose rivolte a met\u00e0 del XVI secolo.\nNonostante le radici comuni, le varie trib\u00f9 che componevano la nazione Tupinamba combatterono costantemente tra di loro, spinte da intensi desideri di vendetta che hanno sempre portato a guerre sanguinose in cui i prigionieri venivano catturati per essere mangiati nel corso di rituali antropofagi. Autori come il tedesco Hans Staden e i francesi Jean de Lery e Andr\u00e9 Thevet, tutti del XVI secolo, e le missive dei Gesuiti del periodo, ci danno notizie molto accurate su chi erano e come vivevano.\nI Tupinamba i stabilirono nell'attuale regione di Oliven\u00e7a nel XVII secolo, dopo i massicci contatti con i gruppi di gesuiti, in particolare nei pressi del fiume Una. La migrazione in tale area fu sostenuta allo scopo di assicurare il sostentamento necessario alla popolazione del villaggio di Nossa Senhora da Escada, dove la maggior parte della comunit\u00e0 Tupinamba si era stanziata.\nAi primi del XXI secolo, erano rimasti solo due gruppi di indiani Tupinamba, quello della costa di Bahia (Tupinamb\u00e1 de Oliven\u00e7a), situati nella citt\u00e0 di Ilh\u00e9us, e quello di Patiburi, villaggio localizzato intorno alla citt\u00e0 di Belmonte (poco meno di 200 persone)."}
{"id": "735718", "revid": "287204", "url": "https://it.wikipedia.org/wiki?curid=735718", "title": "M68", "text": ""}
{"id": "735719", "revid": "46931", "url": "https://it.wikipedia.org/wiki?curid=735719", "title": "Tupinamb\u00e1", "text": ""}
{"id": "735723", "revid": "1305772", "url": "https://it.wikipedia.org/wiki?curid=735723", "title": "M69", "text": ""}
{"id": "735724", "revid": "125778277", "url": "https://it.wikipedia.org/wiki?curid=735724", "title": "Bianca Guaccero", "text": "Carriera.\nDopo alcune apparizioni televisive agli esordi, come in \"Miss e Mister '96\" e \"Sotto a chi tocca\", debutta al cinema con il film \"Terra bruciata\" (1999) di Fabio Segatori al quale segue, l'anno successivo, \"Faccia di Picasso\" di Massimo Ceccherini, nel quale \u00e8 tra i protagonisti.\nNel 2001 \u00e8 tra i protagonisti, con il ruolo di Angelica, del film \"Tra due mondi\" di Fabio Conversi. Nello stesso anno appare nella miniserie \"Ama il tuo nemico 2\" di Damiano Damiani. Successivamente alterna i ruoli nel cinema con quelli televisivi, recita in teatro e partecipa inoltre ad alcuni programmi televisivi come cantante. Nel 2002 entra nel cast di \"Mud\u00f9\". Nel 2003 fa parte del cast della serie \"Tutti i sogni del mondo\", in cui interpreta una delle protagoniste. Nel 2006 \u00e8 protagonista della miniserie televisiva \"Assunta Spina\". Nello stesso anno veste i panni di Carolina nella serie \"Capri\", ruolo che ricopre fino al 2010. Frattanto nel 2007 \u00e8 protagonista, con Enzo Decaro e Anna Kanakis, della miniserie \"La terza verit\u00e0\" in cui interpreta il ruolo della giornalista Lidia.\nNel 2008, con Andrea Osv\u00e1rt, affianca Pippo Baudo e Piero Chiambretti nella conduzione del \"Festival di Sanremo\" su Rai 1. Nello stesso anno \u00e8 protagonista, con Giorgio Lupano, della miniserie \"La stella della porta accanto\" di Gianfranco Albano; inoltre \u00e8 protagonista, da novembre fino al marzo del 2009, del musical \"Poveri ma belli\", con la regia di Massimo Ranieri. Tra il 2009 e il 2010 prende parte alle miniserie \"Il bene e il male\" e \"Mia madre\". Nel 2012 recita nella fiction \"Walter Chiari - Fino all'ultima risata\" e incide, sotto lo pseudonimo di BG, il suo primo singolo da cantante, \"Look Into Myself\".\nIl 2014 la vede protagonista dell'opera prima di Adelmo Togliani, \"L'uomo volante\". Nella parte conclusiva del 2015 \u00e8 concorrente del programma \"Tale e quale show\", condotto da Carlo Conti su Rai 1. L'estate seguente affianca Alan Palmieri nello show musicale \"Battiti Live\". Nel 2017 interpreta un duetto con Fabrizio Moro dal titolo \"\u00c8 pi\u00f9 forte l'amore\", pubblicato nell'album \"Pace\" dello stesso Moro. Sempre nello stesso anno partecipa alla fiction \"Sotto copertura\", con Alessandro Preziosi e Claudio Gio\u00e8. Nel 2018 \u00e8 una delle protagoniste del film televisivo \"In punta di piedi\". Nello stesso anno conduce su Radio Zeta il programma radiofonico \"Pane, Amore e Zeta weekend\" con Luisa Ginetti, e dal successivo settembre \u00e8 alla guida del programma televisivo \"Detto fatto\" di Rai 2.\nTra il 2019 e il 2020 presenta, insieme a Enrico Ruggeri, il variet\u00e0 monografico \"Una storia da cantare\" nel sabato sera di Rai 1. Per la stessa rete, nel 2021 \u00e8 tra i protagonisti della miniserie \"Fino all'ultimo battito\" al fianco di Marco Bocci e Violante Placido.\nVita privata.\nNel settembre 2013 si \u00e8 sposata con il regista Dario Acocella, dal quale ha avuto una figlia nel novembre 2014; il matrimonio si \u00e8 concluso nel novembre 2017."}
{"id": "735725", "revid": "120384610", "url": "https://it.wikipedia.org/wiki?curid=735725", "title": "Otorragia", "text": "L'otorragia \u00e8 definita come la fuoriuscita di sangue dall'orecchio dovuta a trauma cranico o traumi dell'orecchio stesso.\nSe, consensualmente alla fuoriuscita di sangue, l'infortunato lamenta dolore intenso e sordit\u00e0, si tratta probabilmente di una perforazione del timpano. Pu\u00f2 essere anche segno di una frattura della base cranica, pi\u00f9 precisamente della rocca petrosa.\nNon va impedita la fuoriuscita del sangue, perch\u00e9 altrimenti aumenterebbe la pressione intracranica con conseguenze peggiori."}
{"id": "735729", "revid": "729019", "url": "https://it.wikipedia.org/wiki?curid=735729", "title": "Tupiniquim", "text": "I Tupiniquim sono un gruppo etnico del Brasile con una popolazione stimata in 2.630 individui nel 2010 (Funasa). Discendono dal macro-gruppo storico dei Tupi.\nLingua.\nLa lingua tupiniquim (ISO 639-3 tpk) appartiene alla famiglia linguistica tupi-guaran\u00ed. La parola \"tupiniquim\" significa \"Tupi vicini\". Oggi i Tupiniquim utilizzano solo il portoghese.\nInsediamenti.\nVivono a nord dello stato brasiliano dell'Esp\u00edrito Santo, in tre territori indigeni situati nei comuni di Aracruz, Santa Cruz e Vila do Riacho. I tre territori indigeni in cui sono stanziati i Tupiniquim, tutti ufficialmente riconosciuti nel 1983, sono:\nStoria.\nAll'arrivo dei portoghesi nel XVI secolo, i Tupiniquim occupavano un'area compresa tra l'odierna Camamu, nello stato di Bahia, e il fiume S\u00e3o Mateus (o Cricar\u00e9). Vissero anche nel villaggio di \"Aldeia Nova\", situato nei pressi del fiume Piraqu\u00ea A\u00e7u e fondato nel 1556 dai gesuiti. Dopo epidemia di vaiolo e un'invasione di insetti nei campi coltivati, il gruppo si insedi\u00f2 anche a Reis Magos, un altro \"aldeamento\", ossia un villaggio creato ed amministrato da missionari per gli indigeni. Reis Magos ha dato poi origine alla attuale citt\u00e0 di Nova Almeida mentre l'attuale villaggio di Santa Cruz, altra roccaforte dei Tupiniquim, \u00e8 stato originato dalla comunit\u00e0 di \"Aldeia Nova\".\nNella cultura di massa.\nIl nome della trib\u00f9 \u00e8 strettamente legato con la prima televisione brasiliana da cui prende il nome: Rede Tupi; l\u2019emittente nacque nel 1950 e fall\u00ec nel 1980."}
{"id": "735730", "revid": "339392", "url": "https://it.wikipedia.org/wiki?curid=735730", "title": "Tupinkin", "text": ""}
{"id": "735733", "revid": "339392", "url": "https://it.wikipedia.org/wiki?curid=735733", "title": "Tupinikim", "text": ""}
{"id": "735734", "revid": "1342360", "url": "https://it.wikipedia.org/wiki?curid=735734", "title": "Campionato d'Asia per club 1971", "text": "Il Campionato d'Asia per club 1971 \u00e8 stata la 4\u00aa edizione del massimo torneo calcistico asiatico per squadre di \"club\" maggiori maschili.\nPer la terza volta su quattro edizioni della competizione il torneo fu vinto da una squadra israeliana: il Maccabi Tel Aviv si laure\u00f2 campione continentale dopo aver vinto per il ritiro dalla finale degli iracheni dell'Al-Shorta Football Club.\nTorneo.\nTurno preliminare.\nN.B.: nel primo turno i gruppi sono composti da due vincenti e due perdenti del preliminare\nPrimo Turno.\nGruppo B.\n1 Al Shurta ritirata: vittoria a tavolino del Tel Aviv"}
{"id": "735735", "revid": "154893", "url": "https://it.wikipedia.org/wiki?curid=735735", "title": "Theodred", "text": ""}
{"id": "735736", "revid": "367445", "url": "https://it.wikipedia.org/wiki?curid=735736", "title": "Effetti personali (album)", "text": "Effetti personali \u00e8 il quarto album in studio del cantautore italiano Sergio Caputo, pubblicato nel 1986.\nDescrizione.\nIl disco, pubblicato dalla CGD, si avvale dell'incontro con l'icona del jazz Dizzy Gillespie che suona la tromba ne \"Il pianeta Venere\" e in \"Trio vocale militare\".\nIl titolo di per s\u00e9 riassume l'identit\u00e0 che accomuna i singoli brani, che sembrano trarre spunto da film o personaggi di fantasia tra i preferiti di Caputo, in modo particolare mutuati dal mondo dei fumetti e da alcuni generi del cinema d'evasione e di avventura, riletti con la sua vena sdrammatizzante e carichi, fino alla maniacalit\u00e0, di intuizioni originali, rime mai osate prima, incroci linguistici, in una sorta di giro del mondo a suon di figure retoriche citazioni e qualche neologismo. I suoi effetti personali sono soprattutto riconducibili alla sua inventiva. Sotto l'egida del jazz, spazia con disinvoltura su nuovi diversi registri musicali, operazione che pu\u00f2 definirsi \"musical-culturale\", complementare rispetto alle sonorit\u00e0 presenti nel precedente \"No Smoking\".\nNe \"Il pianeta Venere\" l'idea di un altro pianeta reso vivo e vegeto alla stregua di una emittente radio (che \"trasmetteva Vivaldi e Ravel... un concerto di Brahms...\") permette un uso incondizionato della fantasia, con numerosi richiami a un certo mondo patinato (marche di lusso, usi e costumi del jet set) che si trasforma cos\u00ec in macchietta: analogamente in \"Io ritorno via da Cannes\", dove si gioca sui termini della francofonia che ruotano intorno a un comico poliziesco, o in \"L'arca di No\u00e9\" dove un esodo diluviano somiglia a una vacanza da villaggio turistico, come scampare alla fine del mondo portandosi con s\u00e9 gli oggetti pi\u00f9 futili. In questa trilogia del voluttuario, si inserisce un viaggio futuribile, in coppia, a \"passeggiare nella base nucleare... nel 2003... a cavalcioni di un siluro della \"Hertz\"\" dove il \"trio\" del titolo trasfigura un'altra icona (quella appunto militare) dell'immaginario reale, trasformata in innocuo sottofondo.\nPi\u00f9 composito il paesaggio della seconda parte: la title-track mette in guardia sul non interrogarsi sulle proprie fantasie, (\"non metterci le mani, potresti forse avere delle strane sorprese... parliamone domani\"), e cos\u00ec ecco quattro quadri diversi l'uno dall'altro: \"I cinesi non si affacciano mai\", una ricostruzione in stile orientale ispirata a una Chinatown e a un personaggio non meglio identificato di Walter Matthau; \"Un radio taxi cos\u00ec\" una storia tra taxi in forma antropomorfa, retaggio di alcuni cartoni animati; \"Flamenco amorespia\", un flamenco che si rif\u00e0 alle storie di spionaggio (viene in mente il bizzarro Agente Maxwell Smart) e le riduce a un banale corteggiamento in giro per il globo (\"cosa vuoi che ci importi di quei microfilm...\"); e per finire \"Tigre contro tigre\" uno scioglilingua preso a pretesto come passerella finale di questa carrellata di immagini parole suoni e ricordi tutti rigorosamente prelevati dal baule degli \"effetti personali\", forse un po' penalizzanti, regressivi, di quelli che \"ci tarpano le ali\" ma che in compenso \"hanno molto da dire\".\nLa \"intro\", oltre ad anticipare la melodia della title-track, propone una breve frase musicale cantata, le cui note, suonate al pianoforte, si possono trovare sul finale di \"Spicchio di luna\", canzone che chiude il suo primo album \"Un sabato italiano\". Nella title-track, per esigenze di metrica, Caputo pronuncia \"come polveri di strade anfose\" invece che \"bagnate\", facendosi aiutare dalla canzone dialettale di Domenico Modugno \"Strada 'nfosa\". \"L'arca di No\u00e8\" esiste in due differenti versioni che presentano due minime differenze. In una dice (e lo conferma nelle copertine interne coi testi): \"c'\u00e8 un tagliando sul giornale\" e poi \"un videoclip col Barbiere di Siviglia\"; nell'altra invece \"c'\u00e8 un annuncio...\" e \"un videotape...\". Non \u00e8 chiaro se queste due differenze siano spie di due differenti stampe dell'intero album, o se ce ne siano state di ulteriori nello stesso album."}
{"id": "735737", "revid": "110157", "url": "https://it.wikipedia.org/wiki?curid=735737", "title": "Turiwara", "text": " \nI Turiwara (o anche Turiuara) sono un gruppo etnico del Brasile che ha una popolazione stimata in circa 30 individui. Parlano la lingua Turiwara (codice ISO 639: TWT) e sono principalmente di fede animista.\nVivono nello stato brasiliano di Par\u00e1, insieme ai Temb\u00e9 nei pressi del fiume Acar\u00e1-miri."}
{"id": "735738", "revid": "46931", "url": "https://it.wikipedia.org/wiki?curid=735738", "title": "Turiw\u00e1ra", "text": ""}
{"id": "735740", "revid": "46931", "url": "https://it.wikipedia.org/wiki?curid=735740", "title": "Turiuara", "text": ""}
{"id": "735742", "revid": "5901", "url": "https://it.wikipedia.org/wiki?curid=735742", "title": "Barnaba Niccol\u00f2 Maria Luigi Chiaramonti", "text": ""}
{"id": "735743", "revid": "92723", "url": "https://it.wikipedia.org/wiki?curid=735743", "title": "Jakob Friedrich von Abel", "text": "Studio filologia, teologia e filosofia nei seminari evangelici di Denkendorf, di Maulbronn e di Tubinga. Laureato nel 1770, fu subito nominato professore di filosofia nel \"Milit\u00e4r-Pflanzschule\" di Tubinga e poi nella \"Karlschule\" di Stoccarda. Qui conobbe Schiller, col quale collabor\u00f2 nel 1786 alla stesura della novella \"Der Verbrecher aus Infamie\", pubblicata da Schiller nel 1792 col titolo di \"Der Verbrecher aus verlorner Ehe\".\nNel 1790 insegn\u00f2 filosofia, poesia ed eloquenza nel \"Contubernium\" di Tubinga; divenuto pastore nel 1811, fu sovrintendente generale a Oehringen e poi membro dell'autorit\u00e0 esecutiva della Chiesa evangelica di Urach e di Reutlingen.\nIn filosofia, sostenne, in opposizione a Kant, che lo spazio e il tempo non sono categorie a priori, ma sono prodotti dall'uomo sulla base dei dati empirici.\nBiografia.\nFiglio di un ufficiale di stato, ricevette una ferrea educazione di stampo teologico, che culmin\u00f2 nel suo arrivo, nel 1768, a T\u00fcbingen per studiare filosofia. Suoi insegnanti furono Gottfried Ploucquet e August Friedrich B\u00f6ck, gli ultimi tra i filosofi di T\u00fcbingen ad insegnare secondo la dottrina filosofica Wolffiana. Il giovane Abel trov\u00f2 poco soddisfacente questa dottrina filosofica cos\u00ec razionale, e decise cos\u00ec di dedicarsi autonomamente allo studio della psicologia empirica. Ventunenne, Abel fu invitato nel 1772 come insegnante alla Karlsschule di Stoccarda. Due anni dopo, nel 1774, divenne professore di filosofia e vice-cancelliere nel 1786. I diciotto anni di insegnamento a Stoccarda furono per Abel il suo periodo di successo maggiore. Abel fu molto popolare tra i suoi studenti, soprattutto per la sua molto appassionata modalit\u00e0 di presentazione. Il suo insegnamento differisce da quello da lui ricevuto prendendo un'impostazione sempre pi\u00f9 empirica e sempre meno Wolffiana e razionale. \nMor\u00ec a Schorndorf, in Germania, il 7 luglio 1829."}
{"id": "735744", "revid": "1543377", "url": "https://it.wikipedia.org/wiki?curid=735744", "title": "Tuxa", "text": " \nI Tuxa (o anche Tusha) sono un gruppo etnico del Brasile che ha una popolazione stimata in circa 141 individui. Parlano la lingua portoghese e sono principalmente di fede animista.\nVivono negli stati brasiliani di Bah\u00eda e Pernambuco. La lingua originale Tuxa \u00e8 considerata una lingua estinta."}
{"id": "735746", "revid": "46931", "url": "https://it.wikipedia.org/wiki?curid=735746", "title": "Tux\u00e1", "text": ""}
{"id": "735747", "revid": "46931", "url": "https://it.wikipedia.org/wiki?curid=735747", "title": "Tusha", "text": ""}
{"id": "735748", "revid": "5901", "url": "https://it.wikipedia.org/wiki?curid=735748", "title": "Achille Ambrogio Damiano Ratti", "text": ""}
{"id": "735750", "revid": "600229", "url": "https://it.wikipedia.org/wiki?curid=735750", "title": "Settembre Musica", "text": ""}
{"id": "735751", "revid": "122903290", "url": "https://it.wikipedia.org/wiki?curid=735751", "title": "Canoa/kayak ai Giochi della XXVII Olimpiade", "text": "Si sono svolte 16 gare di Canoa/kayak alle olimpiadi estive 2000: 12 in acque libere (9 gare maschili e 3 femminili) e 4 gare di slalom (3 maschili e 1 femminile). Le gare di canoa sprint si sono tenute al \"Sydney International Regatta Centre\"."}
{"id": "735752", "revid": "115578539", "url": "https://it.wikipedia.org/wiki?curid=735752", "title": "Pangu", "text": "Pangu (\u76e4\u53e4) nella mitologia cinese \u00e8 annoverato come il primo essere vivente ed il creatore di tutte le cose.\nIl mito cinese.\nSecondo la cosmogonia cinese in principio non esisteva nulla nell'universo tranne il vero caos. Tuttavia lo stesso caos si coagul\u00f2 in un \"uovo cosmico\" per diciottomila anni. All'interno di esso i sublimi principi universali dello yin e dello yang si bilanciarono perfettamente e da quell'equilibrio perfetto emerse Pangu.\nEsso viene raffigurato come un essere gigantesco e primitivo, villoso e dotato di grandi corna (ricordando in questo il dio greco Pan) e vestito di pelli.\nPangu espresse la volont\u00e0 di creare tutte le cose e prese una pesante ascia e distrusse con un fendente il gigantesco \"uovo cosmico\", creando cos\u00ec la Terra (lo \"Yin\") ed il cielo (lo \"Yang\").\nPer tenerli separati Pangu si mise tra loro e spinse il cielo verso l'alto, questo processo di separazione dur\u00f2 altri diciottomila anni, cos\u00ec che ogni giorno la terra diventava sempre pi\u00f9 bassa ed il cielo andava sempre pi\u00f9 verso l'alto, mentre Pangu cresceva in proporzione.\nIn differenti versioni della leggenda Pangu viene aiutato nella separazione tra cielo e terra da quattro bestie mitiche: la tartaruga, il Qilin, la fenice e il dragone.\nTrascorsi i diciottomila anni, Pangu si adoper\u00f2 per terminare il resto della creazione, il suo respiro divenne il vento, la sua voce divenne il tuono, il suo occhio sinistro divenne il sole e quello destro la luna, mentre il resto del suo corpo divennero le montagne e tutta la superficie terrestre."}
{"id": "735753", "revid": "400694", "url": "https://it.wikipedia.org/wiki?curid=735753", "title": "Vicesindaco", "text": "Il Vicesindaco, nell'ordinamento giuridico italiano e, specificamente, ai sensi del Decreto Legislativo n.267/2000, art.46, comma 2, viene individuato dal Sindaco tra i componenti della giunta comunale.\nIl citato D.Lgs. n. 267/2000 (Testo unico delle leggi sull'ordinamento degli enti locali), art. 53, dispone che il Vicesindaco sostituisca il Sindaco in caso di sua assenza, impedimento temporaneo o sospensione dall'esercizio della funzione.\nFunzioni.\nLa supplenza temporanea di cui all'articolo 53, comma 2, del D.Lgs. n. 267/2000 si realizza quando il sindaco:\nIn tutti i casi in cui sostituisce il sindaco, il vicesindaco esercita anche le funzioni a lui spettanti in qualit\u00e0 di ufficiale del Governo.\nAlle funzioni vicarie del sindaco il vicesindaco cumula quelle di assessore e, come tale, riceve normalmente dal sindaco la \"delega\" per talune materie o atti.\nLa figura del vicesindaco \u00e8 stata introdotta dell'art. 16, comma 2, della legge 25 marzo 1993, n. 81. In precedenza le funzioni vicarie del sindaco erano svolte dall'assessore anziano. Peraltro, gli statuti comunali, adottati a seguito dell'entrata in vigore della legge n. 142 del 1990, gi\u00e0 prevedevano questa figura.\nNelle regioni a statuto speciale.\nNella regione Valle d'Aosta, inoltre, il vice sindaco non \u00e8 nominato, ma eletto direttamente dai cittadini contestualmente al sindaco.\nDenominazione nelle lingue minoritarie.\nNelle regioni a statuto speciale dove vige un regime di bilinguismo, la denominazione \"vicesindaco\" \u00e8 affiancata dalle seguenti:"}
{"id": "735754", "revid": "1851848", "url": "https://it.wikipedia.org/wiki?curid=735754", "title": "Sindaco metropolitano", "text": "Nell'ordinamento giuridico italiano il sindaco metropolitano \u00e8 l'organo monocratico a capo del governo di una citt\u00e0 metropolitana, ente territoriale entrato in vigore in Italia il 1\u00ba gennaio 2015. Tale carica non fu introdotta dal D.Lgs. n. 267/2000 (\"Testo unico delle leggi sull'ordinamento degli enti locali\") che, a differenza della legge n. 142/1990, non elencava gli organi della citt\u00e0 metropolitana, ma \u00e8 stata istituita e regolamentata dalla legge del 7 aprile 2014, n. 56 recante \"Disposizioni sulle citt\u00e0 metropolitane, sulle province, sulle unioni e fusioni di comuni\".\nFunzioni.\nIl sindaco metropolitano rappresenta l'ente, convoca e presiede il consiglio metropolitano e la conferenza metropolitana, sovrintende al funzionamento dei servizi e degli uffici e all'esecuzione degli atti ed esercita le altre funzioni attribuite dallo statuto. Propone al consiglio metropolitano gli schemi di bilancio da adottare e da sottoporre al parere della conferenza metropolitana.\nIl sindaco metropolitano pu\u00f2 nominare un vicesindaco, scelto tra i consiglieri metropolitani, stabilendo le eventuali funzioni a lui delegate e dandone immediata comunicazione al consiglio metropolitano. Il vicesindaco esercita le funzioni del sindaco metropolitano in ogni caso in cui questi ne sia impedito. Qualora il sindaco metropolitano cessi dalla carica per cessazione dalla titolarit\u00e0 dell'incarico di sindaco del proprio comune, il vicesindaco rimane in carica fino all'insediamento del nuovo sindaco metropolitano. Il sindaco metropolitano pu\u00f2 altres\u00ec assegnare deleghe a consiglieri metropolitani, nel rispetto del principio di collegialit\u00e0, secondo le modalit\u00e0 e nei limiti stabiliti dallo statuto.\nAnalogamente al presidente della provincia, il sindaco metropolitano indossa come segno distintivo una fascia di colore azzurro con lo stemma della Repubblica e lo stemma della propria provincia, da portare a tracolla.\nModalit\u00e0 di elezione.\nIl sindaco metropolitano \u00e8 di diritto il sindaco del comune capoluogo: a tal fine, tutti gli statuti delle citt\u00e0 metropolitane individuano il capoluogo o la sede istituzionale dell'ente (con la sola eccezione della Citt\u00e0 metropolitana di Bologna, nel cui statuto non \u00e8 indicato alcun capoluogo o sede legale).\nAl realizzarsi di ben precise condizioni, la legge del 7 aprile 2014, n. 56 consente per\u00f2 anche la possibilit\u00e0 che lo statuto della citt\u00e0 metropolitana preveda l'elezione a suffragio universale del sindaco e del consiglio metropolitano con il sistema elettorale che dovr\u00e0 essere determinato con legge statale.\nGli statuti delle citt\u00e0 metropolitane di Roma capitale, Milano e Napoli prevedono l'elezione diretta a suffragio universale del sindaco e dei consiglieri, nel caso in cui il parlamento vari una apposita legge elettorale che disciplini il voto. \nLo statuto della citt\u00e0 metropolitana di Genova prevede che il sindaco metropolitano possa essere eletto a suffragio universale e diretto, dopo che si siano realizzati i presupposti stabiliti dalla legge dello Stato e secondo le modalit\u00e0 stabilite dalla medesima. \nGli statuti delle citt\u00e0 metropolitane di Reggio Calabria e Venezia prevedono invece che il sindaco metropolitano ed il consiglio metropolitano siano eletti a suffragio universale, ove non sia prevista la divisione del comune capoluogo in pi\u00f9 comuni; tuttavia attualmente la legge Del Rio prevede invece espressamente per questi enti la necessit\u00e0 di suddivisione del capoluogo in pi\u00f9 comuni al fine di poter eleggere i due organi a suffragio universale. Il 1\u00ba dicembre 2019 si \u00e8 svolto a Venezia il quinto referendum per la separazione di Venezia e Mestre (consultazione che - in caso di successo - avrebbe reso possibile l'avvio dell'iter per arrivare all'elezione diretta degli organi metropolitani), ma non \u00e8 stato raggiunto il quorum necessario."}
{"id": "735759", "revid": "287204", "url": "https://it.wikipedia.org/wiki?curid=735759", "title": "La falce dei cieli", "text": "La falce dei cieli (\"The Lathe of Heaven\") \u00e8 un romanzo di fantascienza di Ursula K. Le Guin del 1971. Ha vinto un Premio Locus ed \u00e8 stato candidato al Premio Hugo e al Premio Nebula.\nDal romanzo sono stati tratti due film per la televisione, il primo nel 1980 e un secondo nel 2002.\nTrama.\nGeorge Orr si accorge che i suoi sogni iniziano a diventare realt\u00e0. Il dottor Haber cerca di influenzare i sogni di Orr piegandoli ai suoi desideri. Orr diventa il riluttante strumento nelle mani del dottor Haber nel creare e distruggere diversi universi possibili, alla ricerca del mondo perfetto voluto da Haber. Ma \u00e8 questo il modo giusto di cambiare le cose? Ben presto ogni utopia pensata diventa un incubo.\nOrr sogna di basi costruite sulla luna, che vengono attaccate da alieni provenienti da Aldebaran."}
{"id": "735760", "revid": "712828", "url": "https://it.wikipedia.org/wiki?curid=735760", "title": "Edoras", "text": ""}
{"id": "735764", "revid": "599013", "url": "https://it.wikipedia.org/wiki?curid=735764", "title": "Txik\u00e3o", "text": "I Txik\u00e3o (noti anche come Ikpeng o Chicao) sono un gruppo etnico del Brasile che ha una popolazione stimata in 459 individui (2010).\nLingua.\nParlano la lingua Ikpeng, lingua che appartiene alla famiglia linguistica Karib. Si auto-identificano con il termine \"Ikpeng\". \"Chic\u00e3o\" (\"Txik\u00e3o\", \"Tchic\u00e3o\" o \"Txic\u00e3o\") \u00e8 un nome a loro affibbiato da popolazioni indigene nemiche e in seguito adottato anche dai bianchi.\nInsediamenti.\nVivono nello stato brasiliano del Mato Grosso, nel Parco Indigeno dello Xingu.\nStoria.\nI Txik\u00e3o sono originari delle rive del fiume Xingu. I primi contatti di questo gruppo con il mondo civilizzato avvennero solo negli anni sessanta del XX secolo. Le uniche notizie riguardanti i Txik\u00e3o prima di questo periodo provengono unicamente dai racconti orali tramandati dalle generazioni Txik\u00e3o confrontati con i dati storici della regione. Secondo la tradizione orale, i Txik\u00e3o originariamente vivevano nella terra abitata dal popolo Txipaya. Intorno al 1850, sarebbero stati stanziati in una regione con molti fiumi convergenti. Anche se i nomi dati ai fiumi nei racconti orali non consentono l'identificazione di punti precisi nella regione, si pensa che abbiano vissuto nell'area dei bacini dei fiumi Teles Pires e Juruena.\nAl momento del primo contatto nel 1964, i Txik\u00e3o erano solo una quarantina. La popolazione \u00e8 diminuita drasticamente a causa delle battaglie in corso con gruppi rivali dello Xingu superiore e delle epidemie, in particolare l'influenza probabilmente diffusa dalla cattura di due giovani Wauja. Nel 1967 accettarono il trasferimento in un altro territorio, nella riserva. In seguito, la tendenza al ribasso demografico si \u00e8 invertita. Nel 1998 c'erano gi\u00e0 252 persone. Nel 2001 la popolazione era di 302 persone, di cui solo 38 erano discendenti al 100% del gruppo originale. Il 56,6% era sotto i 15 anni. Nel 2006 c'erano 342 persone, secondo il FUNAI.\nNel XXI secolo, i Txik\u00e3o sono ancora impegnati a difendere il loro territorio all'interno del Parco, fermando gli intrusi, come taglialegna e pescatori. Ma il loro interesse principale \u00e8 quello di riconquistare il loro territorio prima del trasferimento al parco, nella zona del fiume Jatoba.\nOrganizzazione sociale.\nSono in larga parte coltivatori di manioca, mais, cotone; praticano la caccia e la pesca."}
{"id": "735765", "revid": "46931", "url": "https://it.wikipedia.org/wiki?curid=735765", "title": "Txik\u00e2n", "text": ""}
{"id": "735767", "revid": "93556", "url": "https://it.wikipedia.org/wiki?curid=735767", "title": "Ieoh Ming Pei", "text": "Ha vinto il Premio Pritzker nel 1983 e l'11 dicembre 1992 il Presidente George H. W. Bush gli ha conferito la Medaglia presidenziale della libert\u00e0. \u00c8 stato uno degli ultimi grandi maestri dell'architettura modernista. Lavorava con le forme astratte, usando la pietra, il calcestruzzo, il vetro e l'acciaio. Pei era uno degli architetti di maggior successo del XX secolo.\nGiovinezza ed istruzione.\nPei nacque a Canton, nella provincia di Guangdong, in una nota famiglia di Suzhou. Suo padre, banchiere di primo piano, fu in seguito direttore della Banca di Cina e governatore della Banca Centrale di Cina. La residenza della famiglia \u00e8 ora parte del patrimonio mondiale dell'umanit\u00e0, classificata tra i \"Classici Giardini di Suzhou\". La casa viene chiamata Giardino del Leone della Foresta, ed \u00e8 caratterizzata da molte sculture di pietra scavate naturalmente dall'acqua. Pei amava il modo in cui gli edifici si combinavano con la natura, e in particolare i giochi di luci e ombre.\nLa sua prima istruzione avvenne alla Saint John's University di Shanghai e successivamente al St. Paul's College, Hong Kong, dopodich\u00e9 egli si trasfer\u00ec negli Stati Uniti per studiare architettura, all'et\u00e0 di 18 anni. Inizi\u00f2 alla University of Pennsylvania prima di ricevere la laurea in architettura dal Massachusetts Institute of Technology nel 1940. Lo stesso anno fu premiato con l\"'Alpha Rho Chi Medal\", il \"MIT Travelling Fellowship\", la \"AIA Gold Medal\". Si iscrisse alla Harvard Graduate School of Design due anni dopo; quindi serv\u00ec al National Defense Research Committee a Princeton, New Jersey.\nNel 1944 torn\u00f2 ad Harvard, dove consegu\u00ec nel 1946 il \"master\" in Architettura, rimanendovi per qualche tempo col ruolo di assistente. Ricevette il \"Wheelwright Traveling Fellowship\" nel 1951 e divenne naturalizzato statunitense nel 1954.\nCarriera.\nNel 1948, William Zeckendorf assunse Pei per lavorare nell'azienda immobiliare Webb and Knapp in un ruolo da poco creato, Direttore dell'Architettura. Mentre era alla Webb and Knapp, Pei lavor\u00f2 su progetti in grande scala e oper\u00f2 in tutti gli Stati Uniti.\nNel 1955 Pei apr\u00ec un suo studio d'architettura, chiamato I. M. Pei &amp; Partners fino al 1989, quando venne rinominato Pei Cobb Freed &amp; Partners per premiare il lavoro di James Ingo Freed e Henry N. Cobb.\nVita privata.\nPei ebbe quattro figli: tre maschi, T'ing Chung Pei, Chien Chung (Didi) Pei, Li Chung (Sandi) Pei; e una femmina: Liane Pei. Sia Chien Chung che Li Chung hanno seguito le orme del padre alla Harvard Graduate School of Design. Chien Chung Pei ha aiutato il padre a progettare l'ampliamento del Louvre dal 1989 al 1993, mentre Li Chung Pei ha lavorato col padre per la realizzazione della Bank of China Tower a Hong Kong nel 1989. Entrambi sono divenuti architetti e hanno fondato studi propri. Pei ha lavorato fino al 1990, anno del suo pensionamento."}
{"id": "735770", "revid": "4507", "url": "https://it.wikipedia.org/wiki?curid=735770", "title": "Unione musicale", "text": "L'Unione musicale \u00e8 un'associazione fondata a Torino nel 1946 per promuovere l'organizzazione di concerti e rassegne musicali.\nStoria.\nNel 1946 Giorgio Balmas, insieme con alcuni compagni di scuola dei licei torinesi, fonda un\u2019Associazione concertistica che prende il nome di Unione Musicale Studentesca e che avvia un percorso di rinnovamento nella vita musicale torinese, stimolato dal clima fervente dell\u2019immediato dopoguerra. Varie vicende degli anni Quaranta, Cinquanta e Sessanta consolidano anche istituzionalmente l\u2019Associazione, ormai semplicemente Unione Musicale, guidata da Balmas fino al 1975, anno in cui viene eletto in consiglio comunale e poi nominato assessore per la cultura.\nL\u2019Unione musicale si \u00e8 nel frattempo imposta nella vita musicale di Torino, assorbendo progressivamente le attivit\u00e0 di tutte le altre istituzioni musicali dedicate alla musica da camera. Nel 1968 si ha la costituzione legale dell\u2019Associazione, insieme con il primo finanziamento in base alla legge n. 800/1967. Nel 1998 l\u2019acquisizione dello status di ONLUS, e nel 2009 l\u2019iscrizione nel Registro Regionale Centralizzato delle Persone Giuridiche.\nA met\u00e0 degli anni Settanta Michele Torassa e Walter Vergnano (oggi sovrintendente del Teatro Regio e presidente dell\u2019ANFOLS) gestiscono congiuntamente le cariche di presidente e legale rappresentante e direttore artistico, fino al 1982, quanto Vergnano viene confermato come presidente e la direzione artistica viene affidata al compositore Lorenzo Ferrero. Dal 1988 il direttore artistico \u00e8 Giorgio Pugliaro. \nAlla fine degli anni Novanta l\u2019Associazione conferma la propria espansione nella societ\u00e0 civile, ampliando progressivamente il numero degli associati (dalla decina iniziale alla settantina attuale), e affidando la presidenza - dopo le dimissioni di Vergnano - prima al giornalista Alberto Papuzzi (1999-2001), poi all\u2019avvocato Angelo Benessia (2001-2008), al dottor Leopoldo Furlotti (2008-2015), e nuovamente ad Angelo Benessia dal maggio 2015.\nAnche sotto il profilo organizzativo l\u2019Associazione ha consolidato le proprie strutture, gestendo internamente tutte le incombenze tecniche, amministrative e burocratiche dell\u2019organizzazione concertistica. Tali attivit\u00e0, come pi\u00f9 volte attestato dagli organi di controllo, sono sempre state svolte nella trasparenza e nel rigore pi\u00f9 assoluti, sia negli aspetti amministrativi generali sia nelle componenti specifiche fiscali e contributive. Sotto il profilo dimensionale l\u2019attivit\u00e0 \u00e8 andata sviluppandosi negli anni, in particolare quando l\u2019Unione musicale, accanto alla programmazione di oltre 3.500 concerti nelle proprie stagioni, ha assunto compiti tecnici e organizzativi per il festival cittadino Settembre Musica (poi MITO Settembre Musica), dal 1979 al 2012 e quando ha realizzato, su iniziativa della Regione Piemonte, il circuito di decentramento musicale regionale denominato Piemonte in Musica (1984-2011), manifestazione per la quale ha curato circa 13.000 concerti.\nAccanto al costante rapporto con gli enti locali e con le altre istituzioni musicali del territorio, concretatosi in decine di iniziative comuni, il dato pi\u00f9 significativo degli ultimi anni (dal 2010) riguarda l\u2019acquisizione in gestione, affidata dalla Citt\u00e0 di Torino, del Teatro Vittoria, sala sempre pi\u00f9 utilizzata per i progetti pi\u00f9 innovativi e per le attivit\u00e0 specificamente indirizzate ai giovani e al rinnovamento del pubblico.\nOrganizzazione.\nOltre a collaborare regolarmente con istituzioni musicali torinesi (Teatro Regio, Orchestra Sinfonica Nazionale della Rai, Festival MITO Settembre Musica), l\u2019Unione musicale ha curato (dal 1984 al 2012) il coordinamento del circuito Piemonte in Musica, una iniziativa della Regione Piemonte dedicata al decentramento dei concerti di musica classica sul territorio regionale. \u00c8 socio fondatore dell\u2019Associazione Sistema Musica \u2013 che riunisce le principali istituzioni musicali torinesi \u2013 per la quale cura la pubblicazione dell\u2019omonimo mensile.\nDal 2010 al 2016 l\u2019Unione musicale ha affiancato alle stagioni tradizionali il cartellone Atelier Giovani per la realizzazione di spettacoli e concerti interamente dedicati ai giovani e alle scuole nella sede dedicata del Teatro Vittoria di Torino.\nOrganizza ogni anno circa cinquanta concerti, numerosi laboratori e spettacoli per bambini e famiglie e un ricco cartellone di proposte per le scuole.\nAttualmente il presidente \u00e8 Angelo Benessia e il direttore artistico \u00e8 Giorgio Pugliaro."}
{"id": "735771", "revid": "34392", "url": "https://it.wikipedia.org/wiki?curid=735771", "title": "Tup\u00ed", "text": ""}
{"id": "735773", "revid": "113065006", "url": "https://it.wikipedia.org/wiki?curid=735773", "title": "Operazioni con i limiti", "text": "In analisi matematica, le operazioni con i limiti sono delle operazioni volte a calcolare il limite di un oggetto (solitamente una successione o funzione) a partire dal limite di oggetti pi\u00f9 semplici, tramite operazioni aritmetiche come somma e prodotto.\nOperazioni con i limiti di funzione.\nSiano:\ndue funzioni definite su domini formula_2 non disgiunti, e sia formula_3 un punto di accumulazione per formula_4.\nSe esistono i limiti:\nallora:\nNei due ultimi punti, le frazioni si intendono definite solo dove il denominatore \u00e8 non nullo.\nDimostrazione.\nPreso:\nsi ottiene direttamente:\na questo punto il teorema \u00e8 dimostrato perch\u00e9 concorda con la definizione di limite.\nPresi:\ndall'espressione:\nper la disuguaglianza triangolare si ottiene:\na questo punto il teorema \u00e8 dimostrato perch\u00e9 concorda con la definizione di limite.\nPreso:\naggiungendo e togliendo formula_19 si ottiene:\nposti:\nOperazioni sulla retta estesa.\nAlcune delle uguaglianze elencate sono estendibili ai casi in cui formula_23 e/o formula_24 sia infinito. Ad esempio, se formula_25 e formula_24 \u00e8 finito, valgono le relazioni seguenti:\nQuesto fatto giustifica l'utilizzo di scritture come:\nForme indeterminate.\nUna forma indeterminata \u00e8 invece un caso in cui non \u00e8 possibile ricavare il limite della funzione composta dai limiti di ciascuna singola funzione. Questo accade in presenza di espressioni del tipo:"}
{"id": "735774", "revid": "2184720", "url": "https://it.wikipedia.org/wiki?curid=735774", "title": "Pietro Beltrami", "text": "Biografia.\nLaureatosi da normalista all'Universit\u00e0 di Pisa (Facolt\u00e0 di Lettere e Filosofia), \u00e8 attualmente professore di filologia romanza nello stesso ateneo, dopo avere insegnato anche all'Universit\u00e0 di Parma, all'Universit\u00e0 della Basilicata e all'Universit\u00e0 di Siena.\nDue volte segretario della Societ\u00e0 Italiana di Filologia Romanza, dal 1990 al 1994, oggi \u00e8 direttore dell'Istituto Opera del Vocabolario Italiano (OVI) del CNR, socio ordinario dell'Accademia della Crusca, membro direttore della \"Nuova Rivista di Letteratura Italiana\" e componente del consiglio direttivo della rivista in rete \"Lecturae tropatorum\".\nBeltrami \u00e8 autore di uno dei pi\u00f9 importanti e completi manuali di metrica italiana: \"La metrica italiana\", Bologna, Il Mulino, 1991 (5\u00aa ed. 2011), e della sua fortunatissima edizione minore: \"Gli strumenti della poesia\", Il Mulino, 1996 (3\u00aa ed. 2012).\n\u00c8 altres\u00ec autore di molti saggi sulla metrica italiana e romanza, su Dante, sui trovatori provenzali e galego-portoghesi, su Brunetto Latini (di cui ha curato un'edizione critica del \"Tresor\" con traduzione a fronte, in collaborazione con alcuni allievi, stampata presso Einaudi nel 2007), e su Chr\u00e9tien de Troyes; affrontando, a seconda delle occasioni, problemi di edizione critica, di storia della letteratura e di analisi delle strutture formali.\nTra le sue traduzioni, va ricordata quella del \"Lancillotto\" di Chr\u00e9tien de Troyes, con testo a fronte.\nIn veste di direttore dell'OVI si sta occupando dell'elaborazione elettronica del \"Tesoro della lingua italiana delle origini\" (edizione consultabile in rete) e di problemi filologici, lessicografici e informatici relativi alle banche dati testuali informatizzate.\nGestisce un blog su Internet."}
{"id": "735775", "revid": "17654", "url": "https://it.wikipedia.org/wiki?curid=735775", "title": "Valente di Bisanzio", "text": ""}
{"id": "735782", "revid": "339392", "url": "https://it.wikipedia.org/wiki?curid=735782", "title": "Mitologia australiana", "text": ""}
{"id": "735784", "revid": "8660", "url": "https://it.wikipedia.org/wiki?curid=735784", "title": "Matteo Spada", "text": "Ha partecipato a tre campionati di \"Serie B\" N.F.L.I. (2004, 2005 e 2007), un campionat0 di \"Serie A2\" NFLI (2006), due campionati giovanili \"Under 21\" NFLI (2004 e 2005), un campionato nella massima serie del campionato irlandese IAFL (2008, nei Cork Admirals), 5 campionati LENAF (2008 - 2009 - 2010 - 2011 - 2012), convocato nell'estate 2011 con la Nazionale Maggiore, il \"Blue Team\", per partecipare al \" 4 Helmet Trophy\" e si appresta ad iniziare una nuova stagione, sempre con la maglia #84 dei Titans Romagna ancora nel campionato LENAF."}
{"id": "735788", "revid": "486946", "url": "https://it.wikipedia.org/wiki?curid=735788", "title": "Mamma, ho riperso l'aereo", "text": ""}
{"id": "735800", "revid": "33528", "url": "https://it.wikipedia.org/wiki?curid=735800", "title": "Alesatoio", "text": ""}
{"id": "735803", "revid": "124830439", "url": "https://it.wikipedia.org/wiki?curid=735803", "title": "Naval Criminal Investigative Service", "text": "Il Naval Criminal Investigative Service (NCIS) \u00e8 un'agenzia della Marina degli Stati Uniti d'America che si occupa di ogni caso criminale o investigativo che riguarda la Marina (esclusa la Guardia Costiera) e il corpo dei Marines. Dipende dal United States Department of the Navy.\n\u00c8 il successore del Naval Investigative Service (NIS).\nStoria.\nL'NCIS, fino al 1992 NIS (Naval Investigative Service), faceva inizialmente parte dell'Office of Naval Intelligence e aveva come compito principale le attivit\u00e0 di investigazione relative al controspionaggio, successivamente venne aggiunta l'attivit\u00e0 di investigazione criminale. Caratteristica del NIS era di servirsi principalmente di personale civile, a differenza dei Military Police Corps.\nQuesta particolarit\u00e0 \u00e8 condivisa anche dalla Coast Guard Investigative Service (CGIS) e dalla Defense Criminal Investigative Service (DCIS).\nDurante gli anni '70 al personale civile fu garantito lo status di dipendenti pubblici civili e l'agenzia venne separata dall'ONI, diventando un Echelon II command, dipendente direttamente dal Chief of Naval Operations. Nel 1985 Cathal Flynn, un ufficiale del Naval Special Warfare Command, divenne il primo ufficiale superiore, facente parte della categoria degli ammiragli, a dirigere il NIS. Durante questo periodo il NIS assunse la direzione delle attivit\u00e0 di intelligence relative all'antiterrorismo per quanto riguardava la Marina Militare, creando il Navy Multiple Threat Alert Center (MTAC).\nNel 1992 le attivit\u00e0 di competenza del NIS furono ulteriormente chiarite, il suo aspetto di agenzia federale \"civile\" incrementato, e posto alle dirette dipendenze del Segretario alla Marina degli Stati Uniti d'America.\nRoy D. Nedrow, un dirigente dell'United States Secret Service (USSS) fu il primo civile a essere nominato direttore dell'agenzia, adesso denominata NCIS. Praticamente tutto il personale NCIS (investigatori, controspionaggio e personale con compiti di scorta) \u00e8 attualmente costituito da civili dotati del potere di arrestare e di far rispettare la legge. Fa eccezione un piccolo gruppo di militari con compiti di supporto alle attivit\u00e0 di controspionaggio.\nTra i compiti attuali del NCIS sono incluse:\nNCIS nella finzione.\nLa serie televisiva \"NCIS\", trasmessa a partire dal 2003 dalla CBS, \u00e8 basata su questo dipartimento, come anche i suoi spin-off ', ' e \"\".\nL'NCIS viene anche citato in opere di finzione. Nel piccolo schermo \u00e8 stato menzionato numerose volte dalla serie \"JAG - Avvocati in divisa\", prodotta dallo stesso creatore di \"NCIS - Unit\u00e0 anticrimine\". L'NCIS \u00e8 inoltre presente in film come \"Codice d'onore\"."}
{"id": "735807", "revid": "111777223", "url": "https://it.wikipedia.org/wiki?curid=735807", "title": "Ren\u00e9 Follet", "text": "Biografia.\nRealizz\u00f2 varie serie di fumetti belga-francesi e belga-olandesi, tra le quali Edmund Bell, Steve Severin, Ikar.\nLavor\u00f2 anche per la rivista Tintin (Herg\u00e9, Edgar P. Jacobs..), cos\u00ec come per la rivista Spirou (Franquin).\nOpere.\nIllustrazioni.\nTra il opere illustrate da Follet vanno ricordate:"}
{"id": "735821", "revid": "1543377", "url": "https://it.wikipedia.org/wiki?curid=735821", "title": "Combat folk (movimento)", "text": "Il combat folk \u00e8 il nome con cui viene identificato un fenomeno musicale, tipicamente italiano, proprio della scena folk rock fin dai primi anni novanta.\nOrigine del termine e caratteristiche.\nLa corrente fa riferimento all'approccio musicale/sociale tipico del folk degli anni sessanta, perseguendo spesso il filone sonoro del celtic rock, del folk punk irlandese degli anni ottanta (Pogues) e in generale di tutto il folk rock e i suoi numerosi sottogeneri.\n e in seguito diffuso in tutta la penisola, il movimento \u00e8 diventato popolare per le rivisitazioni di brani della cultura popolare italiana come \"Bella ciao\" e \"Fischia il vento\", l'utilizzo di strumenti tipici dei suonatori di giga e reel irlandesi (com'\u00e8 in buona parte della tradizione folk rock), la trattazione di tematiche sociali e politiche (argomenti spesso rigettati dalle case discografiche) con esplicite prese di posizione da parte degli esecutori.\nDiffusione del termine.\nIn pi\u00f9 occasioni i Ramblers hanno definito \"combat folk\" la propria produzione; il termine divenne il titolo di un libro edito da Giunti nel 1999 e a loro dedicato.\nCi\u00f2 ha spinto alcuni giornalisti ad utilizzare la locuzione per descrivere la musica del gruppo. Nel 2000 \"Il mucchio selvaggio\" pubblic\u00f2 con il titolo \"Combat Folk\" una raccolta di brani di artisti emergenti mentre l'etichetta discografica il manifesto cd comincia a catalogare diversi dischi usando l'etichetta combat folk.\nArtisti.\nGli artisti che si autodefiniscono combat folk o vengono comunque ricondotti a tale corrente sono:"}
{"id": "735836", "revid": "478133", "url": "https://it.wikipedia.org/wiki?curid=735836", "title": "Ne approfitto per fare un po' di musica", "text": "Ne approfitto per fare un po' di musica \u00e8 il quinto album (primo album dal vivo) del cantautore italiano Sergio Caputo, pubblicato nel 1987\nDescrizione.\nPubblicato dalla CGD, il titolo \u00e8 preso dalla canzone \"Spicchio di luna\" del 1983. Ripropone fedelmente l'atmosfera dei suoi concerti, realizzati nel suo momento di maggiore popolarit\u00e0. \u00c8 uscito in occasione della sua prima partecipazione al Festival di Sanremo, dove ha presentato \"Il Garibaldi innamorato\", qui nella versione studio.\nDi questo ritratto dell'eroe dei due mondi, Caputo ha dichiarato che gli aveva allettato l'idea di dipingere questo personaggio in una veste meno ieratica, immaginando alcuni suoi dialoghi con Anita, alcuni anche anacronistici. I riferimenti storici qui presenti si riconducono al periodo sudamericano di Garibaldi, il che giustifica il ritornello dove si nomina pi\u00f9 volte \"fuoco a volont\u00e0\" e dove compaiono parole in spagnolo che rimandano anche al registro musicale del brano stesso, una beguine.\nTracce.\n\"Bimba se sapessi\" \u00e8 stata inserita solo nella versione CD."}
{"id": "735844", "revid": "113787167", "url": "https://it.wikipedia.org/wiki?curid=735844", "title": "Fonti del diritto dell'Unione europea", "text": "Le fonti del diritto dell'Unione europea costituiscono l'insieme di norme giuridiche che regolano l'organizzazione e lo sviluppo dell'Unione europea e i rapporti tra questa e gli Stati membri. Le fonti del diritto dell'Unione europea sono di tre tipi: le \"fonti primarie\", le \"fonti derivate\" e le \"fonti complementari\".\nFonti di diritto primario.\nTrattati istitutivi e Trattati di modifica.\nNorme primarie del sistema giuridico dell'Unione europea sono in primo luogo le norme convenzionali contenute nei Trattati istitutivi delle Comunit\u00e0 europee e dell'Unione europea ed in quegli accordi internazionali successivamente stipulati per modificare ed integrare i primi.\nIl nucleo principale dell'ordinamento giuridico dell'Unione europea \u00e8 rappresentato dai Trattati che hanno istituito le Comunit\u00e0 europee e l'Unione europea, ossia:\nA questi atti devono aggiungersi quelli che nel corso del tempo hanno modificato o integrato le disposizioni originarie:\nA seguito del Trattato di Lisbona, i trattati, sostanzialmente, continuano ad essere due: il Trattato sull\u2019Unione europea e il Trattato sul funzionamento dell\u2019Unione europea sostitutivo del Trattato istitutivo della Comunit\u00e0 europea, che hanno lo stesso valore giuridico. Resta, inoltre, in vigore il Trattato Euratom del 1957. Mentre il Trattato sull\u2019Unione europea si configura come un Trattato base, contenente le norme essenziali che stabilisce i valori, i principi fondamentali e le competenze, l\u2019assetto istituzionale dell\u2019Unione, il Trattato sul funzionamento dell\u2019Unione europea \u00e8 piuttosto un Trattato applicativo, fissa le regole di funzionamento delle istituzioni, dei suoi organi, disciplina il mercato interno e le politiche, definendone il quadro di riferimento.\nNatura giuridica dei Trattati.\nLa natura giuridica dei Trattati istitutivi, nonch\u00e9 delle integrazioni e modificazioni convenzionali intervenute negli anni, \u00e8 quella di accordi internazionali nel senso pieno e proprio di tale espressione, come indicato nella Convenzione di Vienna sul diritto dei trattati.\nVa tuttavia aggiunto che i Trattati comunitari mostrano caratteristiche particolari rispetto al genus cui appartengono.\nIn primo luogo, si tratta della specificit\u00e0 propria di tutti i Trattati istitutivi di organizzazioni internazionali, nel senso che, oltre alla previsione di una serie di obblighi e diritti per gli Stati contraenti, contengono la definizione di un complesso istituzionale destinato ad esercitare le competenze attribuite all'ente.\nIn secondo luogo, pur essendo le Comunit\u00e0 organismi a finalit\u00e0 non universali ma definite e sottoposte al principio delle competenze di attribuzione, l'ampiezza e l'incisivit\u00e0 delle prefigurate competenze cos\u00ec come le modalit\u00e0 e i mezzi attribuiti per il loro esercizio, vanno senza dubbio al di l\u00e0 del modello tradizionale di organizzazione internazionale.\nInvero, i Trattati comunitari contenevano fin dall'origine un chiaro potenziale di sviluppo verso un complesso integrato di Stati, s\u00ec diversi e sovrani, ma anche capaci di realizzare unitariamente gli scopi ambiziosi da essi definiti, in particolare un mercato comune e uno sviluppo armonioso delle economie fondato sulla comune ispirazione liberista. Giustamente si \u00e8 rilevato che, essendo l'obiettivo fondamentale delle Comunit\u00e0 quello di porre le basi di una unione sempre pi\u00f9 stretta fra i popoli europei e di eliminare le barriere che dividono l'Europa, il Trattato \u00e8 stato concepito come strumento dell'integrazione europea; dunque molto pi\u00f9 di un mezzo per coordinare politiche e armonizzare legislazioni.\nTali obiettivi si sono consolidati nel corso degli anni, fino all'Atto Unico Europeo e al Trattato di Maastricht, con la prefigurazione, insieme e oltre il mercato interno e l'unione economica e monetaria, di una vera e propria Unione europea. Ne consegue che la previsione di obblighi reciproci tra gli Stati membri, che \u00e8 il contenuto tipico e normale di un accordo internazionale e che resta pur sempre il contenuto formale dei Trattati comunitari, va apprezzata in funzione degli obiettivi di piena integrazione che essi si propongono di realizzare.\nProcedimento di revisione dei Trattati.\nLa revisione dei Trattati, inizialmente prevista e disciplinata da ciascuno dei Trattati istitutivi, rispettivamente agli artt. 236 CEE, 96 CECA e 204 CEEA, abrogati dal Trattato sull'Unione europea, \u00e8 ora prevista tra le disposizioni di quest'ultimo, pi\u00f9 precisamente dall'art. 48. \nPrevede sia una procedura di revisione ordinaria, sia una procedura di revisione semplificata.\nLa procedura di revisione ordinaria pu\u00f2 essere attivata dai governi degli Stati membri, dal Parlamento o dalla Commissione; i progetti di modifica devono essere sottoposti al Consiglio che a sua volta li trasmette al Consiglio europeo e li notifica ai Parlamenti nazionali.\nSpetta al Consiglio europeo, previa consultazione del Parlamento europeo e della Commissione adottare a maggioranza semplice una decisione favorevole alle modifiche. Segue poi la convocazione di una Convenzione da parte del Presidente del Consiglio europeo. La Convenzione composta di rappresentanti dei parlamenti nazionali, dei capi di Stato o di governo degli Stati membri, del Parlamento europeo e della Commissione esamina i progetti di modifica (nel caso di modifiche istituzionali nel settore monetario viene consultata la Banca centrale europea) e adotta una raccomandazione a una Conferenza di rappresentanti dei governi degli Stati membri. Qualora le modifiche siano meno rilevanti, il Consiglio europeo pu\u00f2 decidere a maggioranza semplice e previa approvazione del Parlamento europeo di non convocare la Convenzione e dare direttamente mandato a una Conferenza di rappresentanti dei governi degli Stati membri.\nLa Conferenza dei rappresentanti dei Governi degli Stati membri \u00e8 convocata dal Presidente del Consiglio al fine di stabilire di comune accordo le modifiche da apportare ai Trattati.\nLe modifiche entreranno in vigore dopo essere state ratificate da tutti gli Stati membri conformemente alle rispettive norme costituzionali.\nQualora al termine di due anni dalla firma del trattato di modifica, i quattro quinti degli Stati membri abbiano ratificato detto Trattato e uno o pi\u00f9 Stati membri abbiano incontrato difficolt\u00e0 nelle procedure di ratifica, la questione \u00e8 sottoposta al Consiglio europeo.\nLa procedura di revisione semplificata prevede due ipotesi:\nOgni iniziativa presa dal Consiglio europeo in merito alla modifica delle procedure di voto \u00e8 trasmessa ai Parlamenti nazionali. In caso di opposizione di un Parlamento nazionale notificata entro sei mesi dalla data di tale trasmissione, la decisione non \u00e8 adottata. In assenza di opposizione, il Consiglio europeo pu\u00f2 adottare detta decisione deliberando all\u2019unanimit\u00e0 previa approvazione del Parlamento europeo, che si pronuncia a maggioranza dei membri che lo compongono.\nCarta dei diritti fondamentali dell'Unione europea.\nDi sicuro rilievo \u00e8 stata la proclamazione a Nizza della Carta dei diritti fondamentali dell'Unione europea.\nPreparata da rappresentanti dei Parlamenti nazionali, del Parlamento europeo, della Commissione e dei Capi di Stato e di Governo, su input iniziale e politico del Consiglio europeo di Colonia del 1999, la Carta \u00e8 stata \u00ablanciata\u00bb, infine, in occasione del Consiglio europeo di Nizza del dicembre 2000. L'esito, in tale occasione, \u00e8 stato di lasciare ad una successiva fase di maturazione il compito di sciogliere il nodo della valenza giuridica della Carta; dunque, di come costruire il rapporto con i Trattati e di come renderla formalmente e solennemente vincolante.\nLa Carta dei diritti fondamentali sancisce un complesso di diritti fondamentali, insieme articolato sui valori della dignit\u00e0, della libert\u00e0, dell'eguaglianza, della solidariet\u00e0, della cittadinanza europea, della giustizia. In definitiva, lo scopo dell'iniziativa enunciato a Colonia era di rendere pi\u00f9 visibili i diritti fondamentali all'interno dell'esperienza dell'Unione europea. Non si voleva innovare, dunque, ma rendere esplicita e solenne l\u2018affermazione di una serie di valori destinati ad ispirare il vivere insieme dei popoli europei, nei limiti e secondo il quadro di competenze gi\u00e0 delineato con le dovute forme dai Trattati comunitari, dalla Convenzione di Roma del 1950 sui diritti fondamentali, dalle Costituzioni degli Stati membri e, soprattutto, dalla giurisprudenza della Corte di giustizia dell'Unione europea.\nFonti di diritto derivato.\nIl diritto dell'Unione europea derivato comprende un ventaglio di atti giuridici adottati dalle istituzioni europee, nei limiti delle competenze e con gli effetti che il Trattato sancisce. Si tratta di atti che vengono posti in essere attraverso procedimenti deliberativi che si svolgono e si esauriscono in modo del tutto indipendente da quelli legislativi e amministrativi nazionali. Sono atti, per\u00f2, destinati a incidere in modo rilevante sugli ordinamenti giuridici nazionali, talvolta senza che occorra un intervento formale del legislatore e/o dell'amministrazione nazionale, talvolta imponendo all'uno e/o all'altra un'attivit\u00e0 normativa, allo scopo di riversare sui singoli gli impegni sottoscritti a livello europeo, ovvero di precisare o integrare obbligazioni solo delineate dall'atto ma lasciate alla discrezionalit\u00e0 degli Stati membri quanto alla realizzazione definitiva del suo contenuto. \n\u00c8, questo, l'insieme degli atti che si definisce comunemente diritto dell'Unione europea derivato, espressione che ne coglie, da un lato, la purezza dell'origine, appunto europea in senso proprio e non convenzionale del termine e del tutto estranea ai procedimenti nazionali di formazione delle norme e, d'altro lato, la loro forza derivata dai Trattati istitutivi. \nNell'ambito di tale sistema va inquadrato l'art. 288 TFUE che definisce la tipologia degli atti a mezzo dei quali le istituzioni dell'Unione europea esercitano le competenze loro attribuite:\nAtti non vincolanti.\nOltre agli atti dotati di forza vincolante, l\u2019art. 288 TFUE prevede altri due tipi di atti: le raccomandazioni ed i pareri.\nIn base a quanto previsto dall'art. 292 TFUE, il potere generale di adottare raccomandazioni \u00e8 assegnato al Consiglio. Anche la Commissione e la Banca centrale europea possono adottare raccomandazioni, ma soltanto nei casi specifici previsti dai Trattati.\nIl potere generale di emettere pareri \u00e8 assegnato al Parlamento europeo; laddove altre istituzioni emanano pareri viene previsto specificamente nei Trattati.\nUna distinzione tra i due tipi di atti non vincolanti pu\u00f2 essere operata in base alle loro diverse finalit\u00e0. Mentre la raccomandazione ha, infatti, il preciso scopo di sollecitare il destinatario a tenere un determinato comportamento giudicato pi\u00f9 rispondente agli interessi comuni, il parere tende piuttosto a fissare il punto di vista dell'istituzione che lo emette, in ordine a una specifica questione.\nAtti atipici.\nGli atti atipici sono quegli atti non vincolanti che pur essendo emanati dalle istituzioni, non rientrano fra quelli elencati dall\u2019art. 288 del TFUE.\nSono atti atipici:\nFonti di diritto complementare.\nOltre alla giurisprudenza della Corte di giustizia, le fonti di diritto complementare comprendono il diritto internazionale e i principi generali del diritto. Tali fonti hanno permesso alla Corte di colmare i vuoti lasciati dal diritto primario o derivato.\nPrincipi generali del diritto.\nNel sistema comunitario non esiste una norma di contenuto analogo all'art. 38 dello Statuto della Corte Internazionale di Giustizia (organo delle Nazioni Unite deputato alla soluzione delle controversie giuridiche), norma che prevede l'applicazione dei \u00abprincipi generali di diritto riconosciuti dalle nazioni civili\u00bb. \nL'art. 19 TUE, infatti, si limita a sancire la competenza della Corte di giustizia e del Tribunale ad assicurare \u00abil rispetto del diritto nell'interpretazione e nell'applicazione dei trattati\u00bb. Tuttavia, nell'art. 340 TFUE che rinvia ai \u00abprincipi generali comuni ai diritti degli Stati membri\u00bb, tale norma ha una portata circoscritta alla materia della responsabilit\u00e0 extracontrattuale dell'Unione. \nLe diverse espressioni utilizzate - principi generali del diritto, principi comuni agli ordinamenti giuridici degli Stati membri o principi di diritto internazionale - sembrano quasi volere sminuire la portata di tali principi, sottolineandone l'origine esterna al sistema giuridico comunitario e con essa la natura non comunitaria. \n\u00c8 ben chiaro, viceversa, che tale prospettiva non ha serio fondamento. Si tratta di principi propri del diritto comunitario, a tutti gli effetti e a titolo originario, che non sono affatto presi soltanto a prestito di volta in volta da altri sistemi giuridici; l\u2018unica differenza possibile \u00e8 semmai tra principi che trovano espressa espressione nei Trattati e principi che sono invece il risultato di una rilevazione da parte del giudice, come accade in qualsiasi esperienza giurisprudenziale nazionale o internazionale.\nRilevante applicazione hanno trovato nella giurisprudenza della Corte di giustizia alcuni principi specifici collegati alle garanzie proprie del sistema comunitario; sistema che sembra essere quello proprio di una Comunit\u00e0 di diritto. Di frequente e di significativa applicazione \u00e8 il principio della certezza del diritto, nei suoi numerosi e diversi aspetti. Il principale profilo riguarda la trasparenza dell'attivit\u00e0 dell'amministrazione, nel senso che la normativa comunitaria deve essere chiara e la sua applicazione prevedibile per coloro che vi sono sottoposti, in modo possano agire in modo adeguato.\nAl principio della certezza del diritto si \u00e8 fatto riferimento, ad esempio, in tema di termine ragionevole (due mesi) dato alla Commissione per pronunciarsi sulla compatibilit\u00e0 di aiuti statali notificati di termine di decadenza ai fini di un ricorso in carenza; per affermare la non retroattivit\u00e0 degli atti rispetto alla data di pubblicazione (salvo eccezioni); nonch\u00e9 per stabilire che la sentenza di annullamento di un atto o la sentenza interpretativa pregiudiziale da cui si desume l'illegittimit\u00e0 di una normativa nazionale che possa avere effetti ex tunc.\nSignificativo \u00e8 poi che, di fronte all'ipotesi prefigurata nel progetto di accordo sullo Spazio economico europeo di un meccanismo di rinvio pregiudiziale alla Corte di giustizia da parte dei giudici dei Paesi EFTA, ma con pronunce non vincolanti per tali giudici, la Corte ha rilevato che sotto questo aspetto risultava compromessa la certezza del diritto, \u00abindispensabile al corretto funzionamento del procedimento pregiudiziale\u00bb.\nUn aspetto ulteriore e di rilievo del principio della certezza del diritto \u00e8 il principio del legittimo affidamento, espressamente definito parte dell'ordinamento giuridico comunitario. In talune occasioni, i principi sono stati applicati contestualmente. \nCi\u00f2 si \u00e8 verificato, ad esempio, a proposito della efficacia nel tempo degli atti, che in nome della certezza del diritto non pu\u00f2 essere retroattiva, ma pu\u00f2 essere oggetto di una deroga \u00abqualora lo scopo da conseguire lo esiga\u00bb e, in generale, il principio del legittimo affidamento viene in rilievo nell'ipotesi di modificazione improvvisa di una disciplina, ovvero rileva nel caso che l'amministrazione abbia fatto nascere nell'interessato, con il suo comportamento o addirittura con sue informazioni, una aspettativa ragionevolmente fondata in tema di revoca di atti individuali illegittimi, possibile per un termine ragionevole e tenuto conto del legittimo affidamento maturato dal destinatario \u00abpurch\u00e9 sia fatto salvo il legittimo affidamento degli interessati\u00bb. Per contro, non si pu\u00f2 invocare il principio di legittimo affidamento se esso sia fondato su un errore o comunque quando il comportamento invocato sia di per s\u00e9 e per altro aspetto illegittimo (ad esempio in tema di aiuti di Stato); in particolare, non lo si pu\u00f2 invocare rispetto ad una prassi nazionale non conforme al diritto comunitario, bench\u00e9 sia pacifico che anche le Amministrazioni nazionali sono tenute ad osservare il principio di tutela del legittimo affidamento.\nIl principio di proporzionalit\u00e0 \u00e8 anch'esso compreso tra i principi generali del diritto comunitario. Esso consente di verificare la legittimit\u00e0 di un atto che imponga un obbligo ovvero una sanzione in base alla sua idoneit\u00e0 o necessit\u00e0 rispetto ai risultati che si vogliono conseguire. Spetta pertanto al giudice di verificare se i mezzi prefigurati per raggiungere lo scopo dell'atto siano idonei e non eccedano quanto \u00e8 necessario per raggiungerlo.\nViceversa il principio del mutuo riconoscimento \u00e8 il principio fondamentale che scaturisce dalla giurisprudenza Cassis de Dijon: capofila di una serie di sentenze che hanno riaffermato ed ulteriormente esplicitato i principi sanciti dalla Corte di giustizia nella prima sentenza Rewe del 20 febbraio 1979. La pronuncia mirava ad accertare la legittimit\u00e0 della legislazione tedesca, che vietava in Germania l\u2018importazione dei liquori con gradazione alcoolica inferiore a 32\u00b0: nel caso di specie, il liquore Cassis de Dijon. La giustificazione addotta dal governo tedesco era paradossale in quanto si pretendeva di tutelare la salute pubblica contenendo la proliferazione di bevande a bassa gradazione alcoolica, che avrebbe favorito l\u2018assuefazione, rispetto a bevande di pi\u00f9 alto tenore alcoolico, nonch\u00e9 la lealt\u00e0 nei rapporti commerciali. \nLa Corte, nel 1979, afferm\u00f2 che qualsiasi bene legalmente prodotto e venduto in uno Stato membro deve, in linea di massima, essere ammesso sul mercato di ogni altro Stato membro. Gli unici ostacoli al libero scambio, perci\u00f2, sono giustificabili solo sulla base di esigenze imperative tassativamente previste (efficacia dei controlli fiscali, protezione della salute pubblica, lealt\u00e0 delle transazioni commerciali e difesa dei consumatori) e per motivi di interesse generale. Dall'analisi delle pronunce della Corte di giustizia successive alla Cassis de Dijon, sono enucleabili i seguenti principi:\nTali principi implicano l\u2018accettazione, da parte di ogni Stato membro della Comunit\u00e0, dei prodotti legalmente fabbricati negli altri Stati membri, anche se secondo prescrizioni diverse da quelle nazionali, purch\u00e9 i prodotti in questione rispondono in maniera adeguata alle discipline normative dello Stato importatore. Il principio del mutuo riconoscimento trova il suo fondamento nella reciproca fiducia tra gli Stati che, pur presentando tradizioni culturali e normative diverse, sono legati da vincoli di affinit\u00e0 e dall'appartenenza alla Comunit\u00e0. Tali vincoli sono in grado di giustificare la fiducia che ogni Stato pu\u00f2 riporre nei confronti della legislazione degli altri Stati contraenti.\nAutonomia dell'ordinamento giuridico dell'Unione europea.\nAi sensi dell'articolo 47 del trattato sull'Unione europea (TUE) l'Unione ha personalit\u00e0 giuridica ed \u00e8 quindi un soggetto di diritto legittimato ad elaborare accordi internazionali con organizzazioni o paesi allo stesso modo di uno stato sovrano. L'ordinamento giuridico dell'Unione europea presenta, inoltre, la caratteristica di risultare completamente autonomo rispetto a quello degli Stati membri.\nIl principio dell'autonomia dell'ordinamento giuridico dell'Unione \u00e8 stato elaborato dalla Corte di giustizia delle Comunit\u00e0 europee gi\u00e0 nel 1963. In quell'occasione, infatti, la Corte aveva affermato che:In successive sentenze la Corte ha avuto modo di precisare meglio la portata del principio dell'autonomia del diritto dell'Unione, ormai divenuto uno dei principi cardine su cui si regge tutta la costruzione dell'Unione europea.\nSull'argomento la Corte \u00e8 intervenuta, in particolare, con la sentenza 6/64 Costa c. Enel. In quell'occasione esplicitamente afferm\u00f2:L'esigenza di affermare e ribadire con forza il principio dell'autonomia del diritto dell'Unione deriva dalla necessit\u00e0 di impedire che quest'ultimo possa essere svuotato nei suoi contenuti da disposizioni nazionali e garantire una uniforme applicazione su tutto il territorio dell'Unione europea.\nIn caso contrario, infatti, qualsiasi disposizione nazionale potrebbe introdurre un'interpretazione restrittiva delle norme europee che non assicurerebbe pi\u00f9 una uniforme applicazione sul territorio:L'autonomia del diritto dell'Unione non implica una netta separazione o una semplice sovrapposizione con gli ordinamenti degli Stati membri. A differenza di quanto avviene tra ordinamento interno e internazionale, nel caso dell'Unione europea si instaura una stretta integrazione e interdipendenza tra i due ordinamenti.\nProprio questa stretta integrazione tra i due ordinamenti potrebbe condurre in alcuni casi a situazioni di conflitto tra norme europee e disposizioni nazionali. Tale contrasto \u00e8 stato risolto dalla Corte di giustizia dell'Unione europea che, attraverso una costante giurisprudenza, ha delineato i due principi cardine che regolano i rapporti tra ordinamento dell'Unione europea e ordinamento degli Stati membri: il principio della diretta applicabilit\u00e0 del diritto dell'Unione e il principio della preminenza del diritto dell'Unione rispetto alla norma conflittuale statale anche se posteriore."}
{"id": "735845", "revid": "599013", "url": "https://it.wikipedia.org/wiki?curid=735845", "title": "Udm", "text": ""}
{"id": "735849", "revid": "599013", "url": "https://it.wikipedia.org/wiki?curid=735849", "title": "Mdu", "text": ""}
{"id": "735851", "revid": "767487", "url": "https://it.wikipedia.org/wiki?curid=735851", "title": "Galerina nana", "text": "Galerina nana (Petri) K\u00fchner, Encyclop\u00e9die Mycologique 7: 219 (1935).\nDescrizione della specie.\nCappello.\n0,5\u20132\u00a0cm di diametro, prima subconico, poi conico-campanulato infine campanulato espanso con umbone ben evidente.\nLamelle.\nPoco fitte, intercalate a lamellule, mediamente larghe (1\u20134\u00a0mm), prima annesse-adnate, poi subdecorrenti, color crema poi ocra-arancio, infine brunastre, con filo pallido, minutamente eroso.\nGambo.\n1,5-3,5 x 0,2\u00a0cm, consistente, regolare, cilindrico, fistoloso, spesso attenuato alla base, ricoperto per due terzi da una fine forfora biancastra, colore bruno-rossastro, con colorazione pi\u00f9 intensa alla base.\nCarne.\nEsigua, fibrosa nel gambo, brunastra.\nOdore e sapore irrilevanti.\nHabitat.\nCresce a piccoli gruppi su lettiera di aghifoglie.\nCommestibilit\u00e0.\nNon commestibile. Senza valore.\nEtimologia.\nDal latino \"nana\" per via delle dimensioni piuttosto esigue del carpoforo.\nSpecie simili.\nUna specie vicina alla \"G. nana\" \u00e8 la \"Galerina heimansii\" Reijnders, che si differenzia per le dimensioni del cappello pi\u00f9 piccole ( 4 \u2013 10\u00a0mm) e per la conformazione dei cistidi che hanno una struttura cristallizzata diversa e mucillagine all'apice."}
{"id": "735853", "revid": "599013", "url": "https://it.wikipedia.org/wiki?curid=735853", "title": "Uga", "text": ""}
{"id": "735856", "revid": "38120", "url": "https://it.wikipedia.org/wiki?curid=735856", "title": "Combat Folk", "text": ""}
{"id": "735865", "revid": "599013", "url": "https://it.wikipedia.org/wiki?curid=735865", "title": "Uig", "text": ""}
{"id": "735869", "revid": "110157", "url": "https://it.wikipedia.org/wiki?curid=735869", "title": "Il resto raccolto", "text": "Il resto raccolto \u00e8 un album dei Modena City Ramblers registrato durante il tour del disco \"Raccolti\" e stampato in 1000 copie per il fan club. Attualmente \u00e8 introvabile."}
{"id": "735872", "revid": "599013", "url": "https://it.wikipedia.org/wiki?curid=735872", "title": "Ukr", "text": ""}
{"id": "735873", "revid": "287204", "url": "https://it.wikipedia.org/wiki?curid=735873", "title": "Umotina", "text": " \nGli Umotina (o anche Umutina) sono un gruppo etnico del Brasile che ha una popolazione stimata in circa 260 individui. Parlano la lingua Portuguese (codice ISO 639: POR) e sono principalmente di fede animista.\nVivono nello stato brasiliano del Mato Grosso, lungo il fiume Paraguay. Denominazioni alternative: Umutina, Barbados."}
{"id": "735875", "revid": "46931", "url": "https://it.wikipedia.org/wiki?curid=735875", "title": "Umot\u00edna", "text": ""}
{"id": "735876", "revid": "46931", "url": "https://it.wikipedia.org/wiki?curid=735876", "title": "Umutina", "text": ""}
{"id": "735878", "revid": "30610", "url": "https://it.wikipedia.org/wiki?curid=735878", "title": "TDF (gene)", "text": ""}
{"id": "735880", "revid": "599013", "url": "https://it.wikipedia.org/wiki?curid=735880", "title": "Umb", "text": ""}
{"id": "735881", "revid": "767487", "url": "https://it.wikipedia.org/wiki?curid=735881", "title": "Lola (film 1986)", "text": "Lola \u00e8 un film del 1986 diretto da Bigas Luna.\nTrama.\nLola \u00e8 una bella donna che tuttavia conduce una vita insoddisfacente: lavora come operaia in una fabbrica ed \u00e8 fidanzata con Mario, uomo ubriaco e violento. Un giorno, improvvisamente, lascia il lavoro e Mario per fuggire con Roberto, un uomo francese ricco e gentile che decide di sposare.\nNove mesi dopo essersi conosciuti, Lola e Roberto hanno una figlia, che essi considerano il frutto della loro prima relazione sessuale. La vita della coppia scorre felice, ma quattro anni dopo Mario torna prepotentemente con una notizia travolgente: la bambina in realt\u00e0 \u00e8 figlia sua.\nPiena di dubbi e di complessi, Lola comincia a cercare un dialogo con Mario e proprio quando sembra che i due possano riappacificarsi la donna viene barbaramente uccisa. Inizialmente \u00e8 Roberto ad essere accusato dell'omicidio, ma nel finale si scopre che l'assassino \u00e8 proprio Mario che, in realt\u00e0, non era il padre della bambina: egli era tornato nella vita di Lola solo per rovinarla, al fine di vendicarsi."}
{"id": "735884", "revid": "1543377", "url": "https://it.wikipedia.org/wiki?curid=735884", "title": "Lingua pisidica", "text": "La lingua pisidica era una lingua del ramo anatolico delle lingue indoeuropee parlata in Pisidia, una regione dell'Anatolia, nell'odierna Turchia, nel III e nel II secolo a.C.\n\u00c8 conosciuta da una trentina di brevi e ripetitive iscrizioni tombali scritte in un alfabeto derivato dal greco. \nClassificazione.\nIl pisidico \u00e8 considerato un idioma anatolico di derivazione luvia. \nForse si tratta di una lingua imparentata con il licio ed il sidetico, ma sembra che esistano anche alcune influenze dal frigio, cosicch\u00e9 potrebbe trattarsi di una creolizzazione del frigio e di alcuni dialetti indigeni anatolici."}
{"id": "735886", "revid": "599013", "url": "https://it.wikipedia.org/wiki?curid=735886", "title": "Und", "text": ""}
{"id": "735888", "revid": "59912", "url": "https://it.wikipedia.org/wiki?curid=735888", "title": "Ka'apor", "text": "I Ka'apor sono un gruppo etnico del Brasile con una popolazione stimata in 991 individui nel 2006 (Funasa).\nLingua.\nParlano la lingua kaapor (codice ISO 639-3 urb) che appartiene alle lingue tupi-guaran\u00ed, e il portoghese. Il termine \"ka'apor\" sembra essere derivato da \"Ka'a-pypor\" che significa \"impronte nella foresta\".\nInsediamenti.\nVivono negli stati brasiliani del Maranh\u00e3o e del Par\u00e1, in un'area compresa tra il fiume Gurupi e i fiumi Turia\u00e7u e Igarap\u00e9.\nStoria.\nSono originari dell'area tra il fiume Tocantins e il fiume Xingu dove vivevano nel XVIII secolo. Probabilmente a causa delle invasioni dei coloni e di scontri con altri gruppi indigeni, migrarono nel XIX secolo nel Maranh\u00e3o attraverso il fiume Gurupi."}
{"id": "735889", "revid": "57342", "url": "https://it.wikipedia.org/wiki?curid=735889", "title": "Jeffrey Allan Anderson", "text": ""}
{"id": "735890", "revid": "486946", "url": "https://it.wikipedia.org/wiki?curid=735890", "title": "Urub\u00fa-Kaapor", "text": ""}
{"id": "735891", "revid": "486946", "url": "https://it.wikipedia.org/wiki?curid=735891", "title": "Urub\u00fa", "text": ""}
{"id": "735892", "revid": "287204", "url": "https://it.wikipedia.org/wiki?curid=735892", "title": "Urubu-Kaapor", "text": ""}
{"id": "735896", "revid": "682087", "url": "https://it.wikipedia.org/wiki?curid=735896", "title": "Universit\u00e0 di Udine", "text": ""}
{"id": "735898", "revid": "599013", "url": "https://it.wikipedia.org/wiki?curid=735898", "title": "Tdf", "text": ""}
{"id": "735901", "revid": "287204", "url": "https://it.wikipedia.org/wiki?curid=735901", "title": "Arrondissement di Verviers", "text": "L'arrondissement di Verviers (in francese \"Arrondissement de Verviers\", in olandese \"Arrondissement Verviers\", in tedesco \"Arrondissement Verviers\") \u00e8 una suddivisione amministrativa belga, situata nella provincia di Liegi e nella regione della Vallonia.\nComposizione.\nL'arrondissement di Verviers raggruppa 29 comuni:\nSociet\u00e0.\nEvoluzione demografica.\n\"Abitanti censiti\""}
{"id": "735903", "revid": "599013", "url": "https://it.wikipedia.org/wiki?curid=735903", "title": "Uru-Eu-Wau-Wau", "text": "Gli Uru-Eu-Wau-Wau sono un gruppo di popoli indigeni del Brasile con una popolazione stimata in 115 individui nel 2010 (Funasa). Fanno parte del macro-gruppo storico dei Kagwahiva.\nLingua.\nParlano la lingua uru-eu-wau-wau (codice ISO 639-3 urz) che appartiene alle lingue tupi-guaran\u00ed, con varianti dialettali da sottogruppo a sottogruppo. Il nome \"Uru-eu-wau-wau\" fu loro affibbiato dagli indios Oro-Uari.\nInsediamenti.\nVivono in un territorio indigeno, ufficialmente riconosciuto nel 1991, situato all'interno del Parco Nazionale di Paca\u00e1s Novos (creato nel 1979), nello stato brasiliano della Rond\u00f4nia.\nSottogruppi.\nI gruppi considerati facenti parte del gruppo degli Uru-Eu-Wau-Wau sono:\nI Jupa\u00fa, gli Amondawa e gli Uru Pa sono stanziati in sei villaggi ai confini del territorio indigeno, mentre i Parakuara e i Jurure\u00eds vivono isolati all'interno. Vi sono altri due gruppi isolati all'interno del territorio, sconosciuti e senza denominazione: uno sul fiume Caut\u00e1rio, l'altro nella parte centrale sul fiume \u00c1gua Branca."}
{"id": "735904", "revid": "599013", "url": "https://it.wikipedia.org/wiki?curid=735904", "title": "Urd", "text": ""}
{"id": "735908", "revid": "115671412", "url": "https://it.wikipedia.org/wiki?curid=735908", "title": "Cattedrale di San Nicola dei Marinai", "text": "La cattedrale di San Nicola dei Marinai () \u00e8 una delle pi\u00f9 importanti chiese di San Pietroburgo, eretta in stile barocco elisabettiano.\nStoria.\nVenne fondata sui resti di un precedente edificio di culto in legno, in un quartiere, un tempo, popolato da marinai ed \u00e8 stata dedicata a san Nicola, loro patrono. \nL'edificio fu costruito tra il 1753 e il 1762 su progetto dell'architetto russo Chevakinskij, allievo di Rastrelli. \nLa chiesa \u00e8 tra le poche rimaste aperte al culto anche durante il periodo sovietico: tra il 1941 e il 1999 fu la principale cattedrale metropolitana.\nArchitettura e patrimonio artistico.\nLa chiesa, che pu\u00f2 ospitare fino a cinquemila persone contemporaneamente, presenta una pianta a croce greca ed \u00e8 sovrastata da una cupola centrale con quattro torrette angolari quadrate, sormontate da cupole a cipolla. L'esterno \u00e8 caratterizzato da colonne corinzie incassate.\nL'edificio ha due livelli: una chiesa bassa sorregge una chiesa alta, riccamente ornata, dove si celebrano le funzioni pi\u00f9 importanti.\nRicca la decorazione interna, anche grazie alla donazione di dieci icone rivestite in oro, da parte di Caterina II, che volle ricordare cos\u00ec altrettante vittorie navali. L'iconostasi, in legno intarsiato, venne eseguita tra il 1755 e il 1760.\nLa torre campanaria, a quattro piani, culminante con un'alta guglia aguzza, \u00e8 separata dalla cattedrale ed \u00e8 collocata all'entrata della cinta sul canale Krjukov."}
{"id": "735910", "revid": "339392", "url": "https://it.wikipedia.org/wiki?curid=735910", "title": "Uru-Eu-Uau-Uau", "text": ""}
{"id": "735916", "revid": "110157", "url": "https://it.wikipedia.org/wiki?curid=735916", "title": "Uru-Pa-In", "text": " \nGli Uru-Pa-In sono un gruppo etnico del Brasile che ha una popolazione stimata in circa 200 individui. Parlano la lingua Uru-pa-in (codice ISO 639: URP) e sono principalmente di fede animista.\nVivono nello stato brasiliano di Rond\u00f4nia, nella municipalit\u00e0 di Ariquemes."}
{"id": "735919", "revid": "46931", "url": "https://it.wikipedia.org/wiki?curid=735919", "title": "Urupain", "text": ""}
{"id": "735923", "revid": "599013", "url": "https://it.wikipedia.org/wiki?curid=735923", "title": "Uzb", "text": ""}
{"id": "735927", "revid": "287204", "url": "https://it.wikipedia.org/wiki?curid=735927", "title": "Rondonia", "text": ""}
{"id": "735928", "revid": "767487", "url": "https://it.wikipedia.org/wiki?curid=735928", "title": "L'angoscia", "text": "L'angoscia (\"Angustia\") \u00e8 un film del 1987 diretto da Bigas Luna.\nTrama.\nDue giovani ragazze si recano al cinema per vedere un film horror, \"La mamma\", storia di un giovane infermiere ipnotizzato dalla folle madre che lo spinge ad uccidere per collezionare gli occhi delle sue vittime. Mentre la pellicola viene proiettata, uno squilibrato tenta di emulare, nella toilette della sala, il killer cinematografico, ma viene scoperto dalle due ragazze.\nProduzione.\nInizialmente, il film era stato concepito come una pellicola 3D da girare in America. Successivamente, il regista catalano ha dovuto affidarsi a produttori spagnoli per ricreare il set a Barcellona. Quasi tutti i componenti del cast sono, invece, anglofoni.\nIl ruolo della madre doveva essere affidato a Bette Davis. Fu sostituita da Zelda Rubinstein che aveva gi\u00e0 esperienza in film del terrore. Alcuni critici, infatti, hanno notato l'analogia del ruolo di questo lungometraggio con quello di Tangina in \"Poltergeist\".\nDistribuzione.\nUscito nelle sale cinematografiche italiane solo nel 1990, \u00e8 stato, successivamente, proposto in formato home video.\nIn totale, ha incassato negli USA circa 228.000 dollari, un flop che ha costretto il regista ad abbandonare l'America per ritornare in Spagna.\nCritica.\nSecondo Marco Cacioppo \"L'angoscia\" \u00e8 il lavoro pi\u00f9 concettuale e visionario realizzato da Bigas Luna. Si tratta, secondo Dario Grisanti, di un \u00abgioco di specchi meta-cinematografico\u00bb in cui, mediante un montaggio parallelo, Luna interseca due storie ambientate entrambe in una sala cinematografica. Alla fine della pellicola, lo spettatore rimane confuso: si tratta dello stesso film oppure di un'illusione della protagonista? Questo interrogativo viene svelato solo attraverso l'epilogo. Nell'ultima scena, infatti, scorrono i titoli di coda de \"L'angoscia\" proiettati, per\u00f2, su un grande schermo. Tutto ci\u00f2 che abbiamo visto era in realt\u00e0 un lungometraggio visto da un pubblico. \u00c8, in sostanza, un film dentro un film.\nPer il critico Paolo Mereghetti, l'opera di Bigas ha ispirato l'incipit di \"Scream 2\". Sempre Mereghetti sostiene inoltre che sia il \u00abvero capolavoro di Luna, un thriller matrioska dove ipnosi, horror e psicopatologia vanno a braccetto in libert\u00e0.\u00bb\nIl sito \"FilmTv.it\" commenta \"L'angoscia\" come un'opera \u00abvertiginosa, esempio di contagio tra schermo e sala: una sorta di versione horror e perfida de \"La rosa purpurea del Cairo\"\u00bb\nDi parere opposto, \"MYmovies.it\": \u00abil regista sperava con questo macchinoso stratagemma di coinvolgere il pubblico all'interno di tutta questa vicenda. Il pazzo del cinema verr\u00e0 arrestato, ma a noi rimarr\u00e0 sempre il dubbio se, in un confuso intreccio tra finzione e realt\u00e0, il vero assassino non sia invece quello nello schermo.\u00bb\nMaurizio Fantoni Minnella considera la pellicola come omaggio a Luis Bu\u00f1uel. Il regista catalano, infatti, usa spesso dei particolari rivolti agli occhi umani, come nel cortometraggio \"Un cane andaluso\"."}
{"id": "735929", "revid": "110157", "url": "https://it.wikipedia.org/wiki?curid=735929", "title": "Waimiri Atroari", "text": "I Waimiri Atroari sono un gruppo etnico del Brasile che ha una popolazione stimata in 1.120 individui (2005).\nLingua.\nParlano la lingua Waimiri Atroari, lingua che appartiene alla famiglia linguistica Carib. Chiamano il loro linguaggio \"Iara kinja\", \"il linguaggio della gente\". La lingua portoghese \u00e8 utilizzata poco, solo per le relazioni interetniche (solo il 20% della popolazione parla anche il portoghese).\nInsediamenti.\nVivono negli stati brasiliani di Amazonas e Roraima.\nStoria.\nSecondo le leggende dei Waimiri Atroari, nei tempi antichi vi erano due gruppi di questa etnia: gli \"Iky\", che avevano la pelle chiara ed erano stanziati alle sorgenti del fiume, e i \"Wehmiri\", con la pelle scura e stanziati alla foce. I Waimiri si auto-identificano con il termine \"Kinja\" (\"persone vere\") e si differenziano in questo modo dagli altri che sono suddivisi in \"kaminja\" (\"persone non indigene\"), \"makyma\" (\"persone mancine\") e gli \"irikwa\" (\"i morti viventi\"). Il nome attuale, Waimiri Atroari, \u00e8 stato dato a loro solo nei primi anni del XX secolo, dal Servizio di Protezione degli Indiani (poi FUNAI).\nI primi dati rivelano che un contatto con i Waimiri ci fu nel 1884 e fu portato avanti da Jo\u00e3o Barbosa Rodrigues che li aveva denominati \"Crichan\u00e1s\". Alla fine del XIX secolo, i Waimiri cominciarono a soffrire in maniera marcata le invasioni dei coloni, in particolar modo taglialegna ed estrattori di caucci\u00f9 cos\u00ec come i cacciatori di animali. A queste invasioni i Waimiri risposero cercando lo scontro violento e molte furono le battaglie in cui furono coinvolti armati di archi e frecce contro veri e propri battaglioni di invasori con armi da fuoco. Il governo organizz\u00f2 anche spedizioni militari di rappresaglia e questo port\u00f2 a numerose perdite nella popolazione Waimiri. Solo a partire dal 1911, Alipio Bandeira, un rappresentante del Servizio di Protezione degli Indiani, cerc\u00f2 la riappacificazione tramite varie spedizioni sul fiume Jauaperi. Negli anni sessanta fu l'esploratore Gilberto Figueiredo Pinto ad essere incaricato di guidare gli sforzi di pacificazione, dopo la fondazione del FUNAI. Negli anni settanta e ottanta furono la costruzione di un'autostrada e di un progetto idroelettrico a portare nuove tensioni tra i Waimiri e l'esercito, con il FUNAI che tentava la mediazione."}
{"id": "735931", "revid": "599013", "url": "https://it.wikipedia.org/wiki?curid=735931", "title": "Vai", "text": ""}
{"id": "735934", "revid": "339392", "url": "https://it.wikipedia.org/wiki?curid=735934", "title": "Cattedrale di San Nicola di Sanpietroburgo", "text": ""}
{"id": "735935", "revid": "339392", "url": "https://it.wikipedia.org/wiki?curid=735935", "title": "Atroa\u00ed", "text": ""}
{"id": "735938", "revid": "599013", "url": "https://it.wikipedia.org/wiki?curid=735938", "title": "Ven", "text": ""}
{"id": "735940", "revid": "628767", "url": "https://it.wikipedia.org/wiki?curid=735940", "title": "Waiwai", "text": "I Waiwai sono un gruppo etnico del Brasile che ha una popolazione stimata in 2.914 individui nel 2005.\nLingua.\nParlano la lingua Waiwai, lingua che appartiene alla famiglia linguistica Karib.\nInsediamenti.\nSono originari dei territori al confine tra la Guyana e il Brasile, ma al 2005 vivevano esclusivamente in territorio brasiliano, negli stati di Amazonas, Par\u00e1 e Roraima, nei seguenti territori indigeni:\nStoria.\nLa principale difficolt\u00e0 nello stabilire le date dei primi contatti coni Waiwai \u00e8 comune un po' a tutte le etnie indigene stanziate nella foresta amazzonica: la notevole quantit\u00e0 di denominazioni diverse attribuite ad un solo gruppo rende problematico il tracciarne eventuali cenni storici e cronologie dei contatti. Nel XIX secolo sono tre gli esploratori ad aver menzionato i Waiwai: il geografo tedesco Robert Hermann Schomburgk, che attravers\u00f2 la regione del fiume Orinoco tra il 1835 e il 1839 e di nuovo nel 1843; il geologo britannico Barrington Brown, annot\u00f2 informazioni sui Waiwai tramite i gruppi dei Wapixana e dei Mawayana nel novembre del 1870 e stabil\u00ec che essi dovevano essere stanziati a sud della catena montuosa Acarai; il geografo francese Henri Coudreau, incontr\u00f2 i Waiwai nel 1884 sul fiume Mapuera, nella regione a sud della catena Acara\u00ed, li denomin\u00f2 \"Ouayeoue\" e ne stim\u00f2 la popolazione in circa 3.000 o 4.000 persone distribuite in sette villaggi. Nel XX secolo alcuni conflitti interni coinvolsero i Waiwai con il sottogruppo dei Parukoto; i conflitti rientrarono dopo pochi anni con i Parukoto che si reintegrarono stabilmente tra i Waiwai. In questo periodo, alcune spedizioni di missionari registrarono i forti scambi, commerciali e non, tra i Waiwai e altri gruppi indigeni tra cui i Tarum\u00e3 e i Wapixana. Dal 1925 al 1950 ebbe luogo un consistente movimento migratorio del gruppo che li port\u00f2 verso l'alto Essequibo in Guyana per vivere sulle rive di fiumi pi\u00f9 grandi. Altri sottogruppi dei Parukoto (Xerew, Mawayana) erano stanziati sul Mapuera."}
{"id": "735941", "revid": "46931", "url": "https://it.wikipedia.org/wiki?curid=735941", "title": "Uaiuai", "text": ""}
{"id": "735942", "revid": "599013", "url": "https://it.wikipedia.org/wiki?curid=735942", "title": "Vie", "text": ""}
{"id": "735944", "revid": "339392", "url": "https://it.wikipedia.org/wiki?curid=735944", "title": "Battaglia degli speroni dorati", "text": ""}
{"id": "735945", "revid": "1810027", "url": "https://it.wikipedia.org/wiki?curid=735945", "title": "Gennaro Manna (compositore)", "text": "Biografia.\nFiglio di Giuseppe Maria Manna e Caterina Feo (sorella del compositore Francesco Feo), ricevette la sua formazione musicale al Conservatorio di Sant'Onofrio a Porta Capuana di Napoli, dove lo zio Francesco Feo era \"primo maestro\". Debutt\u00f2 come operista al Teatro Argentina di Roma con il \"Tito Manlio\" il 21 gennaio 1742. Grazie al successo ottenuto con questo dramma ricevette una nuova commissione per il Teatro San Giovanni Grisostomo di Venezia per il carnevale dell'anno successivo, dove diede \"Siroe re di Persia\".\nDopo il suo rientro a Napoli, compose insieme a Nicola Bonifacio Logroscino una festa musicale, che per\u00f2 non and\u00f2 mai in scena. Nel 1744 fu nominato maestro di cappella del Senato di Napoli, succedendo cos\u00ec a Domenico Sarro, e nel gennaio del 1745, con l\"'Achille in Sciro\", debutt\u00f2 per la prima volta al teatro San Carlo con Giovanna Astrua e Gaetano Majorano, ricevendo numerosi consensi. Il 1\u00ba ottobre 1755, dopo la morte di Francesco Durante, il \"primo maestro\" del Conservatorio di Santa Maria di Loreto, egli prese la posizione di \"maestro provvisorio\" accanto al \"secondo maestro\" Pietro-Antonio Gallo, ma il 13 febbraio 1756 vinse il concorso per diventare maestro di ruolo. Tra il 1760 e il 1761 rappresent\u00f2 i suoi ultimi lavori teatrali, la serenata \"Enea in Cuma\" e l'opera seria \"Temistocle\". Nel gennaio del 1761 succedette allo zio Feo nella direzione della cappella della Chiesa della Santissima Annunziata, e il 9 maggio dello stesso anno ricevette la stessa carica per il Duomo di Napoli. Rimase attivo come compositore di musica sacra sino alla morte.\nDella sua famiglia si ricordano anche il fratello Giacinto Manna e il cugino Cristoforo Manna.\nConsiderazioni sull'artista.\nA differenza dei coevi Niccol\u00f2 Jommelli, Gaetano Latilla e Girolamo Abos, egli tralasci\u00f2 il campo dell'opera buffa per occuparsi solamente di quello dell'opera seria, nel quale fu molto apprezzato dai compositori del suo tempo. Nel suo stile compositivo si notano elementi sia dello stile galante che del pre-classicismo."}
{"id": "735946", "revid": "599013", "url": "https://it.wikipedia.org/wiki?curid=735946", "title": "Wapixana", "text": "I Wapixana sono un gruppo etnico della Guyana, del Brasile e del Venezuela che ha una popolazione stimata in circa 13.000 individui (2008).\nLingua.\nParlano la lingua Wapixana (codice ISO 639: WAP) che appartiene alla famiglia linguistica Arawak. Le comunit\u00e0 che vivono a ridosso delle citt\u00e0 sono bilingue e parlano anche il portoghese, mentre le comunit\u00e0 pi\u00f9 isolate che vivono nella \"malocas\" (capanne) sono per lo pi\u00f9 monolingue e parlano solo il wapixana. Il 30% dei Wapixana pu\u00f2 parlare anche il Makuxi o il Taurepang, entrambe lingue facenti parte della famiglia Carib.\nInsediamenti.\nVivono nelle regioni a sud-ovest della Guyana, ai piedi dei monti Kanuku, a nord-ovest del gruppo dei Waiwai, nello stato brasiliano di Roraima e in Venezuela. Occupano la valle del Tacutu insieme ai Makuxi e la regione fluviale tra i fiumi Branco e Rupununi alla frontiera tra Brasile e Guyana.\nStoria.\nAbitanti di una zona di frontiera tra la Guyana e il Brasile, i Wapixana hanno subito un doppio processo di colonizzazione del XVIII secolo in poi: dai portoghesi che spingevano a nord attraverso le valli amazzoniche e dagli olandesi. Tuttavia, dopo il trasferimento della Guyana agli inglesi a seguito delle guerre napoleoniche, la colonia \u00e8 rimasta in una situazione relativamente pacifica per lungo tempo. Nel corso del XIX secolo, le amministrazioni inglesi usufruirono di indios locali per le coltivazioni di canna da zucchero al posto degli africani nei territori circostanti il fiume Rupununi e il fiume Branco. Secondo il cronista Lobo D'Almada (1861), i Wapixana occuparono gli altipiani verdi del fiume Mau.\nTra la fine del XIX secolo e l'inizio del XX, la colonizzazione non militare delle pianure intorno ai fiumi Branco e Rupununi port\u00f2 alla occupazione del territorio Wapishana, insieme alla loro assunzione sistematica come forza lavoro nelle fattorie dei brasiliani e dei britannici."}
{"id": "735948", "revid": "46931", "url": "https://it.wikipedia.org/wiki?curid=735948", "title": "Wapixi\u00e1na", "text": ""}
{"id": "735949", "revid": "36426", "url": "https://it.wikipedia.org/wiki?curid=735949", "title": "Raffaele Sansoni Galeotti Riario", "text": ""}
{"id": "735952", "revid": "74801", "url": "https://it.wikipedia.org/wiki?curid=735952", "title": "Contea di Essex (New York)", "text": "Essex \u00e8 una contea dell'est dello Stato di New York negli Stati Uniti.\nGeografia fisica.\nLa contea confina a nord-ovest con la contea di Franklin, a nord con la contea di Clinton, ad est il lago Champlain segna il confine con le contee di Chittenden e di Addison del Vermont, a sud confina con le contee di Washington e di Warren ed infine ad ovest confina con la contea di Hamilton.\nIl territorio \u00e8 montuoso essendo caratterizzato dai rilievi dei monti Adirondack che nella contea raggiungono nell'area centro-occidentale la massima elevazione di metri con il Mount Marcy, che \u00e8 anche il monte pi\u00f9 alto dello Stato di New York).\nNella stessa area si elevano l'Algonquin Peak (che con i suoi metri \u00e8 la seconda cima degli Adirondack), il Mount Haystack ( metri) ed il Mount Skylight ( metri). A nord si eleva la Whiteface Mountain di metri. Il fiume Hudson nasce presso il Mount Marcy e scorre nell'area sud-occidentale per poi segnare una parte del confine meridionale. Altro fiume a scorrere verso sud \u00e8 lo Schroon, che alimenta il lago omonimo al confine con la contea di Warren. Verso nord scorrono i due rami del fiume Au Sable, che si congiungono ad Au Sable Forks. A quel punto il fiume Au Sable piega verso nord-est segnando parte del confine settentrionale fino alla foce nel lago Champlain. Nel nord-ovest \u00e8 situato il lago Lake Placid sulla cui sponda meridionale \u00e8 situata l'omonima localit\u00e0 turistica.\nStoria.\nLa spedizione di Samuel de Champlain del 1609 fu la prima a raggiungere quest'area che fu a lungo contesa tra i francesi e gli inglesi. A seguito della guerra franco-indiana (1754-1753) fu definitivamente affermata la sovranit\u00e0 britannica.\nCon l'istituzione delle Province di New York nel 1683 l'area dell'attuale contea faceva parte della contea di Albany. In seguito pass\u00f2 alla contea di Washington e poi a quella di Clinton. Infine nel 1799 ne venne separata per dar vita all'attuale contea.\nTra il 1818 ed il 1823 venne costruito un canale che permise di collegare il lago Champlain con il fiume Hudson.\nLake Placid ha ospitato i III Giochi olimpici invernali nel 1932 e i XIII Giochi olimpici invernali nel 1980."}
{"id": "735954", "revid": "110157", "url": "https://it.wikipedia.org/wiki?curid=735954", "title": "Wassu", "text": " \nI wassu (o anche wasu, wa\u00e7u, wassu-cocal, cocal) sono un gruppo etnico del Brasile che ha una popolazione stimata in circa 1.500 individui. Parlano la lingua portoghese e sono principalmente di fede cristiana.\nVivono nello stato brasiliano dell'Alagoas. La lingua originale wasu (ISO/DIS 639-3: wsu) \u00e8 considerata una lingua estinta."}
{"id": "735955", "revid": "339392", "url": "https://it.wikipedia.org/wiki?curid=735955", "title": "Wa\u00e7u", "text": ""}
{"id": "735961", "revid": "597500", "url": "https://it.wikipedia.org/wiki?curid=735961", "title": "The Genius of Vivaldi, Mozart, Beethoven", "text": "The Genius of Vivaldi, Mozart, Beethoven \u00e8 il tredicesimo album in studio dei Rond\u00f2 Veneziano, pubblicato nel 1990 dalla Baby Records-Cleo Music AG. La BMG Ariola ha distribuito internazionalmente l'album in tre dischi separati intitolati \"Concerto per...\"\nIl disco.\nSi tratta del primo album di cover, in tre dischi, tratte dal repertorio classico e barocco: il progetto \u00e8 esplicato nelle note del cofanetto.\nIl disco stato prodotto dalla P.E.M. GmbH di Vienna e da Gian Piero Reverberi.\nI brani sono stati registrati e mixati da Klaus Strazicky ai \"Country Lane Studios\" di Monaco di Baviera.\nGli arrangiamenti dei medley sono di Ivano Pavesi e la direzione d'orchestra di Gian Piero Reverberi."}
{"id": "735971", "revid": "5956408", "url": "https://it.wikipedia.org/wiki?curid=735971", "title": "Butinone", "text": ""}
{"id": "735974", "revid": "4711", "url": "https://it.wikipedia.org/wiki?curid=735974", "title": "Karelia", "text": ""}
{"id": "735978", "revid": "253269", "url": "https://it.wikipedia.org/wiki?curid=735978", "title": "Kristin Scott Thomas", "text": "Ha ricevuto una candidatura all'Oscar alla migliore attrice e ai Golden Globe per la sua interpretazione nel film \"Il paziente inglese\" e una seconda candidatura ai Golden Globe, vincendo agli European Film Award per \"Ti amer\u00f2 sempre\". Ha inoltre vinto un Premio BAFTA alla migliore attrice non protagonista per il film \"Quattro matrimoni e un funerale\".\nBiografia.\nNata a Redruth, in Cornovaglia, la sua infanzia non \u00e8 stata molto felice. Ha soltanto cinque anni quando suo padre Simon Scott Thomas (pilota della \"Fleet Air Arm\", l'aviazione della \"Royal Navy\") perde la vita in un incidente aereo. Soltanto sei anni dopo la stessa sorte toccher\u00e0 al secondo marito di sua madre, anche lui pilota. Kristin \u00e8 la maggiore di cinque figli (i fratelli sono Ben, Samantha, Serena) e negli anni dell'adolescenza aiuta la madre, Deborah Hurlbatt, a crescere i fratelli. Frequenta il Cheltenham Ladies College ma si ritira dagli studi e lavora in un centro commerciale a Hampstead, Londra. L\u00ec successivamente frequenta un corso per insegnanti alla Central School of Speech and Drama ma non va a buon fine.\nA 19 anni si iscrive ad un corso di Arte Drammatica, con risultati poco brillanti, infatti l'insegnante le consiglia di abbandonare l'idea di fare l'attrice, dichiarando che non ha talento. Decide cos\u00ec di trasferirsi a Parigi, dove lavora come ragazza alla pari. Qui non abbandona il suo sogno. Decide di provare ancora la carriera artistica e s'iscrive all'\u00c9cole nationale sup\u00e9rieure des arts et techniques du th\u00e9\u00e2tre di Parigi. Nel 1984 viene scelta per una mini serie tv e inizia a lavorare. Prince la scopre e la vuole nel film \"Under the Cherry Moon\" che sar\u00e0 il suo primo film. Si dice che ebbe con lui una relazione, lei stessa dichiar\u00f2 che il cantante scrisse per lei la canzone \"Better with time\". Successivamente recita in \"Il matrimonio di Lady Brenda\" e si alterna nel cinema e nella televisione tra Francia e Regno Unito in una lunga gavetta.\nNel 1994 recita in \"Quattro matrimoni e un funerale\", ruolo che le vale il BAFTA alla migliore attrice non protagonista e diversi premi internazionali. Ormai lanciata verso una carriera sempre pi\u00f9 in crescita, si concede un ruolo in \"\", per poi recitare in \"Il paziente inglese\": l'interpretazione la consacra definitivamente alla critica e al pubblico. Viene candidata al BAFTA, al Golden Globe, allo Screen Actors Guild Awards e al Premio Oscar. Ormai contesa dai vari registi di Hollywood recita per Robert Redford in \"L'uomo che sussurrava ai cavalli\" e per Sydney Pollack in \"Destini incrociati\". Sebbene tutto vada per il meglio la Scott Thomas si presenta a un bivio: rimanere a Hollywood e accettare grandi film o tornare in Europa dedicandosi alla famiglia e a film pi\u00f9 indipendenti. Sceglie la seconda strada e, naturalizzata francese, torna a lavorare con uno stile di vita pi\u00f9 sobrio.\nNel 2002 recita in \"Gosford Park\" di Robert Altman, nel 2004 nel francese \"Arsenio Lupin\", in \"La famiglia omicidi\" e si ritaglia una piccola parte in \"Una top model nel mio letto\". Nel 2008 interpreta \"L'altra donna del re\" ma torna a far parlare di s\u00e9 per il film francese \"Ti amer\u00f2 sempre\", grazie al quale ottiene ancora una volta l'acclamazione internazionale e viene candidata per la seconda volta ai Golden Globe come miglior attrice in un film drammatico, ai BAFTA e ai C\u00e9sar nella stessa categoria. Nel 2009 \u00e8 interprete de \"L'amante inglese\" al fianco di Sergi L\u00f3pez e l'anno seguente di \"La chiave di Sara\"; entrambe le performance le fanno ottenere altre due candidature ai C\u00e9sar. Nel 2013 \u00e8 a Cannes con \"Solo Dio perdona\" di Nicolas Winding Refn.\nVita privata.\nDurante il soggiorno parigino incontra il medico ostetrico Fran\u00e7ois Oliviennes, con il quale si sposa nel 1987. Da questa unione sono nati tre figli: Hannah (1988), Joseph (1991) e George (2000). I due divorziano nel 2005.\nDoppiatrici italiane.\nNelle versioni in italiano dei suoi film, Kristin Scott Thomas \u00e8 stata doppiata da: "}
{"id": "735979", "revid": "1482985", "url": "https://it.wikipedia.org/wiki?curid=735979", "title": "Gurbanguly Berdimuhamedow", "text": "Berdimuhamedow, un dentista di professione, fu Ministro della salute nel governo del Presidente Saparmyrat Ny\u00fdazow a partire dal 1997 e Vice-Presidente a partire dal 2001. Divenne Presidente ad interim a seguito della morte di Ny\u00fdazow il 21 dicembre 2006, e vinse in seguito le elezioni presidenziali del 2007. Nella campagna elettorale, non affront\u00f2 alcuna opposizione degna di nota e vinse pertanto con una maggioranza schiacciante del 89,23% dei voti. Alle elezioni presidenziali del 2012 venne rieletto con il 97% dei voti e alle elezioni presidenziali del 2017 ottenne il terzo mandato con il 97,69% dei voti.\nIn linea con il predecessore, viene promosso il culto della personalit\u00e0 sulla figura di Berdimuhamedow. Secondo Human Rights Watch, Berdimuhamedow, i suoi parenti e le persone a lui vicine, possiedono potere illimitato ed esercitano controllo totale su tutti gli aspetti della vita pubblica. Secondo il \"The Economist\", il Turkmenistan ha sempre avuto un Democracy Index fra i pi\u00f9 bassi al mondo, attestato nel 2020 a 1,72. \nUtilizza il titolo onorifico \"Arkadag\", che significa \"protettore\" in lingua turkmena.\nGiovent\u00f9.\nBerdimuhamedow nacque il 29 giugno 1957 a Babarap, in quello che oggi \u00e8 il Geok Tepe \"etrap\" (\"distretto\") della provincia di Ahal, figlio di M\u00e4likguly Berdimuhamedowi\u00e7 Berdimuhamedow (nato il 12 agosto 1932) e Ogulabat Ata\u00fdewna K\u00fcrr\u00e4\u00fdewa. \u00c8 il solo figlio maschio della famiglia, che conta sei figli in totale. Il padre di Berdimuhamedow lavorava come funzionario del Ministero degli Interni in un distaccamento di una prigione in pensione come Colonnello della polizia. Il nonno, Berdimuhamed Anna\u00fdew, era un insegnante locale che serv\u00ec nell'Armata Rossa durante la grande guerra patriottica come parte del 748\u00ba reggimento fucilieri della 206\u00aa Divisione fucilieri del secondo fronte ucraino. Nel settembre 1943 la sua unit\u00e0 fu una delle prime ad attraversare il fiume Dnepr. Rimase ucciso durante il terremoto di A\u015fgabat del 1948. \nBerdimuhamedow si laure\u00f2 all'Universit\u00e0 Statale di Medicina Turkmena nel 1979 ed inizi\u00f2 la carriera di dentista. Ricevette anche il PhD in scienze mediche a Mosca. Dal 1992 divenne parte della facolt\u00e0 dentistica dell'Istituto di Medicina e nel 1995, durante la presidenza di Saparmyrat Ny\u00fdazow, Berdimuhamedow divenne capo del centro dentistico del Ministero della Salute e dell'Industria Medica. Entr\u00f2 nel governo come Ministro della Salute nel 1997 e venne inoltre nominato Vice Presidente del Gabinetto dei Ministri (anche definito Vice Primo Ministro, nonostante la mancanza della carica di Primo Ministro in Turkmenistan), una carica molto prossima a quella di un vice-presidente, nel 2001. Nell'aprile 2004 Ny\u00fdazow sospese il salario di Berdimuhamedow per tre mesi perch\u00e9 gli operatori sanitari non venivano pagati.\nIl Ministero della Salute fu responsabile dell'applicazione del noto ordine di Ny\u00fdazow di chiudere nel 2005 tutti gli ospedali al di fuori di quelli della capitale e dei principali capoluoghi regionali.\nPresidente del Turkmenistan.\nA seguito della morte di Ny\u00fdazow nel dicembre 2006, il Consiglio della Sicurezza dello Stato del Turkmenistan nomin\u00f2 Berdimuhamedow Presidente ad interim. Il Consiglio afferm\u00f2 nell'annuncio che \u00d6wezgeldi Ata\u00fdew, che in quanto Presidente dell'Assemblea del Turkmenistan doveva divenire Presidente ad interim, non fu nominato \"in vista del fatto che il procuratore generale aveva aperto una inchiesta criminale contro di lui\".\nL'Articolo 60 della Costituzione turkmena stabilisce che il Presidente ad interim \"non possa candidarsi all'elezione per la Presidenza\", il che avrebbe impedito a Berdimuhamedow di candidarsi alle elezioni presidenziali del 2007. Tuttavia, il 24 dicembre 2006 il Consiglio del Popolo vot\u00f2 per rimuovere tale regola, rendendolo candidabile alle elezioni come uno dei sei candidati scelti, tutti membri del Partito Democratico del Turkmenistan. Berdimuhamedow era sostenuto dall'elite politica, e i risultati ufficiali mostrarono che aveva ottenuto l'89% dei voti.\nNel suo primo viaggio presidenziale all'estero, Berdimuhamedow visit\u00f2 l'Arabia Saudita nell'aprile 2007. Qui svolse il pellegrinaggio \u02bfUmra e si incontr\u00f2 con Re Abd Allah. Visit\u00f2 poi la Russia ed il presidente Vladimir Putin al termine dello stesso mese.\nCome Presidente, Berdimuhamedow annull\u00f2 diverse delle politiche pi\u00f9 eccentriche del predecessore. Aprirono internet caf\u00e9 con accesso libero e non censurato alla rete ad A\u015fgabat, l'istruzione obbligatoria fu estesa da nove a dieci anni e furono reintrodotte le lezioni di sport e lingue straniere nel curriculum scolastico, ed il governo annunci\u00f2 progetti per aprire diverse scuole di specializzazione per le arti. Il Presidente Berdimuhamedow riassunse, per riformare l'istruzione, la sanit\u00e0 e il sistema pensionistico, diversi funzionari di governo di origine etnica non turkmena, che erano stati licenziati da Ny\u00fdazow. Restitu\u00ec inoltre la pensione a circa 100.000 anziani che avevano subito forti decurtazioni operate da Ny\u00fdazow, motivate da non meglio specificate necessit\u00e0 di bilancio. In seguito, riapr\u00ec l'Accademia Turkmena delle Scienze, che era stata chiusa da Niyazov.\nNel febbraio 2017 fu eletto per un terzo mandato come Presidente, per un mandato di sette anni con circa il 98% dei voti, con una affluenza del 97%. \nFu rieletto Presidente del Comitato Olimpico Nazionale del Turkmenistan il 22 aprile 2018.\nCritiche.\nAccuse di totalitarismo.\nDopo essere entrato in carica, Berdimuhamedow allent\u00f2 le restrizioni di viaggio e riapr\u00ec le biblioteche nelle aree rurali; fece anche passi avanti nel frenare il culto della personalit\u00e0 alimentato sull'ex Presidente Ny\u00fdazow. Fece annullare gli elaborati spettacoli che in passato accoglievano il Presidente al suo arrivo in ogni luogo, e afferm\u00f2 che il \"giuramento sacro\" turkmeno, parte del quale recita che la lingua di chi parla dovrebbe avvizzire se egli parla male del Turkmenistan o del suo Presidente, non doveva essere recitato diverse volte al giorno, ma solo in occasioni speciali.\" Rinunci\u00f2 anche al suo diritto di dare un nome ai monumenti, alle istituzioni o alle citt\u00e0, riport\u00f2 i mesi ai loro nomi tradizionali, cos\u00ec come i giorni della settimana (Ny\u00fdazow ne aveva chiamati alcuni come il proprio nome e quello di sua madre), ed annunci\u00f2 il progetto di spostare il Monumento alla neutralit\u00e0 di Ny\u00fdazow dalla piazza centrale di A\u015fgabat. Tuttavia, escluse esplicitamente qualsiasi avvicinamento alla democrazia in stile occidentale.\nIl 19 marzo 2007, Berdimuhamedow invert\u00ec uno dei decreti pi\u00f9 impopolari di Ny\u00fdazow, restituendo le pensioni ad oltre 100.000 persone. Le pensioni erano state drasticamente ridotte dal defunto presidente di fronte ad una crisi economica mai specificata.\nIl 31 marzo diede inizio al 20\u00ba congresso del Consiglio del Popolo nel quale furono approvati due importanti decreti: il primo riguardante l'aumento degli stipendi degli insegnanti della scuola pubblica del 40% ed il secondo riguardante le nuove leggi in materia di efficienza agricola.\nNel 2008 licenzi\u00f2 Akmyrat Rejepow, da lungo tempo capo della sicurezza presidenziale e uno dei principali propugnatori del culto della personalit\u00e0 di Ny\u00fdazow. Nel 2011 cant\u00f2 una canzone in un video postato su YouTube.\nNel luglio 2013 Jennifer Lopez si scus\u00f2 pubblicamente per avere cantato \"Happy Birthday\" a Berdimuhamedow durante un concerto, affermando che non era consapevole dei problemi sui diritti umani in Turkmenistan. Nell'agosto 2013 Berdimuhamedow sospese la propria appartenenza al Partito Democratico del Turkmenistan per la durata della presidenza, per rimanere \"al di sopra della politica di parte\" e \"promuovere un sistema multipartitico\".\nNel maggio 2013 cadde da cavallo durante una corsa. La caduta fu censurata dalla televisione, ma fu pubblicata online. L'11 agosto 2019 un episodio di \"Last Week Tonight with John Oliver\" sulla HBO, mostr\u00f2 una clip dell'incidente, che fu mandata in onda tre volte con l'obiettivo della satira sul dittatore, culminando nell'inaugurazione di una torta marmorizzata di 55 metri quadri decorata con una immagine gigante del presidente che cadeva da cavallo (ironicamente, superando il record mondiale delle dimensioni della torta marmorizzata). Secondo Oliver, il Guinness dei primati, che fu criticato nell'episodio per le sue relazioni con il regime autoritario, rifiut\u00f2 di certificare il record a meno che lo show non siglasse un accordo che gli proibiva di criticare la compagnia, il che venne rifiutato da Oliver.\nNel 2015 venne eretta ad A\u015fgabat una statua d'oro di Berdimuhamedow che cavalca un cavallo su una struttura di marmo appositamente costruita."}
{"id": "735981", "revid": "647919", "url": "https://it.wikipedia.org/wiki?curid=735981", "title": "The Genius of Venice", "text": ""}
{"id": "735982", "revid": "287204", "url": "https://it.wikipedia.org/wiki?curid=735982", "title": "Giacinto Manna", "text": "Era figlio di Giuseppe Maria Manna e Caterina Feo (sorella del compositore Francesco Feo), nonch\u00e9 fratello maggiore del compositore e insegnante Gennaro Manna. Dopo aver studiato sotto l'insegnamento dello zio Feo, oper\u00f2 come clavicembalista a Napoli al Teatro San Bartolomeo, al Teatro dei Fiorentini e dal 1761 al 1765 al teatro San Carlo.\nGiacinto Manna ebbe un figlio, Gaetano Manna, il quale fu attivo come compositore. "}
{"id": "735985", "revid": "339392", "url": "https://it.wikipedia.org/wiki?curid=735985", "title": "Fantasia Veneziana", "text": ""}
{"id": "735988", "revid": "1555966", "url": "https://it.wikipedia.org/wiki?curid=735988", "title": "Misteriosa Venezia", "text": ""}
{"id": "735991", "revid": "339392", "url": "https://it.wikipedia.org/wiki?curid=735991", "title": "Poesia di Venezia", "text": ""}
{"id": "735998", "revid": "1543377", "url": "https://it.wikipedia.org/wiki?curid=735998", "title": "Tour de France 1922", "text": "Il Tour de France 1922, sedicesima edizione della Grande Boucle, si svolse in quindici tappe tra il 25 giugno e il 23 luglio 1922, per un percorso totale di 5 372\u00a0km. Fu vinto per la seconda ed ultima volta (dopo il successo nell'edizione del 1919) dal belga Firmin Lambot (al terzo ed ultimo podio della carriera al Tour). Si tratt\u00f2 della settima vittoria (peraltro consecutiva) ottenuta da un corridore del Belgio: questa striscia di vittorie consecutive al Tour da parte di corridori di una stessa nazione rappresenta tuttora un primato imbattuto.\nLambot termin\u00f2 in 222h08'06\", davanti al francese Jean Alavoine (secondo classificato e per la quarta volta e ultima volta sul podio di Parigi dopo un altro secondo posto e due terzi) e al connazionale F\u00e9lix Sellier (al primo e unico podio della carriera alla Grande Boucle in qualit\u00e0 di terzo classificato).\nResoconto degli eventi.\nLa partenza avvenne dal Luna Park di Parigi con arrivo finale al Parco dei Principi.\nInizialmente fu il francese Eug\u00e8ne Christophe a conquistare la maglia gialla, dopo aver vinto tre tappe consecutive, ma nella settima frazione ruppe la forcella sulla discesa del Galibier arrivando con 3 ore e 30 minuti dal vincitore Jean Alavoine. Quest'ultimo riusc\u00ec nell'impresa di aggiudicarsi le tre tappe pirenaiche consecutivamente, conquistando cos\u00ec la maglia gialla, ma perdendola al termine dell'undicesima dopo una serie di ritardi accumulati a causa di una serie di forature nelle due tappe precedenti, a vantaggio di Hector Heusghem. Fu poi il belga Firmin Lambot a indossare la maglia gialla al termine della tredicesima tappa, portandola fino a Parigi. Nelle due edizioni del Tour da lui vinte, Lambot indoss\u00f2 solo in tre tappe il simbolo del primato.\nFirmin Lambot fu il terzo corridore della storia a vincere almeno due edizioni del Tour de France dopo Lucien Petit-Breton e Philippe Thys (quest'ultimo ne aveva gi\u00e0 vinti tre). A differenza di Petit-Breton e dei primi due Tour di Thys, Lambot non vinse due edizioni consecutive.\nPer il vincitore fu il terzo e ultimo podio in carriera nella Grande Boucle, dopo un'altra vittoria nell'edizione del 1919 e un terzo posto in quella del 1920. Per lui si tratt\u00f2 anche dell'ottava edizione consecutiva del Tour conclusa a Parigi (di cui le ultime sei sempre entro la top-ten della classifica generale). Parteciper\u00e0 anche ai due Tour successivi ma, contrariamente ai precedenti, non arriver\u00e0 a Parigi a causa di due ritiri.\nJean Alavoine, soprannominato \"Le Gars Jean\", non riusc\u00ec mai a vincere la corsa a tappe francese nonostante quattro podi: arriv\u00f2 terzo nel 1909 e nel 1914; fu secondo nei Tour 1919 e 1922, sempre alle spalle di Firmin Lambot. Tra la prima e la quarta e ultima volta sul podio di Alavoine erano trascorsi ben tredici anni.\nAl Tour 1922 parteciparono 120 corridori divisi in due classi, la prima classe di 25 corridori e la seconda di 95, dei quali 38 giunsero a Parigi. Philippe Thys fu il corridore che vinse il maggior numero di tappe in questa edizione del Tour: cinque su un totale di quindici frazioni."}
{"id": "736002", "revid": "547034", "url": "https://it.wikipedia.org/wiki?curid=736002", "title": "Luc\u00eda Etxebarr\u00eda", "text": "Biografia.\nFiglia di Jos\u00e9 Ignacio Echevarr\u00eda Gorro\u00f1o (morto il 5 dicembre 2003) e Luc\u00eda Asteinza Stocke (14 aprile 1927), \u00e8 la settima di sette fratelli. La sua famiglia proviene da Bermeo, nei Paesi Baschi.\nHa studiato in una scuola religiosa fino all'et\u00e0 di 18 anni, quando si \u00e8 trasferito a Madrid dove ha studiato giornalismo e filologia inglese. Dopo parecchi lavori e il conseguimento della laurea in filologia inglese e giornalismo a Madrid, ha pubblicato il suo primo libro \"Aguanta Esto\" (1996), biografia di Courtney Love.\nGrazie a Ana Mar\u00eda Matute, ha potuto pubblicare il suo primo romanzo, \"Amore, prozac e altre curiosit\u00e0\" (1997). Nel 1998 ha vinto il Premio Nadal con il suo secondo romanzo, \"Beatriz e i corpi celesti\" (\"Beatriz y los cuerpos celestes\").\nIn \"Noi che non siamo come le altre\" (1999) costruisce un romanzo con una struttura di diverse storie intrecciate con personaggi ricorrenti. L'opera ricorda il suo esordio narrativo, a sua volta ispirato da \"Slaves of New York\" di Tama Janowitz\".\" Lo stesso anno scrive la sceneggiatura del film \"Sobrevivir\u00e9\", in collaborazione con David Menkes e Alfonso Albacete. Con loro collabora anche alla sceneggiatura di \"I love you baby\" (2001), un film diretto da Miguel Santesmases, che \u00e8 un adattamento del suo primo romanzo per il cinema. Il regista Antonio del Real dirige anche un altro film basato su una sua sceneggiatura, \"La mujer de mi vida\" (2001). \nNel settembre 2000 si \u00e8 trasferita in Scozia con la sua amica Elena \u00c1lvarez per lavorare all'Universit\u00e0 di Aberdeen. L\u00ec ha insegnato sceneggiatura e ha partecipato a vari seminari e conferenze. Nel novembre dello stesso anno le fu conferito un dottorato onorario in Lettere da quell'universit\u00e0. Il risultato del suo soggiorno in Scozia \u00e8 il saggio \"En brazos de la mujer fetiche\" (2002), scritto in collaborazione con Sonia N\u00fa\u00f1ez Puente. Nel 2002 ha ottenuto un posto come scrittrice in residenza alla McGill University di Montreal. \nCon l'opera \"Di tutte le cose visibili e invisibili: amore e altre menzogne\" (2001) ha vinto il \"Premio Primavera de Novela\", e nel 2003 ha pubblicato il libro di racconti \"Una storia d'amore come tante.\" Nel 200, ha ripubblicato la sua prima opera con un nuovo titolo, \"Courtney y yo\", incorporando una nuova prima parte. Con \"Una donna in bilico\", un romanzo incentrato sull'esperienza della maternit\u00e0, ha vinto il Premio Planeta nel 2004. Nel 2002 \u00e8 stata la curatrice di \"La vida por delante: voces desde y hacia Palestina\", una raccolta di racconti di autori palestinesi e spagnoli che ha tradotto e curato con Fundamentos. \u00c8 stata anche editrice della collezione Astart\u00e9 della casa editrice Mart\u00ednez Roca.\nEtxebarr\u00eda ha anche usato un'espressione poetica. Ha debuttato in questo genere con \"Estaci\u00f3n de infierno\" (2001). Nel 2004 ha pubblicato \"Actos de amor y placer\", con cui ha vinto il XX Premio Barcarola.\nNel 2005 ha pubblicato \"Ya no sufro por amor\", un saggio che l'autrice definisce un'aspirina e in cui cerca di smontare quello che considera il \"moderno mito consumista dell'amore romantico\". Nella primavera del 2007 ha pubblicato un altro romanzo, \"Cosmofobia\", in cui racconta la vita di venti personaggi che hanno in comune il fatto di vivere nel quartiere madrileno di Lavapi\u00e9s. Nel 2009 ha pubblicato in collaborazione con Goyo Bustos un saggio intitolato \"El club de las malas madres\", con riflessioni e consigli sul compito di essere madre, padre o insegnante di bambini in questi tempi. Nel 2010 ha pubblicato il romanzo \"Lo verdadero es un momento de lo falso\". Nel dicembre 2011 ha annunciato il suo ritiro a tempo indeterminato dal mondo letterario come forma di protesta contro la pirateria. Il 14 febbraio 2012 ha iniziato, insieme a diversi collaboratori, una rivista digitale, \"AllegraMag\", che \u00e8 scomparsa un anno dopo a causa del suo scarso successo. Nel 2013 ha partecipato al \"reality show\" di Telecinco, \"Campamento de verano\" per, secondo lei, pagare i suoi debiti con il fisco. Sempre nel 2013 ha pubblicato due opere: \"Liquidaci\u00f3n por derribo\", una lettura critica della situazione economica spagnola, e \"Tu coraz\u00f3n no est\u00e1 bien de la cabeza: c\u00f3mo sal\u00ed de una relaci\u00f3n t\u00f3xica\". Etxebarr\u00eda ha dichiarato di essere membro del Mensa, un'associazione internazionale di persone dotate che riconosce tra i suoi membri coloro che sono pi\u00f9 intelligenti del 98% della popolazione.\nAnalisi della sua opera letteraria.\nIl modo in cui Etxebarria affronta e tratta nelle sue opere aspetti come il ruolo della donna nella societ\u00e0 attuale, la maternit\u00e0, il femminismo, la sessualit\u00e0, le relazioni sociali o gli stereotipi di genere \u00e8 stato oggetto di varie analisi in ambito accademico, universitario e letterario. \nAccuse di plagio.\nNel 2001 la rivista Intervi\u00fa accus\u00f2 Etxebarr\u00eda di aver plagiato il poeta Antonio Colinas, vincitore del Premio Nazionale di Letteratura, nel suo libro Estaci\u00f3n de Infierno (2001); hanno anche detto che il primo romanzo dello scrittore, \"Amore, prozac e altre curiosit\u00e0\" (1997), includeva frasi letterali di \"Prozac Nation\", della giornalista e scrittrice americana Elizabeth Wurtzel.Etxebarria ha citato la rivista per un presunto reato di interferenza con il suo onore,ma Intervi\u00fa fu assolto nel 2003 con una sentenza del tribunale di prima istanza numero 52 di Madrid. L'autore si \u00e8 poi appellato alla Corte Provinciale di Madrid. "}
{"id": "736004", "revid": "110157", "url": "https://it.wikipedia.org/wiki?curid=736004", "title": "Another Earthquake", "text": "Another Earthquake pubblicato il 1\u00ba gennaio del 2002, \u00e8 il quarto e finora ultimo vero e proprio album di Aaron Carter e ha come caratteristica principale il cambiamento di voce del cantante, simbolo della sua maturazione. \u00c8 da molti critici musicali considerato il miglior album di Aaron Carter.\nIl disco.\nProdotto dalla Jive Records, Another Earthquake fu realizzato con notevole difficolt\u00e0 a causa del cambiamento della voce di Aaron Carter, che rese l'album \"poco omogeneo\" e imperfetto sotto molti punti di vista.\nTuttavia questo rimane ancora per molti critici il miglior album dell'artista, nonostante le sue vendite furono, per una popstar internazionale come Aaron Carter, abbastanza deludenti rispetto a quelle ottenute in precedenza con il successo di \"Aaron's Party (Come Get It)\", album tra l'altro senza dubbio di livello molto inferiore a quello che poteva essere considerato Another Earthquake.\nSolo il singolo \"Another Earthquake\" entr\u00f2 nella Top 40 dei singoli statunitensi, il motivo di questo fu probabilmente la quasi totale mancanza di pubblicit\u00e0 da parte dei discografici che fece s\u00ec che molti scoprirono il CD solo una volta uscito dalle classifiche.\nFu dunque un ottimo album che non ottenne il meritato successo e pu\u00f2 essere considerato uno dei tesori nascosti e trascurati della musica pop dei nostri tempi.\nTracce.\nSu alcune versioni (dipende dal paese e dal periodo di pubblicazione) sono aggiunte in vario ordine anche:"}
{"id": "736016", "revid": "339392", "url": "https://it.wikipedia.org/wiki?curid=736016", "title": "Arri\u00e8re-ban", "text": ""}
{"id": "736017", "revid": "1610933", "url": "https://it.wikipedia.org/wiki?curid=736017", "title": "Sitatunga", "text": ""}
{"id": "736023", "revid": "30300", "url": "https://it.wikipedia.org/wiki?curid=736023", "title": "S. Ferdinando di Puglia", "text": ""}
{"id": "736025", "revid": "729019", "url": "https://it.wikipedia.org/wiki?curid=736025", "title": "Strada statale 64 Porrettana", "text": "La strada statale 64 Porrettana (SS 64) \u00e8 una strada statale italiana di collegamento interregionale. Unisce Pistoia e l'alta Toscana all'Emilia-Romagna, passando per l'Appennino bolognese.\nStoria.\nLa strada statale 64 venne istituita nel 1928 con il seguente percorso: \"Pontepetri - Bagni della Porretta - Vergato - Bologna - Ferrara.\"\nNel 1934 il tratto iniziale venne modificato: il tronco da Pontepetri a Ponte della Venturina (in seguito SS 632) venne declassificato a strada provinciale, mentre nel percorso della SS 64 venne compresa la strada gi\u00e0 provinciale da Ponte della Venturina a Pistoia per il passo della Collina.\nNel corso degli anni '80 e '90 del XX secolo \u00e8 stato modificato il tracciato appenninico inserendo diverse varianti nei pressi di Porretta Terme, Silla di Gaggio Montano e Riola di Vergato, ai fini di snellire il traffico che in precedenza intasava i centri abitati. Entrambe le varianti di Porretta Terme e Riola Di Vergato, sono state realizzate dalla ditta Astaldi per conto di Anas.\nIl giorno 10/06/2014 alle ore 11.30 \u00e8 stata inaugurata un'altra variante da Ca' dei Ladri fino a Marano di Gaggio Montano, con lo scopo di mettere al riparo il nuovo tracciato dai movimenti franosi che nel corso degli anni hanno interessato il vecchio percorso.\nA inizio 2015 \u00e8 stato messo in funzione anche l'ultimo lotto di variante tra Ca' dei Ladri e Silla di Gaggio Montano.\nLe ultime due varianti nella tratta Marano - Ca' dei Ladri - Silla, sono state realizzate dalla ditta Coopsette per conto di Anas.\nSuccessivamente \u00e8 stata inaugurata anche una variante (SS 64 VAR \"Nuova Porrettana\") che, sfruttando in parte il tracciato dell'Autostrada A1 dismesso in conseguenza della realizzazione della Variante di Valico, consente di aggirare gli abitati di Sasso Marconi, Pontecchio Marconi e Borgonuovo, innestandosi nel vecchio tracciato superato il centro di quest'ultimo. Il 18 dicembre 2017 \u00e8 stato inaugurato il casello Telepass di Sasso Marconi Nord, per il collegamento diretto della Nuova Porrettana con l'Autostrada A1 in direzione Bologna; il casello, unico in Italia, \u00e8 dotato di doppia barriera - una per direzione - con due porte per barriera ad uso esclusivo degli abbonati Telepass.\nNel corso del 2018 \u00e8 stato redatto il progetto esecutivo, con durata prevista dei lavori di 3 anni per la costruzione della SS 64 VAR dall'Asse Attrezzato alla zona industriale di Faianello, interamente in comune di Casalecchio di Reno, la quale prevede anche la costruzione di una galleria di sottoattraversamento dell'abitato. \u00c8 in corso di progettazione anche il collegamento tra Borgonuovo e Faianello, che porter\u00e0 al declassamento di tutto il tracciato storico tra Bologna e Sasso Marconi.\nPercorso.\nLa strada ha inizio nei pressi del centro di Pistoia, il primo cippo chilometrico ANAS si trova poco dopo loc. Capostrada e misura 4,372 km, progressiva chilometrica presumibilmente misurata da Piazza del Duomo. Si inerpica salendo verso nord toccando la localit\u00e0 di Signorino (sempre nel comune di Pistoia),il percorso antico valica il Passo della Collina, il tracciato pi\u00f9 recente supera il valico grazie ad un tunnel denominato \" traforo \". Successivamente attraversa le localit\u00e0 di San Pellegrino, Bellavalle, Sambuca Pistoiese, Taviano e Pavana (Sambuca Pistoiese) ed entra in Emilia a Ponte della Venturina, dove si innesta la ex Strada statale 632 Traversa di Pracchia . Attraversato il confine regionale, si sviluppa lungo la valle del Reno e tocca Porretta Terme, Silla, Riola, Vergato, Pian di Venola, Marzabotto, Sasso Marconi e Casalecchio di Reno.\nOltrepassata la Croce di Casalecchio, entra a Bologna in direzione sud-ovest col nome di via don Luigi Sturzo, ritorna poi via Porrettana e diventa via Saragozza dopo aver superato l'arco del Meloncello, entrando nel centro storico in corrispondenza dell'omonima porta. Il tracciato, che subisce delle discontinuit\u00e0 all'interno del centro, \u00e8 ripristinato lungo la via Mascarella che, arrivata alla porta, si avvia verso nord-est col nome di via Stalingrado e poi, alla Dozza, via Ferrarese. Da qui prosegue a fianco dell'autostrada A13, attraversando Lovoleto, Ca' de' Fabbri, Altedo, Malalbergo e Montalbano. Arriva quindi a Ferrara, a sud della citt\u00e0, col nome di via Bologna."}
{"id": "736029", "revid": "287204", "url": "https://it.wikipedia.org/wiki?curid=736029", "title": "Tostao", "text": ""}
{"id": "736031", "revid": "23117", "url": "https://it.wikipedia.org/wiki?curid=736031", "title": "Eduardo Gon\u00e7alves de Andrade", "text": ""}
{"id": "736032", "revid": "486946", "url": "https://it.wikipedia.org/wiki?curid=736032", "title": "Io sono Xadhoom", "text": ""}
{"id": "736033", "revid": "339392", "url": "https://it.wikipedia.org/wiki?curid=736033", "title": "Animali (Dragon Ball)", "text": ""}
{"id": "736038", "revid": "599013", "url": "https://it.wikipedia.org/wiki?curid=736038", "title": "Luc\u00eda Etxebarria", "text": ""}
{"id": "736039", "revid": "119464", "url": "https://it.wikipedia.org/wiki?curid=736039", "title": "Casa Museo Bagatti Valsecchi", "text": ""}
{"id": "736040", "revid": "5165", "url": "https://it.wikipedia.org/wiki?curid=736040", "title": "Smalto (odontoiatria)", "text": "Lo smalto dentale \u00e8 la sostanza che ricopre la zona del dente esposta all'ambiente orale. Non \u00e8 un tessuto, ma un derivato tissutale prodotto durante l'amelogenesi da cellule di origine epiteliale.\nFisiologia.\nLo smalto \u00e8 la sostanza pi\u00f9 dura del nostro corpo. A livello delle cuspidi dentali ha uno spessore di 2,5\u00a0mm, nella porzione cervicale si riduce a 1,5\u00a0mm.\nPropriet\u00e0.\nLo smalto \u00e8 molto duro in quanto composto per il 96% da composti di calcio (essenzialmente idrossiapatite) e solo per il restante 4% da fibre organiche. Non contiene invece cellule, e solo minime tracce di acqua. Pu\u00f2 cos\u00ec resistere al carico masticatorio, e grazie all'elasticit\u00e0 della dentina sottostante non si frattura facilmente. \u00c8 solubile agli acidi, come dimostrato dalla demineralizzazione promossa dagli acidi del metabolismo dei batteri alla base della carie.\nIl colore dei denti non \u00e8 dovuto allo smalto, ma alla sottostante dentina (o avorio). Come se esso fosse un vetro opaco il cui colore \u00e8 semplicemente determinato da ci\u00f2 che \u00e8 oltre il vetro stesso. Il colore dei nostri denti \u00e8 dato dal colore della dentina: \u00e8 essa che pu\u00f2 conferire sfumature pi\u00f9 sul grigio, giallo, rossastro, marrone o bianco, a seconda della nostra eredit\u00e0 genetica. Lo smalto partecipa per\u00f2 alla \"formazione\" del colore che il nostro occhio vede perch\u00e9 devia la luce (rifrazione) in infiniti modi, infatti il dente, sottoposto a differenti fonti luminose, pare avere colori diversi. La traslucenza dello smalto \u00e8 proporzionale al proprio grado di maturazione: uno dei segni precoci di carie \u00e8 infatti la presenza sullo smalto di una piccola zona opaca, detta \"white spot\".\nEssendo composto in prevalenza da calcio, i cibi con pH inferiore a 5.5 possono danneggiare lo smalto. Per lo stesso motivo, il danno \u00e8 maggiore se questi cibi sono assunti tutti i giorni e tenuti in modo prolungato in bocca (es. mangiare in continuazione, masticare gomme zuccherate, sorseggiare bevande gassate oppure l'effetto abrasivo sui denti quando si mastica frutta in grandi quantit\u00e0, invece di privilegiare i succhi e l'assunzione con cannuccia, che non viene a contatto con i denti).\nStruttura.\nL'unit\u00e0 strutturale dello smalto \u00e8 il prisma, una struttura cilindrica formata da fasci paralleli di cristalli di idrossiapatite, a forma di buco di serratura. Nello smalto superficiale hanno un orientamento perpendicolare alla periferia dello smalto medesimo.\nI prismi (da 4 a 13 milioni secondo i denti) si estendono per tutto lo spessore dello smalto, descrivendo ellissi che decorrono dalla giunzione tra smalto e dentina fino alla superficie libera. I responsabili della formazione dei prismi sono gli ameloblasti, che tramite lunghe propaggini cellulari (processi del Tomes) producono 4 prismi ciascuno, e sono quindi responsabili dell'orientamento dei prismi.\nLo smalto interprismatico \u00e8 la porzione di smalto dentale posto tra i prismi che ne costituiscono la parte principale.\nEsso \u00e8 caratterizzato da cristalli con una minore densit\u00e0, disposti con una maggiore organizzazione rispetto alla guaina del prisma: essi sono posizionati formando un angolo di 80 gradi rispetto all'asse dello stesso.\nNello spazio interprismatico viene deposta ulteriore idrossiapatite. In alcune zone lo smalto non \u00e8 comunque perfettamente compatto, bens\u00ec presenta fessure di materiale organico che giocano un ruolo importante nella cariogenesi.\nLe cuspidi presentano una maggiore mineralizzazione rispetto allo smalto cervicale e, a livello dei solchi, lo spessore che separa la dentina dall'ambiente esterno pu\u00f2 affievolirsi fino ad esporre direttamente la dentina."}
{"id": "736041", "revid": "6923", "url": "https://it.wikipedia.org/wiki?curid=736041", "title": "Etenismo", "text": "L'etenismo o eteneria indica l'insieme dei nuovi movimenti religiosi di ritorno alle religioni dei Germani pre-cristiani, annoverabile tra i fenomeni di neopaganesimo. I seguaci, detti \"eteni\" o \"etenisti\", si affidano per le loro credenze e pratiche a documenti scritti relativi alla religione germanica, quali l\"'Edda\" in lingua nordica antica, il \"Beowulf\" in inglese antico, il \"Nibelungenlied\" in alto-tedesco medio, nonch\u00e9 sul folclore di periodi successivi dell'Europa germanica.\nEtimologia.\n\"Etenismo\" \u00e8 una italianizzazione dell'inglese \"Heathenism\" o \"Heathenry\"; \"\" essendo usato dall'Alto Medioevo per identificare i Germani non cristianizzati. Gi\u00e0 attestato nel gotico \"hai\u00feno\", usato per tradurre \"elleno\" nella Bibbia di Ulfila, \u00e8 comunemente considerato una derivazione del termine germanico per \"terre di brughiera\" o \"lande\" (inglese moderno \"heath\", dall'inglese antico \"h\u01e3\u00fe\", da cui \"h\u01e3\u00feen\", gotico \"hai\u00fei\", \"abitante delle lande\"; la radice proto-germanica \u00e8 *\"haiduz\", da cui deriva anche il norreno \"hei\u00f0r\", \"radura\" ma anche \"onore\") a indicare gli abitanti di luoghi isolati che avrebbero conservato pi\u00f9 a lungo la religione pre-cristiana, sul modello del latino \"paganus\" (da \"pagus\" \"zona rurale\"). Oppure, \"heathen\" \u00e8 un esito del greco \"\u1f14\u03b8\u03bd\u03bf\u03c2\" (\"ethnos\") per tramite dell'armeno \"hethanos\", a indicare \"i popoli\" non ebrei o cristiani, come il termine \"gentili\".\nIl termine \"etenismo\" \u00e8 favorito dagli accademici che studiano il fenomeno poich\u00e9 inclusivo di tutte le varianti dello stesso. Il termine \u00e8 anche favorito dagli stessi seguaci come migliore alternativa, germanica, rispetto al peggiorativo \"paganesimo\".\nDottrina.\nStudiosi come Stefanie von Schnurbein fanno notare come, al domandare agli aderenti eteni come percepiscano le divinit\u00e0 e quali siano le relazioni con essa, le risposte siano diverse e spesso contraddittorie o non compatibili con quelle fornite da altri aderenti.\nAll'interno del movimento la concezione del divino tende ad essere indeterminata ed intima, a-dogmatica, lasciando quindi agli aderenti libert\u00e0 di indagine e interpretazione.\nSi possono identificare due punti di partenza, di \"cristallizzazione\", del movimento eteno: il primo \u00e8 il nazionalismo romantico (nel caso della Germania il movimento \"v\u00f6lkisch\") del XIX secolo con i suoi tentativi di riproposizione delle religioni germaniche pre-cristiane, mentre il secondo \u00e8 la presupposizione che le divinit\u00e0 germaniche siano manifestazione dello spirito stesso del popolo germanico, nonch\u00e9 guida dello stesso. Tale idea di connubio tra religione e razza \u00e8 stata esplorata da Carl Gustav Jung con la sua teoria dell'inconscio collettivo (dell'archetipo Wotan, Jung intravedeva la personificazione in Adolf Hitler).\nIn seno a tale teoria, Jung elabora il concetto di \"spirito del popolo\", il quale fu utilizzato da esponenti eteni, tra cui Else Christensen, sebbene abbia perso popolarit\u00e0 tra i nuovi aderenti dagli anni '90 del XX secolo.\nLa visione di eredit\u00e0 culturale, religione e identit\u00e0 etnica come un unicuum ha diversi risvolti all'interno del movimento eteno. In parallelo alla etnicizzazione della religione, si pu\u00f2 osservare la sacralizzazione della cultura, testimoniata ad esempio dall'introduzione nei riti di elementi tratti dalle opere di Wagner.\nSe gli aderenti al movimento \"v\u00f6lkisch\" del primo XX secolo rifiutavano la visione politeistica della divinit\u00e0, e preferivano concezioni panteistiche (Guido von List), tale tendenza \u00e8 cambiata verso gli anni '70 del XX secolo. I nuovi aderenti tendono ad enfatizzare il politeismo, pur riconoscendo un principio sorgente dell'universo e di tutte le divinit\u00e0, identificato come Odino (Wotan) nella maggior parte delle correnti, oppure con lo stesso termine \"Dio\" (\"God\"), o \"Thiuth\" (il \"Bene\", l'Uno) nella Chiesa Gotica di Dio. Inoltre, con l'eccezione dei gruppi odinisti-wotanici, nella maggior parte delle correnti l'identit\u00e0 etnica tende a non essere pi\u00f9 intesa in termini meramente biologici, per essere equiparata piuttosto al concetto di \"volkstum\", l'essenza del gruppo etnico data dalla partecipazione all'eredit\u00e0 culturale, e alla sua relazione con la terra nat\u00eca e l'ambiente circostante.\nCosmologia.\nL'idea di unit\u00e0 religione\u2013etnia si inserisce nella concezione secondo cui gli uomini e gli d\u00e8i siano inestricabilmente interconnessi fra loro, e parte integrante del mondo. In altre parole uomini, d\u00e8i e mondo circostante vengono concepiti come parti di un tutto complesso e interconnesso. Questa idea di cosmo \u00e8 espressa nel concetto del \"Wyrd\", l'universo concepito come rete di azioni e interrelazioni tra gli esseri. Il \"wyrd\" di un singolo essere, ossia il complesso di azioni e interrelazioni che lo costituiscono e partono da lui stesso, \u00e8 chiamato \"\".\nMovimenti eteni.\nAll'interno dei vari movimenti riconducibili all'etenismo sono utilizzati altri termini per designare particolari preferenze spirituali, culturali o ideologiche. L'utilizzo di uno di tali termini non \u00e8 caratterizzato da esclusivit\u00e0: ad esempio, Stephen Flowers, prima di professarsi \"odiano\", fece parte sia di gruppi \"odinisti\" sia \"\u00e1satr\u00fa\".\nTermini che fanno riferimento alle tradizioni etnico-religiose germaniche in relazione alla categoria di divinit\u00e0 venerate sono:\nTermini che fanno riferimento alle tradizioni religiose germaniche in senso etno-nazionale sono:\nTermini che fanno riferimento in generale alle tradizioni etnico-religiose mitteleuropee sono:\nTermini che si riferiscono a correnti che pongono enfasi sull'identit\u00e0 razziale intesa in senso genetico e sull'azione politica sono:\nScuole di matrice esoterica sono:"}
{"id": "736042", "revid": "712828", "url": "https://it.wikipedia.org/wiki?curid=736042", "title": "Umigame", "text": ""}
{"id": "736043", "revid": "486946", "url": "https://it.wikipedia.org/wiki?curid=736043", "title": "Trip's Strip", "text": ""}
{"id": "736046", "revid": "729019", "url": "https://it.wikipedia.org/wiki?curid=736046", "title": "Russula laeta", "text": "\"Russula laeta\" Jul. Sch\u00e4ff., Russula-Monographie Romagnesis (Eching): 162 (1952).\nDescrizione della specie.\nCappello.\n4\u20138\u00a0cm di diametro, emisferico, depresso al centro\nLamelle.\nAbbastanza fitte, uguali, anastomosate, arrotondate o adnate al gambo, fragili, di colore crema-biancastro, poi gialline.\nGambo.\nCilindrico, regolare, svasato all'apice, leggermente attenuato alla base, sodo, poi spugnoso, bianco, bianco-grigiastro in vecchiaia.\nCarne.\nSpessa, tenace, bianca, immutabile.\nSpore.\nOvoidali, con verruche amiloidi, isolate, 6,5-9 x 5,5-7\u00a0\u00b5m.\nHabitat.\nCresce in boschi asciutti di latifoglie, su terreno calcareo, prediligendo querce e castagni\nCommestibilit\u00e0.\nCommestibile.\nEtimologia.\nDal latino \"laetus\" = rigoglioso."}
{"id": "736049", "revid": "2036605", "url": "https://it.wikipedia.org/wiki?curid=736049", "title": "Mura di Hexamilion", "text": "Le mura di Hexamilion, o pi\u00f9 semplicemente examilion (dal greco \u1f11\u03be\u03b1\u03bc\u03af\u03bb\u03b9\u03bf\u03bd, che significa \u00absei miglia\u00bb), sono state una fortificazione di circa 10\u00a0km di lunghezza, che si svilupparono sull'Istmo di Corinto (Grecia) e che furono fatte erigere dall'imperatore Teodosio II per far fronte alle invasioni barbariche del V secolo.\nL'imperatore Manuele II Paleologo le fece parzialmente ricostruire a partire dal 1415, durante un suo lungo soggiorno in Morea, per fare in modo di proteggere la regione dagli attacchi dei Latini che risiedevano ancora ad Atene dal periodo della quarta crociata, e soprattutto da quelli degli Ottomani.\nL'Hexamilion, che era costato ingenti spese al moribondo impero bizantino del XV secolo, fu distrutto una prima volta nel 1423 da Murad II, ma ricostruito alcuni anni dopo dal despota Costantino Dragazes, futuro Costantino XI Paleologo, ultimo imperatore di Costantinopoli e dell'Impero romano.\nStoria.\nL'Hexamilion coron\u00f2 una serie di tentativi di fortificare l'istmo che probabilmente risalgono all'epoca micenea (tra il 1600 ed il 1000 a.C.). Secondo Erodoto, quando Serse invase la Grecia nel 480 a.C., molte citt\u00e0 del Peloponneso avrebbero preferito proteggere e fortificare l'istmo invece di opporre resistenza alle Termopili.\nLe mura di \"Hexamilion\" furono erette fra il 408 ed il 450, durante il regno di Teodosio II, mentre nell'impero romano imperversavano le invasioni barbariche. L'attacco di Alarico I alla Grecia del 396 o il sacco di Roma da parte dei Visigoti del 410 possono averne motivata la costruzione, che comprendeva torri, bastioni marini e almeno una fortezza. La sola fortezza conosciuta aveva due porte, settentrionale e meridionale, la seconda delle quali fungeva da ingresso formale al Peloponneso. Le mura furono costruite con malta e pietrisco al centro e pietra squadrata ai lati. Non \u00e8 noto quanto tempo fu impiegato per completare l'opera, ma l'importanza ad essa attribuita \u00e8 evidente dalle dimensioni della medesima: l'\"Hexamilion\" \u00e8 la pi\u00f9 grossa struttura archeologica greca del periodo bizantino. Ogni struttura della regione fu cannibalizzata per recuperarne materiali, sia per incorporarli nella struttura della nuova opera, come fu per il tempio di Poseidone a Isthmia, sia per ricavarne calce tramite calcinazione al fuoco, come fu per il santuario di Era a Perachora e per altre antiche statue di Corinto.\nSotto Giustiniano I, le mura furono fortificate con torri addizionali che raggiunsero cos\u00ec il numero di 153. L'utilizzo militare pare essere terminato verso il VII secolo e per i quattro secoli successivi vi furono erette all'interno strutture ad uso privato.\nSotto il despota Teodoro II Paleologo (1407\u20131443), figlio di Manuele II Paleologo, le mura furono ripristinate. L'Hexamilion, che era costato ingenti spese al moribondo impero bizantino del XV secolo, fu distrutto una prima volta nel 1423 da Murad II, e ricostruito alcuni anni dopo dal despota Costantino Dragazes, futuro Costantino XI Paleologo ultimo imperatore di Costantinopoli. Il 10 dicembre del 1446 l'Hexamilion fu espugnato e distrutto un'ultima volta dai potenti cannoni turchi di nuova concezione. La conquista definitiva del Peloponneso fu completata 14 anni dopo la caduta di quest'ultima opera difensiva.\nI resti delle mura sono visibili a sud del Canale di Corinto.\nBibliografia.\nBronze Age Chronology.\u201d"}
{"id": "736052", "revid": "599013", "url": "https://it.wikipedia.org/wiki?curid=736052", "title": "Classico (sottozona)", "text": "Classico era una delle sotto-zone di produzione del vino Chianti. Dal 1996 il Chianti Classico (e le sue versioni) \u00e8 una denominazione autonoma, essendo staccatasi dalla DOCG Chianti.\nStoria.\nLa sottozona Classico fu istituita con Decreto Ministeriale del 31 luglio 1932. Detto decreto stabil\u00ec che il vino Chianti potesse essere prodotto in sette \"sottozone\". Un delle pi\u00f9 grandi, situata tra le province di Firenze e di Siena fu chiamata \"Classico\" in virt\u00f9 del fatto che comprendeva anche i territori di Gaiole, Radda e Castellina che erano quelli che nel 1716 il Granduca di Toscana Cosimo III de' Medici aveva definito come Chianti.\nDal 1932 in poi la percezione comune dell'area geografica Chianti si \u00e8 sempre pi\u00f9 adattata ai confini delle sottozona Classico. Attualmente anche comuni in Provincia di Firenze, ma inseriti sin dal 1932 nella sottozona Classico, hanno aggiunto al proprio toponimo la menzione \"in Chianti\".\nArea geografica.\nL'area geografica della sottozona \"Classico\" fu delimitata la prima volta nel 1932. Si estendeva per circa 70\u00a0000\u00a0ha tra le province di Firenze e di Siena. Nel 2004 all'interno della sottozona erano coltivati a vigneto iscritto all'albo circa 7\u00a0000\u00a0ha di terreno, confermandosi la Classico come la sottozona pi\u00f9 estesa di tutto il Chianti. Includeva interamente i comuni storici del Chianti e cio\u00e8 Castellina in Chianti, Radda in Chianti e Gaiole in Chianti pi\u00f9 tutto il territorio del comune di Greve in Chianti e parzialmente il territorio di Barberino Val d'Elsa, Castelnuovo Berardenga, Poggibonsi, San Casciano in Val di Pesa e Tavarnelle Val di Pesa.\nProduzione di Chianti nella sottozona Classico.\nEssendo la pi\u00f9 vasta delle otto sottozone del Chianti, era anche la sottozona con la maggior produzione di vino."}
{"id": "736053", "revid": "486946", "url": "https://it.wikipedia.org/wiki?curid=736053", "title": "Fuori onda (fumetto)", "text": ""}
{"id": "736054", "revid": "125162649", "url": "https://it.wikipedia.org/wiki?curid=736054", "title": "Pasquale Rodomonti", "text": "Dal 3 luglio 2021 \u00e8 vice commissario designatore della CAN C, Campionato Primavera e Serie A femminile, guidata da Maurizio Ciampi. Non ha competenze sugli osservatori arbitrali mentre designa anche gli assistenti arbitrali. Fanno parte della CAN C gli ex assistenti arbitrali di serie A Gianluca Cariolato, Fabio Comito e Mauro Tonolini e l'ex arbitro di serie D Carina Susana Vitulano, anch'essi nominati il 3 luglio 2021.\nCarriera.\nAppartenente alla sezione AIA di Teramo, debutt\u00f2 in serie A nel 1992 con la partita -. Nel 1998 venne promosso arbitro internazionale vincendo il ballottaggio con il collega Emilio Pellegrino di Barcellona Pozzo di Gotto. Nello stesso anno \u00e8 protagonista di un episodio divenuto celebre: in -, non assegna il gol segnato dall'empolese Bianconi, con il pallone che aveva oltrepassato nettamente la linea di porta, pur essendo appostato a pochi metri dall'azione. Poco dopo si trasfer\u00ec presso la Sezione AIA di Roma 1, per motivi di lavoro. In carriera ha diretto alcune \"classiche\" del campionato italiano: un derby di Milano, un derby della Lanterna ed un Juventus-Inter.\nNella primavera del 2006 venne coinvolto nello scandalo del calcio italiano del 2006, con l'accusa di avere condizionato alcune gare di campionato: il procedimento sportivo a suo carico si concluse con l'assoluzione. Anche all'esito dell'inchiesta penale, Rodomonti, rinviato a giudizio dinanzi al Tribunale di Napoli per il reato di frode sportiva, \u00e8 stato assolto nella sentenza di primo grado (novembre 2011).\nIn un'intervista ad un'agenzia di stampa, Rodomonti avrebbe poi dichiarato di aver contratto un tumore, il linforma di Hodgkin, proprio, a suo dire, a causa dell'inchiesta che lo aveva coinvolto.\nCollezion\u00f2 in serie A 200 presenze, di cui l'ultima fu in occasione della gara - nel 2006. Viene dismesso nello stesso anno per raggiunti limiti d'et\u00e0.\nL'8 luglio 2009 \u00e8 stato nominato presidente della Commissione Regionale Arbitri dell'Abruzzo."}
{"id": "736057", "revid": "767487", "url": "https://it.wikipedia.org/wiki?curid=736057", "title": "Prosciutto prosciutto", "text": "Prosciutto prosciutto (\"Jam\u00f3n jam\u00f3n\") \u00e8 un film del 1992 diretto da Bigas Luna.\nTrama.\nSilvia \u00e8 una graziosa e incantevole operaia di una fabbrica specializzata in biancheria intima. \u00c8 innamorata di Jos\u00e9 Luis, figlio della proprietaria dell'azienda. Quando la madre di quest'ultimo scopre che i due si vogliono sposare, decide di intromettersi e creare un piano per distruggere la coppia. Assume un modello, Raul, affinch\u00e9 seduca la protagonista. La questione si complica quando il giovane rampollo dimostra veri sentimenti per Silvia.\nCritica.\nPaolo Mereghetti, nel suo dizionario omonimo, recensisce la pellicola come un \u00abmelodramma semifarsesco\u00bb, colpevole di elementi ridondanti e che richiamano al cinema di Pedro Almod\u00f3var. Dello stesso avviso, il sito \"FilmTv.it\" che considera il lungometraggio una \u00abcommedia buffonesca\u00bb, incapace di riprendere i veri elementi surrealisti dei primi film del cineasta catalano.\nSecondo Dario Grisanti \"Prosciutto, prosciutto\" \u00e8 forgiata di elementi autoctoni (come la metafora simbolica del toro e del prosciutto), \u00abuna sorta di passeggiata tra il Mar Mediterraneo e gli stereotipi culturali popolari\u00bb.\nMaurizio Fantoni Minnella, in un saggio dedicato al cineasta catalano, sostiene che sia un film \u00abossessivo, sanguigno, intriso di ribollente hispanidad\u00bb. Nel riferirsi in questi termini, considera la location principale, il Deserto di Los Monegros, elemento di rilievo, da diventare logos.\nBigas Luna, in un'intervista del 1992, ritiene che il suo lavoro sia un \u00abinno alla gioia spagnola\u00bb, in cui torna ancora una volta il tema del cibo e dell'erotismo, ripresi per\u00f2 in chiave kitsch."}
{"id": "736063", "revid": "1543377", "url": "https://it.wikipedia.org/wiki?curid=736063", "title": "Tour de France 1923", "text": "Il Tour de France 1923, diciassettesima edizione della Grande Boucle, si svolse in quindici tappe tra il 24 giugno e il 22 luglio 1923, per un percorso totale di 5 386\u00a0km.\nSi tratt\u00f2 della nona edizione vinta da un corridore di casa. Fu infatti vinta per la prima e unica volta dal francese Henri P\u00e9lissier, che torn\u00f2 per la seconda ed ultima volta sul podio di Parigi dopo ben nove anni (si era classificato secondo nel 1914). Il digiuno di vittorie per i corridori transalpini durava da dodici anni (dal 1911).\nP\u00e9lissier, ottavo transalpino ad imposi nella Grande Boucle, termin\u00f2 in 222h15'30\" davanti all'italiano Ottavio Bottecchia (per la prima volta sul podio della corsa a tappe francese in qualit\u00e0 di secondo classificato, fu il primo podio italiano al Tour) e al connazionale Romain Bellenger (terzo classificato e al primo e unico podio al Tour).\nResoconto degli eventi.\nHenri P\u00e9lissier colse la vittoria nove anni dopo aver concluso sul podio (come secondo classificato) l'edizione 1914 del Tour de France. Peraltro, egli sal\u00ec sul podio della Grande Boucle nelle uniche due volte in cui riusc\u00ec ad arrivare al traguardo di Parigi; infatti si ritir\u00f2 nelle altre sei partecipazioni.\nP\u00e9lissier fu maglia gialla (che sfil\u00f2 all'italiano Bottecchia al termine della decima tappa, per mantenere fino alla fine il simbolo del primato della classifica generale) alla fine di sei tappe, le ultime della manifestazione, sulle quindici previste.\nHenri Coll\u00e9, sesto, fu il miglior classificato tra i corridori della seconda categoria e Ottavio Pratesi, dodicesimo, tra i cicloturisti. Jean Alavoine aveva dominato la corsa sui Pirenei, conquistando la maglia gialla, ma fu costretto al ritiro a causa di una caduta durante la quinta tappa.\nAl Tour de France 1923 parteciparono 139 corridori divisi in tre classi (la prima con 32 corridori, la seconda con 24 e 83 nella categoria cicloturisti) dei quali 48 giunsero a Parigi. Su un totale di quindici tappe, i francesi Henri P\u00e9lissier e Jean Alavoine vinsero il maggior numero di frazioni, tre ciascuno."}
{"id": "736064", "revid": "599013", "url": "https://it.wikipedia.org/wiki?curid=736064", "title": "Daewoo", "text": "Daewoo (in precedenza Daewoo Industrial) era un gruppo industriale sudcoreano in attivit\u00e0 tra il 1967 ed il 2000.\nEra attivo in numerosi settori, tra cui la cantieristica navale, l'edilizia, le armi, l'elettronica e le automobili.\nStoria.\nFondato da Kim Woo-Choong nel 1967, dopo il suo scioglimento deciso dal governo sudcoreano nel 1999, le attivit\u00e0 delle varie aziende appartenenti al gruppo sono proseguite in varie forme, generalmente come aziende indipendenti o sotto nuovi proprietari.\nMolto conosciuta era \"Daewoo Motors\" (oggi GM Korea), che esisteva fin dal 1937 con altro nome e fu acquistata dal gruppo Daewoo nel 1982, per essere poi ceduta a General Motors quando il gruppo fu sciolto. Nel 2000 fu dichiarata bancarotta, le auto sono state commercializzate fino al 2002. \nAttivit\u00e0.\n\"Daewoo International\", ramo specializzato nel settore commerciale (residuo della \"Daewoo Corporation\"), pass\u00f2 nel 2010 al gruppo coreano POSCO e nel 2016 ha assunto il nome di \"POSCO Daewoo\".\nL'azienda \"Daewoo Electronics\" pass\u00f2 invece temporaneamente a un gruppo di creditori e solo nel 2013 fu venduta al gruppo coreano Dongbu. Oggi \u00e8 attiva soprattutto nel settore degli elettrodomestici.\n\"Daewoo Shipbuilding &amp; Marine Engineering\" ha invece proseguito la propria attivit\u00e0 in forma indipendente, divenendo addirittura la seconda azienda al mondo nel settore delle costruzioni navali.\nLa \"Daewoo Precision Industries\" produceva invece armi da fuoco.\nCorporations.\nLa Daewoo aveva circa 20 divisioni."}
{"id": "736066", "revid": "486946", "url": "https://it.wikipedia.org/wiki?curid=736066", "title": "Il grande Burton la Valle", "text": ""}
{"id": "736067", "revid": "767487", "url": "https://it.wikipedia.org/wiki?curid=736067", "title": "Lu Ji", "text": ""}
{"id": "736072", "revid": "93328", "url": "https://it.wikipedia.org/wiki?curid=736072", "title": "Anticomunista", "text": ""}
{"id": "736075", "revid": "74801", "url": "https://it.wikipedia.org/wiki?curid=736075", "title": "Eckernf\u00f6rde", "text": "Eckernf\u00f6rde (in danese: \"Egernf\u00f8rde\" o \"Egernfjord\", in basso tedesco: \"Eckernf\u00f6r\" o \"Eckernf\u00f6\u00f6r\") \u00e8 una citt\u00e0 dello Schleswig-Holstein, in Germania, situata nel circondario di Rendsburg-Eckernf\u00f6rde sul Mar Baltico, presso Kiel. La popolazione ammonta a circa persone.\nEckernf\u00f6rde \u00e8 una popolare meta turistica della Germania del Nord."}
{"id": "736076", "revid": "1186766", "url": "https://it.wikipedia.org/wiki?curid=736076", "title": "Joao Pereira", "text": ""}
{"id": "736077", "revid": "110824", "url": "https://it.wikipedia.org/wiki?curid=736077", "title": "Rosa dei Venti (gruppo)", "text": ""}
{"id": "736078", "revid": "287204", "url": "https://it.wikipedia.org/wiki?curid=736078", "title": "Eckernforde", "text": ""}
{"id": "736079", "revid": "122774997", "url": "https://it.wikipedia.org/wiki?curid=736079", "title": "Quentin Massys", "text": "Biografia.\nQuentin nacque a Lovanio da Joost Massys (o Matsys), che svolgeva il lavoro di fabbro, e da Catherine van Kinckenumile. Venne avviato in giovane et\u00e0 al mestiere del padre. Si tramanda, senza prove documentali, che avesse iniziato a studiare pittura dopo essersi innamorato della figlia di un pittore. Dedicatosi all'arte, riusc\u00ec a padroneggiare benissimo il pennello e in breve acquis\u00ec una certa fama. Nel 1491 \u00e8 attestata la sua presenza ad Anversa, dove fu ammesso, all'et\u00e0 di 25 anni, nella locale gilda.\nNel 1492 spos\u00f2 Aleytvan Tuyl, che gli dette tre figli. Nel 1508, rimasto vedovo, spos\u00f2 Catharina Heyns, con la quale ebbe altri dieci figli, tra cui Jan (1509-1575) e Cornelis (1513-1579) che divennero entrambi pittori, ma senza mai superare in bravura il padre.\nAl 1507 risale la prima commissione importante, da parte della Confraternita di Sant'Anna di Lovanio, per la locale Collegiata di San Pietro: la pala d'altare detta \"Trittico di Sant'Anna\", ora al Mus\u00e9es Royaux des Beaux-Arts di Bruxelles.\nNel 1521, raggiunta l'agiatezza economica, si trasfer\u00ec con la famiglia in una grande casa nella Schuttershofstraat di Anversa, i cui interni furono decorati dallo stesso Massys alla maniera italiana, con grottesche (capricciosi intrecci di festoni di foglie, fiori e frutta).\nNel 1530, ammalatosi dell'epidemica febbre inglese, mor\u00ec nel convento dei certosini di Anversa, dove venne anche sepolto. Le sue spoglie furono traslate, cento anni dopo, nel 1630, nella Cattedrale di Anversa, su richiesta del grande collezionista d'arte Cornelis van der Geest.\nIl Primato di Quentin.\nAlcuni studiosi d'arte parlano di \"Primato di Quentin\" per indicare il grado di perfezione, ineguagliabile e inarrivabile, raggiunto da Massys. Considerato da molti critici d'arte come padre della pittura fiamminga e iniziatore della pittura di genere, la sua opera risult\u00f2 fondamentale per la prima generazione manieristica fiamminga, soprattutto nell'ambito del ritratto, e le sue pale d'altare influenzarono nettamente la pittura spagnola e quella portoghese\nNelle sue opere, Massys presenta riferimenti alla filosofia aristotelica ed epicurea: ad esempio, nel quadro \"Gli esattori\" l'artista raffigura le forbici che pendono sopra il capo dei due banchieri (chiamati da molti critici \"Il bello\" e \"Il brutto\") per indicare la precariet\u00e0 della vita; la porta aperta, invece, a detta degli esperti dell'Accademia artistica di Fontanelle-Ginevra, raffigura la possibilit\u00e0 di salvezza. "}
{"id": "736082", "revid": "5957639", "url": "https://it.wikipedia.org/wiki?curid=736082", "title": "Quentin Matsys", "text": ""}
{"id": "736083", "revid": "486946", "url": "https://it.wikipedia.org/wiki?curid=736083", "title": "Aeroporto Leonardo da Vinci", "text": ""}
{"id": "736084", "revid": "339392", "url": "https://it.wikipedia.org/wiki?curid=736084", "title": "Aeroporto di Ciampino", "text": ""}
{"id": "736086", "revid": "1573940", "url": "https://it.wikipedia.org/wiki?curid=736086", "title": "Amblyornis", "text": "Amblyornis \u00e8 un genere di uccelli passeriformi della famiglia Ptilonorhynchidae.\nEtimologia.\nIl nome scientifico del genere, \"Amblyornis\", deriva dall'unione delle parole greche \"\u03b1\u03bc\u03b2\u03bb\u03c5\u03c2\" (\"amblys\"/\"amblus\", \"colore spento\") e \"\u03bf\u03c1\u03bd\u03b9\u03c2\" (\"ornis\", \"uccello\"), col significato di \"uccello dal colore spento\", in riferimento alla livrea sobria delle specie ascritte.\nDescrizione.\nIl genere \"Amblyornis\" comprende specie di piccole dimensioni (24-26 cm) e dall'aspetto paffuto e massiccio, munite di testa arrotondata con becco corto, conico e sottile e dalla base larga, lunghe ali digitate, coda di media lunghezza e dall'estremit\u00e0 arrotondata.\nIl piumaggio si presenta di un sobrio colore bruno, pi\u00f9 chiaro su petto e ventre e pi\u00f9 scuro su testa e area dorsale: i maschi sono del tutto simili alle femmine, dalle quali sono riconoscibili per la presenza di un evidente ciuffo erettile di lunghe penne colorate su vertice e nuca.\nBiologia.\nSi tratta di uccelli dalle abitudini diurne e solitarie, che vivono nella canopia e si nutrono di frutta e piccoli animali: durante l'anno essi tendono a vivere in piccoli stormi, mentre durante la stagione degli amori i maschi si isolano e divengono territoriali.\nDurante il periodo degli amori, il maschio delimita un'arena nuziale che pulisce dai detriti e decora con oggetti dalla colorazione brillant, costruendo al suo interno un'imponente struttura a forma di capanna con rametti accatastati, che le femmine visitano (mentre l'aspirante \"partner\" si prodiga in movimenti sincopati ed esibizioni canore, che evidenziano fra l'altro l'abilit\u00e0 di questi uccelli come mimi) prima di valutare se accoppiarsi o passare a un'altra arena. Dopo l'accoppiamento, il maschio si disinteressa completamente della femmina, che provvede da sola alla costruzione del nido, alla cova ed all'allevamento della prole.\nDistribuzione e habitat.\nIl genere \u00e8 endemico della Nuova Guinea, con le varie specie diffuse nella foresta nebulosa dell'asse montuoso centrale dell'isola.\nTassonomia.\nAl genere vengono ascritte quattro specie:\nIn seno alla famiglia Ptilonorhynchidae, il genere \"Amblyornis\" rappresenta un \"sister taxon\" di \"Scenopoeetes\", col quale va a formare un clade."}
{"id": "736089", "revid": "78273", "url": "https://it.wikipedia.org/wiki?curid=736089", "title": "LIFF", "text": ""}
{"id": "736092", "revid": "486946", "url": "https://it.wikipedia.org/wiki?curid=736092", "title": "Spyker MF1 Racing", "text": ""}
{"id": "736093", "revid": "326445", "url": "https://it.wikipedia.org/wiki?curid=736093", "title": "Cedric Konan", "text": ""}
{"id": "736095", "revid": "767487", "url": "https://it.wikipedia.org/wiki?curid=736095", "title": "Uova d'oro", "text": "Uova d'oro (\"Huevos de oro\") \u00e8 un film del 1993 diretto da Bigas Luna.\nTrama.\nBenito e Miguel sono militari-carpentieri a Melilla, nel Marocco spagnolo. Benito, un grande fan di Julio Iglesias, sognava di costruire la torre pi\u00f9 grande della citt\u00e0. Rita, sorella del loro collega Mosca, \u00e8 l'amante di Benito ma col passare del tempo prova una forte attrazione per Miguel. Dopo una notte passata assieme, tra Miguel e Rita, Benito capisce tutto e litiga con entrambi. Benito ha la peggio e torna in Spagna con il suo amico Mosca, dove tenta di diventare un grande costruttore di grattacieli.\nL'intento di Benito sembra realizzarsi quando conosce Gil, un ricco finanziere che lo aiuta nell'edificare la monumentale \"Torre Gonz\u00e1lez\" che doveva essere la pi\u00f9 lunga in tutta la citt\u00e0 di Benidorm, con un grande simbolo fallico del potere in cima. Intanto ha conosciuto in un bar Claudia, con la quale innesca un rapporto passionale. Benito tenta di sfruttare Gil facendolo sposare con la sua amante Claudia e poi decide di convolare a nozze con la figlia di lui, Marta.\nOrmai ricco, Benito rifiuta di prestare del denaro alla sua vecchia fiamma Rita e decide di umiliare Miguel assumendolo nella sua impresa edile come semplice manovale. Intanto Claudia, infatuata del rampante imprenditore e stanca della vita con Gil, finge di essere l'amante di Benito (inserendo nella tasca della giacca di esso un suo reggiseno) al fine di scatenare la gelosia di Marta: dopo lo sconcerto iniziale, tra Marta, Benito e Claudia inizia un rapporto a tre.\nPoco dopo Claudia, col permesso di Marta e Benito, inizia a frequentare il muscoloso attore statunitense Bob: nel riaccompagnarli a casa in automobile, Benito ha un incidente nel quale Claudia muore e lui resta semiparalizzato. Tornato in salute, egli apprende con dolore la morte accidentale di Mosca, da qualche tempo capomastro dell'azienda di Gil che, di conseguenza, va in bancarotta.\nTriste e non pi\u00f9 ricco, Benito conosce in un club notturno Ana con cui va a vivere a Miami, dove lei lo tradisce con il giardiniere Bob: a malincuore egli accetta un nuovo m\u00e9nage a tre, in cui per\u00f2 deve rinunciare alla sua prepotenza ed al suo maschilismo."}
{"id": "736097", "revid": "1862310", "url": "https://it.wikipedia.org/wiki?curid=736097", "title": "Iginniarfik", "text": "Iginniarfik (Ig\u00edniarfik prima della riforma ortografica del 1973) \u00e8 un villaggio della Groenlandia di 100 abitanti (gennaio 2005). Fa parte del comune di Qeqertalik, e dista 40 km da Kangaatsiaq."}
{"id": "736098", "revid": "587852", "url": "https://it.wikipedia.org/wiki?curid=736098", "title": "Adrian Sutil", "text": "Carriera.\nGli inizi.\nAdrian Sutil si affacci\u00f2 nel mondo delle corse a 14 anni, quando cominci\u00f2 a correre sul kart. A 19 anni pass\u00f2 poi alla Formula Ford svizzera, in cui vinse tutte le gare, partendo ogni volta in pole position.\nPrima della Formula 1.\nNel 2003 Sutil pass\u00f2 alla Formula BMW tedesca, in cui ottenne due pole position, ma nessuna vittoria, concludendo sesto. L'anno successivo il tedesco pass\u00f2 alla Formula 3. La prima stagione non fu per\u00f2 buona e, a parte due pole position, arrivarono appena nove punti. L'anno successivo fu migliore, con due vittorie e un secondo posto in classifica finale, dietro Lewis Hamilton. Senza Hamilton, nel 2006 Sutil vinse l'All-Japan Formula Three e partecip\u00f2 a una gara di Super GT, prendendo 6 punti.\nFormula 1.\n2006: Midland.\nSutil esord\u00ec in Formula 1 nel 2006 come quinto pilota della Midland.\n2007: Spyker.\nSutil esord\u00ec come pilota titolare in Formula 1 durante la stagione 2007, alla guida della modesta Spyker. La scarsa competitivit\u00e0 della vettura offr\u00ec al pilota tedesco poche occasioni per mettersi in mostra. Una di queste fu il turno di prove libere del sabato nel Gran Premio di Monaco, nel quale Sutil fece segnare il miglior tempo sfruttando le condizioni di pista bagnata. Tuttavia, nelle qualifiche e in gara, disputate con tracciato asciutto, il pilota tedesco torn\u00f2 nelle retrovie.\nSutil conquist\u00f2 il suo primo punto in carriera nel movimentato Gran Premio del Giappone, disputato sotto dei violenti scrosci di pioggia. Il pilota tedesco giunse nono al traguardo, avanzando di una posizione in seguito a una penalit\u00e0 inflitta al pilota della Toro Rosso Vitantonio Liuzzi per aver compiuto un sorpasso in regime di bandiere gialle ai danni dello stesso pilota tedesco. Il punto conquistato in questa occasione rimase l'unico nella stagione per il pilota tedesco e per la scuderia.\n2008-2011: Force India.\nNel 2008 Sutil fu confermato dalla Force India, nuova denominazione della scuderia Spyker, venendo affiancato dall'esperto pilota romano Giancarlo Fisichella. La stagione fu inizialmente deludente anche a causa della scarsa competitivit\u00e0 della vettura, ma Sutil dimostr\u00f2 le sue qualit\u00e0 a Monaco, rimontando sotto la pioggia dal fondo della griglia fino alla 4\u00aa posizione. Nelle fasi finali di gara, per\u00f2, il pilota tedesco viene tamponato violentemente da Kimi R\u00e4ikk\u00f6nen, vedendosi costretto al ritiro. Nel resto della stagione Sutil non ottenne risultati degni di nota, chiudendo il campionato senza punti.\nNel 2009, sfruttando gli importanti cambiamenti regolamentari che stravolsero l'aerodinamica delle vetture, la Force India ridusse il distacco dalle scuderie di centro gruppo. Sutil giunse per la prima volta in Q2 al Gran Premio di Monaco 2009, ripetendo il risultato nel seguente Gran Premio di Turchia. Nella seconda met\u00e0 di stagione la scuderia indiana aument\u00f2 nettamente la propria competitivit\u00e0, permettendo ai propri piloti di mettere a segno diversi exploit. Nel Gran Premio di Germania Sutil port\u00f2 per la prima volta una vettura della Force India nelle prime dieci posizioni in qualifica, piazzandosi in settima posizione. La gara, per\u00f2, fu compromessa da un contatto con R\u00e4ikk\u00f6nen all'uscita della corsia box, che lo fece scivolare nelle retrovie.\nSulle veloci piste di Spa-Francorchamps e di Monza la Force India si rivel\u00f2 una delle monoposto pi\u00f9 competitive. Tuttavia, nella prima occasione Sutil non riusc\u00ec a sfruttare l'efficacia della sua vettura, rimanendo escluso dai primi dieci in qualifica per pochi centesimi di secondo e chiudendo la gara nella stessa posizione, mentre il suo compagno di squadra Fisichella tagli\u00f2 il traguardo in seconda posizione, portando il primo podio nella storia alla scuderia indiana. Nel Gran Premio d'Italia Sutil si qualific\u00f2 al secondo posto e chiuse la gara quarto, cogliendo il suo miglior risultato in carriera.\nDopo una battuta d'arresto a Singapore, in Giappone e in Brasile Sutil si qualific\u00f2 nuovamente nelle prime posizioni, cogliendo rispettivamente un quarto e un terzo posto. Tuttavia, in entrambi i casi il pilota tedesco usc\u00ec di scena per incidente, non concretizzando i buoni piazzamenti in griglia di partenza. Sutil chiuse la stagione al diciassettesimo posto in classifica generale, con cinque punti.\nNel 2010 Sutil fu affiancato da Vitantonio Liuzzi, che aveva gi\u00e0 preso il posto di Fisichella nelle ultime gare della stagione precedente. In questo campionato la Force India comp\u00ec un deciso salto di qualit\u00e0 rispetto alle stagioni precedenti e, pur non ripetendo gli exploit del 2009, il pilota tedesco fu in grado di lottare con regolarit\u00e0 per i punti. Dopo due gare poco fortunate in Bahrain e in Australia, la prima compromessa da un contatto nelle fasi iniziali della corsa e la seconda da un problema meccanico, in Malesia il pilota tedesco chiuse in quinta posizione, dopo aver ottenuto il quarto posto in qualifica sul bagnato.\nTra il Gran Premio di Spagna e quello di Gran Bretagna Sutil mise a segno una serie di sei arrivi a punti consecutivi, con un sesto posto nel Gran Premio d'Europa come miglior risultato. Nella seconda parte di stagione, per\u00f2, la Force India perse gradualmente di competitivit\u00e0 rispetto alle rivali Williams e Sauber e Sutil colse solo due arrivi a punti in nove gare, un quinto posto in Belgio e un nono a Singapore.\nNel 2011 Sutil continu\u00f2 a correre per la Force India, in questa occasione al fianco dell'esordiente Paul di Resta. La stagione incominci\u00f2 meno positivamente della precedente, con la vettura indiana complessivamente meno competitiva delle rivali Sauber. Il pilota tedesco conquist\u00f2 punti nel Gran Premio inaugurale in Australia, nel quale giunse nono, ma nelle quattro gare seguenti non fu in grado di ripetere il risultato, tagliando il traguardo sempre fuori dal gruppo dei primi dieci.\nL'inizio di stagione fu, inoltre, funestato da avvenimenti esterni ai tracciati. Nella serata successiva al Gran Premio di Cina Sutil fu coinvolto in un alterco con Eric Lux, co-proprietario del fondo di investimenti GENII, azionista di maggioranza del Team Renault. Lux riport\u00f2 un taglio al collo, che dovette essere suturato con 24 punti e il mese seguente sporse denuncia nei confronti del pilota tedesco.\nL'incidente, che nel gennaio seguente port\u00f2 a una condanna (sospesa) a 18 mesi di prigione e al pagamento di una somma di 200.000 dollari, destinata a beneficenza, mise a rischio la carriera di Sutil, che, nonostante i buoni risultati ottenuti nella seconda met\u00e0 di stagione, non fu confermato dalla Force India per il campionato 2012. Il pilota tedesco non riusc\u00ec a concludere accordi con nessun'altra squadra, rimanendo senza un volante.\n2013: Il ritorno alla Force India.\nNel 2013 il pilota tedesco fu nuovamente ingaggiato dalla Force India, affiancando come nel 2011 Di Resta. La stagione incominci\u00f2 positivamente per Sutil, che conquist\u00f2 punti gi\u00e0 nella gara inaugurale in Australia, dove giunse settimo. Seguirono diverse gare meno positive, con due ritiri e due arrivi fuori dai punti.\nNel Gran Premio di Monaco, invece, Sutil colse il proprio miglior risultato stagionale, tagliando il traguardo in quinta posizione dopo essere scattato dall'ottava casella sulla griglia di partenza. Seguirono altri due piazzamenti a punti nei Gran Premi del Canada e di Gran Bretagna. Nella seconda parte di stagione la vettura risult\u00f2 meno competitiva, anche per via del ritorno da parte della Pirelli a pneumatici pi\u00f9 simili a quelli adottati nella stagione precedente. Nelle sette gare successive al Gran Premio di Gran Bretagna Sutil colse gli unici due arrivi a punti della scuderia indiana, giungendo nono in Belgio e decimo a Singapore.\nIl pilota tedesco chiuse la stagione senza particolari acuti, cogliendo punti nuovamente in India e ad Abu Dhabi e chiudendo in tredicesima posizione nella classifica assoluta con 29 punti.\n2014: Sauber.\nDopo la mancata conferma da parte della Force India, nel dicembre 2013 la Sauber annunci\u00f2 l'ingaggio di Sutil per la stagione 2014. La stagione ebbe un inizio difficile per Sutil a causa della scarsa competitivit\u00e0 della monoposto svizzera. Il pilota tedesco giunse undicesimo nell'inaugurale Gran Premio d'Australia, ma fu costretto al ritiro da problemi tecnici nelle tre gare successive.\nL'avanzare della stagione non port\u00f2 significativi miglioramenti nelle prestazioni della vettura e Sutil rimase relegato nelle retrovie, non riuscendo a segnare punti.\nIl 5 ottobre, durante il Gran Premio del Giappone, \u00e8 stato indirettamente coinvolto nell'incidente che cost\u00f2 la vita, dopo oltre 9 mesi di coma, al pilota francese Jules Bianchi. Bianchi infatti, a causa della pioggia abbattutasi sul circuito, impatt\u00f2 con la sua Marussia contro una gru mobile presente sul tracciato per rimuovere la Sauber di Sutil, uscito di pista nel giro precedente nello stesso punto.\nNel Gran Premio degli Stati Uniti il pilota tedesco riusc\u00ec a qualificarsi per la prima volta tra i primi dieci, ma in gara fu costretto al ritiro dopo poche curve in seguito a un contatto con Sergio P\u00e9rez.\nSutil non riusc\u00ec a conquistare punti neanche nelle ultime due gare della stagione, chiudendo al diciottesimo posto nella classifica generale. Il pilota tedesco non fu confermato dalla Sauber per il 2015, venendo sostituito, insieme con il compagno di squadra Esteban Guti\u00e9rrez, da Felipe Nasr e Marcus Ericsson.\n2015: Terzo pilota Williams.\nNella stagione 2015 viene ingaggiato dalla Williams dopo il Gran Premio inaugurale in Australia, anche a causa dei problemi patiti alla schiena da Valtteri Bottas, come terza guida del team. Al termine della stagione la scuderia di Grove sceglie tuttavia di non confermarlo per l'anno successivo, mettendo di fatto fine alla sua carriera da pilota."}
{"id": "736099", "revid": "1714743", "url": "https://it.wikipedia.org/wiki?curid=736099", "title": "Roberto II di Borgogna", "text": "Origine.\nCome ci viene confermato nel testamento del padre del 1272, era il figlio quintogenito ed anche ultimogenito del Duca di Borgogna ed in seguito re titolare di Tessalonica, Ugo IV di Borgogna e della prima moglie, Iolanda di Dreux, che, come ci viene confermato dalla \"Chronica Albrici Monachi Trium Fontium\", era figlia del conte di Dreux e di Braine, Roberto III e della moglie (come ci viene confermato dal documento n\u00b0 LXXIX del \"Cartulaire du comt\u00e9 de Ponthieu\"), Eleonora, signora di Saint-Val\u00e9ry, come appendiamo dalla \"Histoire g\u00e9n\u00e9alogique des ducs de Bourgogne de la maison de France\".&lt;br&gt;Ugo IV di Borgogna era l'unico figlio maschio del Duca di Borgogna, Oddone III e di Alice di Vergy, come ci confermano gli \"Annales S. Benigni Divisionensis\" (\"Anno ab incarnatione domini 1212. 7. Idus Marcii, 6. feria ante mediam noctem anno bisextili natus est Hugo, filius Oddonis ducis de domina de Vergerie\"); Alice, come ci conferma la \"Histoire g\u00e9n\u00e9alogique des ducs de Bourgogne de la maison de France\", era figlia di Ugo signore di Vergy, e della moglie (come risulta dal documento n\u00b0 4314 del \"Recueil des chartes de l'abbaye de Cluny. Tome 5\" -\"Hugo dominus Vergiaci...uxor eius domina Gilia\"-) Gillette di Tra\u00eenel ( \u2020 dopo il 1217) e, secondo il documento n\u00b0 64 del \"Collection des principaux cartulaires du dioc\u00e8se de Troyes, Volume 1\", inerente ad una donazione fatta dal padre stesso, figlia di Guarniero, signore di Tra\u00eenel, che cita il marito di Gisla (\"Hugo de Vergeio gener meus\") e della moglie di cui non si conoscono n\u00e9 il nome n\u00e9 gli ascendenti.\nBiografia.\nSuo fratello Oddone, il primogenito, erede del ducato di Borgogna e conte di Nevers, Auxerre e Tonnerre, nel 1266, part\u00ec per la Terra Santa, lasciando i suoi possedimenti alle figlie, sotto la tutela del nonno, Ugo IV di Borgogna. Mentre si trovava a San Giovanni d'Acri, molto probabilmente in quello stesso anno, mor\u00ec in seguito ad una malattia.\nSuo fratello Giovanni, il secondogenito, dal 1262 signore di Borbone, nel 1266, divenne anche erede del ducato di Borgogna; ma anche Giovanni, nel corso del 1268, mor\u00ec; cos\u00ec Roberto divenne erede del ducato di Borgogna, come viene confermato nel testamento del padre del 1272; il mese di ottobre di quello stesso anno, Ugo IV lasci\u00f2 il ducato al figlio, Roberto, in cambio di un usufrutto; ma in quello stesso mese mor\u00ec: secondo il necrologio degli \"Obituaires de Lyon II, Dioc\u00e8se de Chalon-sur-Sa\u00f4ne, Abbaye chef d'ordre de C\u00eeteaux\" (non consultato), Ugo mori il 30 ottobre 1272 (\"III Kal Nov 1272\"), lasciando i titoli di duca di Borgogna e di re titolare di Tessalonica, all'ultimo figlio di primo letto, Roberto.\nRoberto fu coinvolto nella \"guerra dei tre Roberti\", contro Roberto, conte di Nevers e contro Roberto, conte di Clermont, alleati tra loro. Solo l'intervento del re di Francia, Filippo III l'Ardito, che si propose come mediatore risolse i problemi fra Roberto, duca di Borgogna e i due Roberti, conti, confermando a Roberto II il ducato.\nQuando sotto il pontificato di papa Niccol\u00f2 III (1277-1280), l'imperatore, Rodolfo d'Asburgo volle ricreare il regno di Arles dovette trattare con Carlo I d'Angi\u00f2 e fu trovato il seguente accordo:\nL'accordo, in attesa che Carlo Martello raggiungesse l'et\u00e0 canonica per matrimonio ebbe numerosi avversari: il conte Filippo I di Savoia, il duca Roberto II di Borgogna, il conte della Franca Contea, Ottone IV di Borgogna e vari altri feudatari della Provenza e della Borgogna. Comunque le mire di Carlo sul regno di Arles, con tutte le altre sue ambizioni, furono rese vane dalla sconfitta subita in seguito ai vespri Siciliani.\nTra il 1279 ed il 1280, Roberto stipul\u00f2 con il Conte di Borgogna, Ottone IV un contratto di matrimonio per il suo primogenito ed erede, Giovanni, di pochi mesi, con la figlia primogenita ed erede di Ottone IV, Alice, con la prospettiva di riunire contea e ducato; per\u00f2 il piano non pot\u00e9 essere portato a termine, poich\u00e9 Giovanni di Borgogna, dopo pochi anni mor\u00ec e poco dopo mor\u00ec anche Alice di Borgogna.\nRoberto fu incaricato di importanti missioni dai re di Francia, Filippo l'Ardito e Filippo il Bello. Da quest'ultimo fu nominato gran ciambellano di Francia.&lt;br&gt;Nel 1297, Filippo il Bello lo scelse per una delicata missione a Roma, per cui Roberto fece testamento, nominando suo successore il figlio, Ugo e affidando la reggenza alla moglie, Agnese di Francia, sinch\u00e9 Ugo non avesse raggiunto la maggior et\u00e0.\nNel 1302, affianc\u00f2 Filippo il Bello nella guerra contro i Fiamminghi.\nDopo che, l'anno prima, si era ammalato, Roberto mor\u00ec il 21 marzo 1306 lasciando erede il figlio Ugo, sotto la tutela della madre, Agnese di Francia; secondo il \"Continuatio Chronici Guillelmi de Nangiaco\", mor\u00ec nel 1305, mentre secondo l'epitaffio nell'Abbazia di C\u00eeteaux, dove era stato sepolto, era morto nel 1309.\nMatrimonio e discendenza.\nDopo che, nel 1272, il matrimonio era stato concordato con il re di Francia, Filippo III l'Ardito, verso il 1274, Roberto aveva sposato la sorella di Filippo III, Agnese di Francia (1260-1327), che, come ci viene confermato dalla \"Chronique anonyme des rois de France\", Agnese era la figlia minore (ultimogenita) del re di Francia, San Luigi IX (1215 \u2013 1270) e di Margherita di Provenza (1221 \u2013 1295), che, come riportato dal \"Vincentii Bellovacensis Memoriale Omnium Temporum\" era la figlia primogenita del conte di Provenza e conte di Forcalquier, Raimondo Berengario IV (1198 \u2013 1245) e della moglie (come risulta dalla cronaca del monaco benedettino inglese, cronista della storia inglese, Matteo Paris (1200 \u2013 1259), quando descrive il matrimonio della figlia Eleonora con il re d'Inghilterra, Enrico III), Beatrice di Savoia (1206 \u2013 1266).&lt;br&gt;Roberto ed Agnese ebbero dieci figli:"}
{"id": "736100", "revid": "324090", "url": "https://it.wikipedia.org/wiki?curid=736100", "title": "August Hermann Francke", "text": "Biografia.\nStudi\u00f2 prima nel ginnasio di Gotha e poi nelle Universit\u00e0 di Erfurt, di Kiel, dove venne sotto l'influsso del pietista Christian Kortholt e infine nell'Universit\u00e0 di Lipsia dove si laure\u00f2 nel 1686. Durante i suoi studi approfond\u00ec in modo particolare la lingua ebraica e greca. \nDopo aver visitato Spener, allora predicatore nella corte di Dresda, Francke rimase colpito dai \"Collegia pietatis\" dello Spener, tanto che, insieme con Johann Kaspar Schade e Paul Anton, tornato a Lipsia nella primavera del 1689, vi fond\u00f2 i \"Collegia philobiblica\", ove si tenevano letture bibliche, improntate secondo un'esegesi pratica. La particolarit\u00e0 del suo insegnamento provoc\u00f2 un'accesa opposizione delle autorit\u00e0 universitarie che port\u00f2 sia al divieto del suo incarico di lettore a Lipsia nel 1690, in quanto accusato di pietismo, sia a quello di pastore luterano a Erfurt nel 1691.\nEspulso anche da Dresda, accolse nel dicembre 1691 l'invito di Spener di recarsi nell'Universit\u00e0 di Halle, organizzata dall'Elettore Federico III, margravio del Brandeburgo, per insegnarvi greco e lingue orientali, svolgendo anche la funzione di pastore a Glaucha, un sobborgo di Halle. \nL'universit\u00e0 di Halle divent\u00f2 cos\u00ec il centro di divulgazione del pietismo che ebbe in Francke, dal 1698 professore di teologia, il principale promotore, tanto degli studi biblici quanto, colpito dalle gravi condizioni di miseria della popolazione, dell'opera di soccorso dei sudditi. A questo scopo fond\u00f2 nel 1695 scuole di carit\u00e0 e di riposo per anziani e laboratori artigiani, seguiti nel 1701 da un orfanotrofio, il \"Waisenhaus\", e nel 1710 dall'\"Istituto Biblico Canstein\", dotato di una propria tipografia, che stamp\u00f2 e fece distribuire 80.000 Bibbie complete e 100.000 copie del Nuovo Testamento in soli sette anni - un numero notevolissimo, dato che precedentemente in Germania, in circa ottanta anni (1534-1626), erano state prodotte solo 20.000 Bibbie.\nFin dall'inizio era stato profondamente impressionato dal grande numero di bambini emarginati, analfabeti e dediti al crimine. Dopo diversi tentativi, nel 1695 fond\u00f2 una scuola di accoglienza e un'altra ancora nel 1697.\nNel 1698 si prese cura di almeno cento orfani da nutrire, vestire e istruire. Le sue scuole crebbero di importanza, furono conosciute sotto il nome di \"Franckesche Stiftungen\" (Fondazioni Francke), tuttora esistenti. Vi veniva fornita un'educazione rigorosamente religiosa: del resto, anche nel suo insegnamento universitario aveva sempre dato grande importanza allo studio della Scrittura; tra i suoi colleghi, assecondarono i suoi principi Paul Anton, Joachim Breithaupt e Joachim Lange. Grazie alla sua influenza, Halle divenne un centro di diffusione del pietismo in tutta la Germania.\nFrancke apr\u00ec anche una scuola secondaria, il \"P\u00e4dagogium\", propedeutica alle scuole militari e burocratiche e un'altra, il \"Seminarium selectum praeceptorum\", per la formazione degli insegnanti."}
{"id": "736104", "revid": "115449", "url": "https://it.wikipedia.org/wiki?curid=736104", "title": "Filippo di Valois", "text": ""}
{"id": "736105", "revid": "2014155", "url": "https://it.wikipedia.org/wiki?curid=736105", "title": "Maria Beatrice d'Este (1750-1829)", "text": "Biografia.\nInfanzia.\nFiglia di due genitori che non andavano d'accordo, Ercole III d'Este e Maria Teresa Cybo-Malaspina, apparve ben presto chiaro che non avrebbe avuto altri fratelli o sorelle, il che la proiett\u00f2 al centro di un complesso gioco dinastico, esattamente com'era capitato alla madre pochi anni prima. Le trattative per il suo matrimonio vennero condotte dal nonno Francesco III d'Este all'insaputa dello stesso padre della bambina, il duca Ercole, sia nelle fasi preliminari degli accordi che nelle loro successive modifiche: dopo aver interpellato Giorgio II d'Inghilterra, che aveva cinque figli, in seguito al suo rifiuto sond\u00f2 la corte di Vienna, dove regnava la prolifica Maria Teresa.\nMatrimonio.\nNel 1763 fu stipulato il contratto nuziale con l'arciduca Ferdinando Carlo Antonio d'Asburgo-Lorena (Sch\u00f6nbrunn 1754 -Vienna 1806), quattordicesimo figlio di Maria Teresa d'Austria e di Francesco Stefano di Lorena. Le nozze vennero celebrate il 15 ottobre 1771 a Milano: lo sposo assumeva la successione e l'arme della moglie e la carica di governatore del ducato di Milano, dove la coppia avrebbe risieduto negli anni a venire e dove sarebbero nati i loro dieci figli. All'augusta coppia fu dedicata l'opera Lucio Silla di Wolfgang Amadeus Mozart, rappresentata per la prima volta il 26 dicembre 1772 nel Regio-Ducal Teatro di Milano.\nGovernatrice di Milano.\nFrancesco III cedette all'arciduca il governatorato di Milano, quando questi spos\u00f2 Maria Beatrice nel duomo di Milano il 15 ottobre 1771. Per festeggiare il matrimonio a Milano, il 15 ottobre venne rappresentata la prima dell'opera \"Il Ruggiero\" di Johann Adolf Hasse ed il 17 ottobre ci fu la prima dell\"'Ascanio in Alba\" di Mozart su libretto di Giuseppe Parini. Egli diede mano alla ristrutturazione del Palazzo Reale a partire dal 1773, risiedendo durante i lavori a Palazzo Clerici, che lasci\u00f2 solo nel 1778 a lavori ultimati. L'arciduca affid\u00f2 il progetto a Giuseppe Piermarini, con la supervisione di Leopold Pollack.\nDopo l'incendio nel 1776 del \"Teatro Regio Ducale\" di Milano (che si trovava annesso al Palazzo Reale), Ferdinando si fece promotore della costruzione del Teatro alla Scala (1778) e del Teatro della Cannobiana (1779), affidandone i progetti sempre al Piermarini.\nNel 1777 l'imperatrice ordin\u00f2 la costruzione della Villa Reale di Monza quale residenza estiva per la coppia arciducale, in sostituzione della Villa Alari di Cernusco sul Naviglio, utilizzata fino a quel momento. \nFerdinando cerc\u00f2 comunque di imporre il proprio potere a Milano con la creazione di una piccola corte personale. \nNel 1772 Ferdinando era stato nominato Feldmaresciallo del Sacro Romano Impero, ma, secondo le istruzioni impartitegli dalla madre, egli non avrebbe mai dovuto interessarsi agli affari di governo, n\u00e9 disturbare il lavoro dei funzionari austriaci che portavano avanti gli affari dello stato. \nLa sua mansione, dunque, era quella di dedicarsi unicamente agli obblighi di rappresentanza, esibendo il proprio rango aristocratico. \nMaria Teresa, infatti, era preoccupata per la debolezza e lo scarso talento politico del figlio. Gli scrisse circa seicento lettere per rimproverarlo della sua condotta e per dargli consigli perch\u00e9 diventasse un modello per i suoi sudditi. Era infatti idea dell'imperatrice che il sovrano dovesse incarnare tutte le virt\u00f9 perch\u00e9 il popolo potesse trarne esempio di condotta e ammirazione.\nAnche alla nuora, nei cui confronti nutriva un affetto sempre crescente, invi\u00f2 molte lettere, sperando che ella potesse influenzare positivamente il figlio.\nDuchessa di Massa e Principessa di Carrara.\nNel 1790, alla morte della madre Maria Teresa Cybo-Malaspina, prese possesso del ducato di Massa e Carrara ().\nLa quarantenne sovrana e arciduchessa d'Austria (era cognata di Maria Antonietta regina di Francia, di Maria Carolina regina di Napoli, di Maria Amalia duchessa di Parma, dell'imperatore Giuseppe II e del futuro imperatore e granduca di Toscana Leopoldo II) teneva molto a tenere distinti gli stati malaspiniani da quelli estensi, nonostante fosse consapevole che, alla propria morte, Massa sarebbe diventata una semplice provincia del ducato di Modena e Reggio, l'agognato sbocco sul mare.\nMaria Beatrice era molto diligente: s'informava e pretendeva di conoscere ogni cosa attinente al suo Stato e da Vienna, dove risiedeva abitualmente, inviava le proprie decisioni al delegato, conte Pietro Ceccopieri, ponendo in disparte marito ed erede.\nTrasmetteva, per esempio, precise disposizioni circa il restauro del palazzo ducale di Massa, in cui dimorarono i suoi antenati, o per regolare i rapporti con il vescovo di Sarzana e con il granducato di Toscana: il Ceccopieri era semplicemente un mero esecutore della volont\u00e0 della duchessa che \"regnava e governava\". A proposito di Pellegrino Rossi, primo ministro dello Stato Pontificio, la sovrana fece rispondere al governatore di Lucca che desiderava averlo prigioniero, che, se il personaggio fosse entrato nel suo ducato, non avrebbe concesso l'estradizione.\nDopo sette anni di governo, in seguito alle bufere rivoluzionarie e napoleoniche, rest\u00f2 per oltre quindici anni lontana dalle proprie terre, che il Congresso di Vienna le restitu\u00ec. Oramai disabituata al governo personale e abituatasi alla Corte di Vienna, lasci\u00f2 gli antichi stati cybei in mano ad amministratori dotati di grandi poteri, mentre il figlio Francesco IV d'Austria-Este, gi\u00e0 salito sul trono di Modena e Reggio, attendeva di succederle.\nRitornata sull'avito ducato, Maria Beatrice abol\u00ec tutto ci\u00f2 che Elisa Bonaparte aveva compiuto, ripristinando gli Statuti e creando un ceto di tipo nobiliare intorno al trono ducale: cerc\u00f2, tuttavia, di aiutare le classi meno agiate.\nPer quanto riguarda l'economia, i suoi provvedimenti si richiamarono alle riforme settecentesche e autorizz\u00f2 la realizzazione di importanti opere pubbliche, come la rettifica dell'alveo del fiume Frigido.\nLa politica di Maria Beatrice fu significativa anche in campo sociale e culturale (incoraggi\u00f2 validi artisti e ripristin\u00f2 il servizio scolastico).\nLe cose sarebbero andate meglio se lei fosse stata pi\u00f9 presente nello Stato, invece di governare da Vienna.\nMorte.\nLa duchessa mor\u00ec a Vienna il 14 novembre 1829, all'et\u00e0 di 79 anni, e il ducato di Massa e Carrara fu annesso a quello di Modena e Reggio, in cui governava il figlio Francesco IV. Venne sepolta nella Cripta dei Cappuccini a Vienna accanto agli antenati imperiali del consorte.Fu l'ultima esponente dei Cybo-Malaspina, degli Este e, per via materna (sua nonna era Ricciarda Gonzaga), dei Gonzaga di Novellara e Bagnolo.\nDiscendenza.\nLa coppia inaugur\u00f2 la linea Austria-Este. Ebbe in tutto 10 figli:"}
{"id": "736106", "revid": "228587", "url": "https://it.wikipedia.org/wiki?curid=736106", "title": "La dolorosa Passione del Nostro Signore Ges\u00f9 Cristo", "text": ""}
{"id": "736107", "revid": "118421634", "url": "https://it.wikipedia.org/wiki?curid=736107", "title": "Bradipo (serie televisiva)", "text": "Bradipo era una sitcom italiana in dodici puntate, nata da un'idea di Andrea Pezzi e Marco Pozzi e prodotta da \"Groucho Film\", andata in onda su MTV Italia tra il 2001 e il 2002.\nNarrava il racconto delle vicende di cinque ragazzi: Andrea Pezzi, che interpretava se stesso, e i suoi amici, David, Chiara, Sabrina e Walter. Storie quotidiane di ordinaria amicizia che ruotavano attorno alla figura del protagonista. Andrea era un ragazzo di successo, impegnato a presentare programmi televisivi per un'emittente giovane e alternativa: MTV. Tra gli altri protagonisti vi era Jacopo Sarno, giovane attore alle prime esperienze. La musica della sigla \u00e8 stata composta da Claudio Pelissero."}
