{"id": "685806", "revid": "6923", "url": "https://it.wikipedia.org/wiki?curid=685806", "title": "Roberto Segoni", "text": "Biografia.\nNel 1962 consegue la maturit\u00e0 artistica e si iscrive alla Facolt\u00e0 di Architettura di Firenze dove si laurea nel 1969 con una tesi sul tema \"Il progetto della nuova Facolt\u00e0 di Architettura di Firenze\", pubblicata l'anno dopo sulla rivista \"Casabella\".\nA partire dal 1967, aveva compiuto le prime esperienze di tipo professionale in architettura con il progetto per l'Hotel Augustus a Firenze e l'Hotel Alleluya a Punta Ala. \nProgettava in seguito, in collaborazione con altri, due abitazioni a Pistoia e a Sesto Fiorentino (1971-1972) e partecipava al concorso nazionale di idee per il Centro Direzionale di Reggio Emilia. \nDopo la laurea, fu assistente addetto alle esercitazioni e svolse attivit\u00e0 seminariali.\nNel 1970 vinse una borsa di studio presso l'Universit\u00e0 degli Studi di Firenze e nel 1971 vinse anche una borsa di studio annuale di ricerca e perfezionamento. In quel periodo avvenne l'incontro con Giovanni Klaus Koenig. \nNegli anni successivi Segoni collabor\u00f2 a seminari organizzati dalla cattedra di Koenig su tematiche specifiche riguardanti gli oggetti d'uso e, in modo particolare, i mezzi di trasporto. Gli ambiti di ricerca erano, infatti, riferiti soprattutto agli aspetti semiologici degli oggetti d'uso e allo studio della comunicazione applicata ai mezzi di trasporto. Sono di quegli anni gli studi e le ricerche sui sistemi e i mezzi di trasporto adottati dalle principali citt\u00e0 europee, Parigi (R.A.T.P.) e Monaco di Baviera (Messerschmitt-Bolkow-Blohm). Nel 1971 \u00e8 chiamato in qualit\u00e0 di consulente a collaborare con aziende di trasporto pubblico e ditte costruttrici tra cui: l'ATM di Milano (per la quale, insieme a Koenig, progetta il \"jumbo tram\"), GAI, FITRAM della Spezia. SNAM di San Donato Milanese, Breda di Pistoia, FIAT-OM, INTERMETRO, Transystem e SOCIMI.\nNel 1972 Segoni ottenne il primo incarico come professore a contratto di \"Composizione I\" e nel 1973 ottenne l'incarico per l'insegnamento di \"Plastica Ornamentale\". Iniziava cos\u00ec il periodo di studi e di ricerche nell'ambito dell'\"industrial design\" che egli cominci\u00f2 a condurre nel campo dei vari sistemi di trasporto e, pi\u00f9 in generale, sui veicoli. Risalgono a quel periodo i numerosi articoli scritti insieme a Koenig su varie tematiche relative ai mezzi di trasporto pubblico, dall'evoluzione storica a quella tecnologica e morfologica.\nDesign.\nII forte interesse per tutto ci\u00f2 che \u00e8 \"prodotto-progettato\" aveva portato Segoni e suo fratello Giuliano, all'inizio degli anni settanta, ad affrontare una nuova esperienza progettuale nel settore motociclistico. Le sue prime ricerche nel settore motociclistico iniziarono con lo studio della storia dell'evoluzione tecnica e stilistica della moto e con gli studi specifici delle varie tipologie costruttive, integrate dall'analisi semiologica e dai momenti storici che ne identificano l'evoluzione.\nRisale a questo periodo la prima realizzazione di una moto da corsa, su meccanica della \"Laverda\". Gli studi e le successive ricerche, affrontate sulla tecnica motociclistica, portarono al progetto e alla realizzazione della prima moto da corsa con telaio monoscocca realizzata in Italia. Quella moto fu pubblicata sulle pi\u00f9 importanti riviste specializzate ed \u00e8 stata riconosciuta come un'anticipazione costruttiva di grandissimo interesse.\nNel 1975, al Corso di Plastica Ornamentale, introduce per la prima volta il tema del \"design della complessit\u00e0\" e, sempre in quell'anno. In quegli anni compie ricerche sui progetti di Renzo Picasso (ideatore di macchine e congegni caratterizzati dall'impiego di tecnologie avanzate, quali il Motovol e l'auto-scafopattino) e su Corradino D'Ascanio (il progettista della Vespa). Come ricorda Segoni in un suo saggio pubblicato da \"Rassegna\" dal titolo \"Corradino D'Ascanio\": nel segno dell'invenzione, \u00abnon tutti sanno che D'Ascanio, sedici anni prima, nel 1930, era riuscito per la prima volta al mondo a far volare l'elicottero\u00bb. Condusse anche ricerche su Dante Giacosa, progettista della \"nuova 500\" FIAT.\nNel 1993, insieme a Egidio Mucci, crea il \"Centro Studi Koenig\" e ne diviene il presidente. L'attivit\u00e0 del Centro \u00e8 finalizzata alla ricerca e alla diffusione della cultura architettonica e del \"design\" con particolare attenzione allo sviluppo di quella del progetto.\nSi \u00e8 dedicato anche alla produzione grafica.\nScrisse articoli per riviste specializzate nel \"design\", scritti in tempi recenti, e un insieme di appunti personali che costituiscono il suo testamento scientifico-culturale, sintesi di trenta anni di attivit\u00e0 accademica e professionale. Insieme ai colleghi e agli assistenti, negli ultimi anni, si \u00e8 dedicato alla costituzione di due nuovi corsi di laurea, rispettivamente rivolti al \"design\" e alla moda.\nParticolare attenzione ha rivolto comunque, alla struttura del Corso di Laurea in Disegno Industriale, del quale \u00e8 stato presidente.\nNel 1979 otteneva la stabilizzazione dell'incarico di Plastica Ornamentale e contemporaneamente, entrava a far parte del comitato scientifico-didattico dell'ISIA, del quale diverr\u00e0 in seguito presidente.\nNegli ultimi anni di vita Segoni si \u00e8 dedicato continuamente all'insegnamento e alla ricerca applicata alla didattica attraverso il progetto.\nNegli anni ottanta diventava socio del \"CAMET\" (Club Auto Moto d'Epoca Toscana) e subito partecipava al suo Consiglio di Direzione: poco dopo veniva eletto presidente e, in questa veste, ha progettato molte iniziative dedicate alla diffusione della cultura automobilistica. Per Segoni il fenomeno automobile ha costituito un altro settore di studio e di ricerca nell'ambito del \"design\" della complessit\u00e0: esso rappresenta la ricerca pi\u00f9 avanzata e una grande variet\u00e0 di competenze specialistiche.\nDES.TECH..\nNel 1994 costituisce insieme all'Arch. Paolo Pizzoccheri la DES.TECH, che diventa per Segoni il centro di realizzazione delle proprie idee progettuali.\nCon la DES.TECH. Roberto Segoni ha realizzato \"concept car\" per marchi internazionali come Toyota, Subaru, Honda, GM, Moto Guzzi, FIAT e Ferrari, citando alcuni, la quale morfologia \u00e8 stata trasferita, con successo, a modelli di serie, esempio iQ, Urban Cruiser di Toyota, Pleo di Subaru, Serie 400 di Lexus.\nParticolarmente proficua \u00e8 la collaborazione con FS, oggi Trenitalia, avvenuta e rinnovata negli anni, interessando pi\u00f9 temi di progettazione, a titolo d'esempio, le carrozze Socimi realizzate per le FNM e le locomotive E.412 ed E.464 delle FS.\nLa sintassi tecnico-stilistica \u00e8 espressa pienamente dai progetti delle locomotive E.412 e E.464, citiamo: il frontale e il banco di manovra;\nnel frontale, la linea di delimitazione tra il muso in composito e la cassa in acciaio scannellato ha assunto, per la prima volta in una costruzione italiana, un andamento inclinato, dinamico, parallelo al profilo esterno dove \u00e8 alloggiato, all'interno di una sede incassata, la superficie perfettamente piatta del cristallo frontale. Tra questi due piani paralleli un semplice raccordo a raggio costante, un raggio forte, pronunciato, talmente leggibile da fare sembrare raccordato tutto il corpo della locomotiva, che invece \u00e8 un semplice solido di estrusione - estrusione sottolineata dalla scannellatura dei fianchi - che si interrompe su un piano inclinato rispetto alla normale.\nNel banco di manovra, nel rispetto dell'unificazione della strumentazione e di servizio, vanta una linea pi\u00f9 legati al linguaggio automobilistico con un elevato contenuto ergonomico e costruttivo a favore del macchinista."}
{"id": "685808", "revid": "834", "url": "https://it.wikipedia.org/wiki?curid=685808", "title": "Monastero di S. Vincenzo", "text": ""}
{"id": "685811", "revid": "106456", "url": "https://it.wikipedia.org/wiki?curid=685811", "title": "Quercus ilex", "text": "Il leccio (Quercus ilex ), detto anche elce, \u00e8 un albero appartenente alla famiglia Fagaceae, diffuso nei paesi del bacino del Mediterraneo. In Italia \u00e8 spontaneo nelle zone a clima pi\u00f9 mite, dove \u00e8 anche molto frequente nei giardini e nei viali cittadini.\nMorfologia.\nFusto.\nIl leccio \u00e8 un albero sempreverde e latifoglie, con fusto raramente dritto, singolo o diviso alla base, di altezza fino a 20\u201324 m. Pu\u00f2 assumere aspetto di cespuglio qualora cresca in ambienti rupestri. \u00c8 molto longevo, potendo diventare plurisecolare, ma ha una crescita molto lenta.\nLa corteccia \u00e8 liscia e grigia da giovane; col tempo diventa dura e scura quasi nerastra, finemente screpolata in piccole placche persistenti di forma quasi quadrata. I giovani rami dell'anno sono pubescenti e grigi, ma dopo poco tempo diventano glabri e grigio-verdastri. Le gemme sono piccole, tomentose, arrotondate con poche perule.\nFoglie.\nLe foglie sono semplici, a lamina coriacea a margine intero o dentato, molto variabile nella forma che va da lanceolata ad ellittica (rotondeggiante nella sottospecie \"rotundifolia\"); la base \u00e8 cuneata o arrotondata. La pagina superiore \u00e8 verde scuro e lucida, la inferiore grigiastra e marcatamente tomentosa.\nSono lunghe 3\u20138\u00a0cm, e larghe 1-3,5\u00a0cm.\nLa nervatura centrale \u00e8 dritta e sono presenti 7 - 11 paia di nervature laterali.\nLa pubescenza sulla pagina inferiore \u00e8 simile a quella della \"Quercus suber\" con tricomi che nascondono gli stomi. Questi ultimi sono rotondeggianti. Le foglie restano sulla pianta 2-3 anni. Il picciolo \u00e8 breve, peloso, provvisto di stipole marroncine, lineari e presto caduche.\nSono presenti due tipi di foglie (eterofillia): quelle apicali e quelle degli esemplari giovani sono ovaleggianti, con denti mucronati o spinescenti, con pubescenza della pagina inferiore ridotta, e qualche tricoma anche sulla pagina superiore. Le foglie delle plantule sono pelosissime, quasi bianche alla germogliazione, poi diventano glabrescenti, ma il giovane fusticino continua ad essere fittamente pubescente.\nFiori.\nLa pianta inizia a produrre i fiori intorno ai 10 anni d'et\u00e0, unisessuali, perci\u00f2 la pianta \u00e8 detta monoica. I fiori maschili sono riuniti in amenti penduli, cilindrici e pubescenti, hanno perianzio con 6 lobi e 6-8 stami. I fiori femminili sono in spighe peduncolate composte da 6-7 fiori, ogni fiore ha perianzio esalobato e 3-4 stigmi. Gli amenti maschili sono lunghi 5\u20137\u00a0cm e sono portati alla base dei rami dell'anno. La fioritura avviene nella tarda primavera, da aprile a giugno, periodo di intensa attivit\u00e0 proliferativa degli insetti impollinatori, che amano particolarmente il nettare del leccio.\nFrutti.\nI frutti sono delle ghiande, dette lecce, portate singole o in gruppi di 2-5, su un peduncolo lungo circa 10\u201315\u00a0mm (eccezionalmente anche 40\u00a0mm).\nLe dimensioni variano da 1,5 a 3\u00a0cm di lunghezza, per 1-1,5\u00a0cm di diametro.\nSono di colore castano scuro a maturazione, con striature pi\u00f9 evidenti.\nAll'apice di ogni ghianda \u00e8 presente un robusto mucrone.\nLe ghiande sono coperte per un terzo o met\u00e0 della loro lunghezza da una cupola provvista di squame ben distinte, con punte libere ma non divergenti. \nMaturano nello stesso anno della fioritura, in autunno.\nRadici.\nL'apparato radicale \u00e8 robusto, fittonante, si sviluppa gi\u00e0 dai primi anni di vita e pu\u00f2 penetrare per diversi metri nel terreno. Questo comporta una notevole resistenza alla siccit\u00e0 (la pianta va a trovare l'acqua in profondit\u00e0), ma anche problemi di trapianto, che questa specie sopporta male. Le radici laterali possono essere anch'esse molto robuste e spesso emettono polloni.\nLegno.\nIl legno \u00e8 a porosit\u00e0 diffusa, il durame \u00e8 di colore rossiccio e l'alburno \u00e8 di colore chiaro.\nSi tratta di un legno duro, compatto e pesante, soggetto ad imbarcarsi, difficile da lavorare e da stagionare. \u00c8 utilizzato soprattutto come combustibile e per la produzione di carbone vegetale.\nIl legno del leccio \u00e8 tra i pi\u00f9 tannici che si conoscano. I tannini sono sostanze chimiche amare disinfettanti, di colore scuro. Quando nel legno fresco appena tagliato di leccio si conficca un chiodo in ferro, dopo qualche ora \u00e8 possibile notare una piccola chiazza blu che circonda il chiodo. Quest'anello \u00e8 un viraggio del legno dovuto alla reazione dei tannini con il ferro ed \u00e8 un fenomeno tipico di questa ed altre piante tanniche.\nSottospecie.\nEsistono due sottospecie:\nDistribuzione e habitat.\nIl leccio cresce lungo tutto il bacino del Mediterraneo, mancando solo in Egitto (in Libia \u00e8 stato probabilmente introdotto dall'uomo).\nLa specie \u00e8 comunque maggiormente diffusa nel settore occidentale, soprattutto in Algeria e Marocco, in tutta la Penisola Iberica (dove costituisce uno dei componenti principali della \"dehesa\"), nella Francia mediterranea e in Italia, dove forma boschi puri anche di notevoli dimensioni.\nNel settore orientale, a partire dai Balcani, invece, si trova in boschi misti ad altre essenze forestali, spesso ben distanti tra loro, e solo in stazioni con un'adeguata umidit\u00e0. Si trova, sempre consociato, anche lungo le coste turche del Mar Nero. In Italia \u00e8 diffuso soprattutto nelle isole e lungo le coste liguri, tirreniche e ioniche. Sul versante adriatico le popolazioni sono pi\u00f9 sporadiche e disgiunte (tranne che in Puglia, Abruzzo e Marche). Piccole popolazioni sono presenti anche sulle Prealpi lungo le coste dei laghi, sui Colli Euganei, in Friuli Venezia Giulia, in Romagna fino al Bolognese-Imolese e nel Bosco della Mesola nel ferrarese.\nIl leccio \u00e8 uno dei rappresentanti pi\u00f9 tipici e importanti dei querceti sempreverdi mediterranei, ed \u00e8 il rappresentante caratteristico del \"Quercetum ilicis\", la vegetazione cio\u00e8 della fascia mediterranea temperata. Per quanto riguarda il terreno questa specie non ha particolari esigenze. Preferisce per\u00f2 terreni non troppo umidi, con un buon drenaggio. Ha una crescita maggiore in terreni vulcanici e nelle zone costiere, mentre in terreni rocciosi calcarei ha una crescita minore. In zone pi\u00f9 umide dell'entroterra ha una crescita stentata ed \u00e8 sopraffatto spesso da specie pi\u00f9 adatte.\nSelvicoltura.\nL'impiego quasi esclusivo dei boschi di leccio \u00e8 il governo a ceduo per legna da ardere. Non presenta problemi di rinnovazione per seme, anche vista la tolleranza all'ombra degli esemplari giovani. Il miele ottenuto dalla melata presenta propriet\u00e0 astringenti ed \u00e8 ricco di ferro, e le api bottinano anche sui fiori per il polline.\nAlberi monumentali d'Italia.\nFra gli alberi monumentali d'Italia si annoverano anche molti lecci, tutti fra i 15 e i 20 metri di altezza e con tronchi di circonferenza fra i 4 e i 5 metri. Tra i maggiori e pi\u00f9 antichi si annovera il cosiddetto \"Ilici di Carrinu\" (leccio di Carlino) nel territorio di Zafferana Etnea alto 25 metri, con una fronda che raggiunge i 30 metri di diametro, la cui et\u00e0 \u00e8 stimata intorno ai 700 anni.\nInfluenza nella toponomastica.\nLa citt\u00e0 di Lecce, secondo un'etimologia popolare prenderebbe il suo nome proprio dal \"leccio\": nel suo stemma compare un albero assieme ad una lupa (che ricorda il nome latino della citt\u00e0: \"Lupiae\"). In realt\u00e0 \"Lecce\" \u00e8 l'esito locale di \"Lupiae\", attraverso passaggi fonetici quali \"Luppia\" (nella Tavola Peutingeriana), \"Lypiae\", \"Lyciae\", \"Liccia\", \"Liccem\" (in latino medievale), *\"Licce\".\nAl contrario, \u00e8 proprio l\"'elce\" che d\u00e0 il nome ai paesi di Elcito ed Elice in Abruzzo. Il Monte Ilice, un antico cratere laterale dell'Etna in provincia di Catania, ossequiato da \"Storia di una capinera\", deve il nome ad un fitto bosco di lecci (\"ilici\" in siciliano) presente ancora all'interno della conca del cratere. Il paese di Leccio, frazione di Reggello in provincia di Firenze, prende il nome dal cospicuo bosco di \"Quercus ilex\" che vi si trova.\nA Santu Lussurgiu in Sardegna, pi\u00f9 particolarmente nella zona del Montiferru, si trova la sorgente di Eliches Buttiosos (pronuncia \"\u00e8lighes utti\u00f3sos\" = lecci gocciolanti). A circa 1000 metri di altitudine sgorga una sorgente perenne dalle radici di due antichi lecci.\nMito e simbologia.\nIl leccio fu nelle civilt\u00e0 greche e italiche antiche un albero dotato di rilevante valore sacro. Valore che fu positivo nel periodo arcaico di entrambe le civilt\u00e0, per poi assumerne lentamente uno sempre pi\u00f9 negativo nello scorrere della storia di Roma fino a contornarsi di un'aura quasi funesta (cos\u00ec come in Grecia fu successivamente consacrato alla dea Ecate). Il suo significato simbolico \u00e8 stato rivalutato solo nel medioevo.\nIl greco Pausania descrive un bosco sacro a Era dove lecci e olivi crescevano dalle stesse radici. Ovidio narra invece che nell'Et\u00e0 dell'oro le anime immortali sotto forma di api si posavano sugli amenti del leccio da cui scendeva il miele. Secondo un mito dell'antica Roma nel lecceto alla base dell'Aventino viveva Egeria, la ninfa ispiratrice di re Numa Pompilio.\nPlinio il Vecchio riporta che con i rami di leccio si facessero le prime corone civiche, sostituito poi da altre querce, come il rovere. Sempre secondo Plinio sul Vaticano si levava il leccio pi\u00f9 antico della citt\u00e0, gi\u00e0 oggetto di venerazione religiosa da tempi pi\u00f9 antichi tanto che su quest'albero era un'iscrizione su bronzo in caratteri etruschi. Scrive inoltre Plinio che: \"Anche i Tiburtini hanno un'origine molto anteriore a quella di Roma: nel loro territorio esistono tre lecci ancora pi\u00f9 antichi di Tiburno, fondatore della citt\u00e0, che secondo la tradizione fu consacrato vicino ad essi.\"\nSembra infatti che il leccio fosse albero oracolare per i fulgorales a causa della sua predisposizione ad essere colpito dai fulmini, con il tempo per\u00f2 assume una accezione non positiva come albero accomunato a oracoli negativi. Seneca lo considerava un albero triste, tutto scuro com'\u00e8. \nAnche nel cristianesimo esistono dei simbolismi per questa pianta. Nelle isole ioniche una leggenda (raccolta dal poeta Aristotelis Valaoritis nel XIX Secolo) vuole che il leccio fu l'unico albero che acconsent\u00ec a prestare il proprio legno per la costruzione della croce; per questo i boscaioli delle isole di Acarnania e di Santa Maura temevano di contaminare l'ascia toccando \"l'albero maledetto\". Tuttavia nei \"Detti\" del beato Egidio \u2013 il terzo compagno di San Francesco \u2013 il buon nome del leccio viene difeso quando si riferisce che il Cristo lo predilige perch\u00e9 fu l'unico albero a capire che il suo sacrificio era necessario, cos\u00ec come quello del Salvatore stesso, per contribuire alla Redenzione. E proprio sotto il leccio il Signore appariva spesso a Egidio."}
{"id": "685813", "revid": "6923", "url": "https://it.wikipedia.org/wiki?curid=685813", "title": "Divisione di Pegu", "text": ""}
{"id": "685814", "revid": "37401", "url": "https://it.wikipedia.org/wiki?curid=685814", "title": "Inno (musica)", "text": ""}
{"id": "685818", "revid": "1543377", "url": "https://it.wikipedia.org/wiki?curid=685818", "title": "DUT1", "text": "Con DUT1 (a volte con DUT) si indica la differenza tra UT1, che \u00e8 definito dalla rotazione terrestre, ed il tempo coordinato universale (UTC), che si calcola partendo da una rete di orologi atomici.\nAggiungendo dei secondi intercalari si mantiene il DUT1 fra -0,9 e +0,9 secondi. La differenza fra le due scale temporali \u00e8 dovuta all'irregolarit\u00e0 della rotazione terrestre.\nI valori previsti di DUT1 sono pubblicati dalla IERS nel suo bollettino. I valori di DUT1, con precisione di 0,1s, sono diffusi in forma continuata e codificata all'interno delle emissioni di tempo campione da alcuni servizi a radiodiffusione."}
{"id": "685819", "revid": "599013", "url": "https://it.wikipedia.org/wiki?curid=685819", "title": "Franco Superchi", "text": "Carriera.\nInizi\u00f2 giovanissimo a prendere confidenza con la porta disputando gi\u00e0 all'et\u00e0 di quattordici anni, con la squadra del paese, tornei di categoria Allievi e Juniores. Quindicenne pass\u00f2 alla Bettini Quadraro, societ\u00e0 di Promozione di Roma che vide gli esordi di altri famosi calciatori quali Francesco Graziani e Francesco Rocca. Nel 1961 altro trasferimento, alla Tevere Roma, squadra di Serie C nelle cui file divenne campione d'Italia Juniores.\nIl salto nel calcio di massima serie avvenne al 1965 nelle file della . Il primo anno venne inserito nella rosa quale terzo portiere dopo Enrico Albertosi e Alfredo Paolicchi. L'anno successivo si altern\u00f2 nel ruolo di riserva di Albertosi con Lamberto Boranga fino al 1968-69 quando, stante la cessione del primo a Cagliari e del secondo a Brescia, ebbe la maglia titolare. Un debutto che coincise con il secondo scudetto della storia della squadra viola, titolo al quale contribu\u00ec inanellando una serie di prestazioni sorprendenti per un esordiente risultando cos\u00ec tra i massimi protagonisti della stagione. A quel periodo risale anche l'esordio in maglia azzurra, nella rappresentativa Under-23 nella quale venne convocato 4 volte.\nNella Fiorentina Superchi rimase per altri sette anni mostrandosi sempre portiere di sicuro affidamento pur non eguagliando nel rendimento l'esaltante annata dello scudetto. A Firenze vinse una Coppa Mitropa nel 1966, nel 1975 la Coppa Italia, nella finale giocata a Roma contro il Milan\u00a0e sempre nel 1975 la\u00a0Coppa di Lega Italo-Inglese.[31]\u00a0Nel decennio successivoe una Coppa di Lega Italo-Inglese, nel 1975.\nNel 1976-77 si trasfer\u00ec al Verona ove rimase per quattro stagioni totalizzando 126 presenze tra Serie A e B. Infine la scelta di concludere la carriera nella come secondo di Franco Tancredi, in tempo per partecipare alla festa del secondo scudetto giallorosso nel 1983 sia pure solo in qualit\u00e0 di riserva, disputando solo uno scorcio di partita nell'ultima giornata di campionato contro il Torino. Chiude la carriera 2 anni dopo, in Serie C2, nel Civitavecchia."}
{"id": "685821", "revid": "124873739", "url": "https://it.wikipedia.org/wiki?curid=685821", "title": "Lingue di Internet", "text": "Le lingue di internet sono le lingue utilizzate per produrre i contenuti fruibili attraverso la rete internet mondiale.\nLa lingua pi\u00f9 usata su Internet \u00e8 l'inglese. Essa nel 2021 \u00e8 parlata da oltre un miliardo di persone, di cui una piccola parte \u00e8 formata da parlanti madrelingua. Tutte queste, contribuiscono a sviluppare Internet in tale lingua.&lt;br&gt;La seconda lingua di internet \u00e8 il cinese standard. La lingua hindi, una delle pi\u00f9 parlate al mondo, ha una scarsa presenza. Questo \u00e8 dovuto sia alla scarsit\u00e0 di accesso ad Internet della maggioranza della popolazione indiana, sia alla preferenza dell'uso dell'inglese da parte di quelli che lo utilizzano.\nNegli ultimi anni sono in crescita russo, arabo e portoghese.\nLingue di internet nel 2011.\nLe lingue pi\u00f9 usate in internet nel marzo 2011 sono le seguenti:\nLingue di internet nel settembre 2004.\nLe lingue pi\u00f9 usate in internet nel settembre 2004 sono:"}
{"id": "685822", "revid": "1788047", "url": "https://it.wikipedia.org/wiki?curid=685822", "title": "Belmonte (Bahia)", "text": "Belmonte \u00e8 un comune del Brasile nello Stato di Bahia, parte della mesoregione del Sul Baiano e della microregione di Ilh\u00e9us-Itabuna.\nIl comune di Belmonte fu creato nel 1764 anche se si considera come data di fondazione il 23 maggio 1891, data in cui si celebra la festa della fondazione."}
{"id": "685827", "revid": "92723", "url": "https://it.wikipedia.org/wiki?curid=685827", "title": "Ibrox Stadium", "text": "Ibrox (in origine Ibrox Park) \u00e8 uno stadio della citt\u00e0 britannica di Glasgow, in Scozia. Sede della squadra di calcio dei Rangers (anche noti impropriamente come Glasgow Rangers), si trova nel quartiere di Ibrox, sulla riva meridionale del fiume Clyde.\n\u00c8 nel novero degli stadi europei che hanno ricevuto le 4 stelle UEFA, il che ne fa uno degli impianti idonei a ospitare sia le finali di UEFA Champions League che del Campionato europeo di calcio per nazioni.\nLo stadio \u00e8 aperto alle visite guidate.\nStoria.\nLo stadio di Ibrox ospita le gare casalinghe dei Rangers dal 1899. Il 2 aprile 1902, durante l'incontro annuale contro l', 25 persone rimasero uccise e oltre 300 ferite a causa del crollo di una tribuna in legno, in quello che all'epoca fu il peggior disastro della storia del calcio.\nDal 1929 inizi\u00f2 la ricostruzione dello stadio nella forma in cui \u00e8 conosciuto oggi. In quell'anno, l'ingegnere civile scozzese Archibald Leitch, gi\u00e0 responsabile del progetto degli spalti degli stadi di Arsenal, Chelsea e Tottenham (Londra), Manchester United, Everton (Liverpool) ed Aston Villa (Birmingham), progett\u00f2 la tribuna centrale dello stadio di Glasgow. In seguito quel lavoro sarebbe stato giudicato uno dei pi\u00f9 raffinati esempi di architettura applicata a un impianto sportivo: la tribuna principale di Ibrox si contraddistingue per la tipica cifra stilistica di Leitch, in particolare per le balaustre in ferro incrociato. Una volta terminata la tribuna centrale, Ibrox divenne il pi\u00f9 grande stadio del Regno Unito dopo quello di Hampden Park, anch'esso di Glasgow. Nel 1939 fu registrato il record - mai pi\u00f9 eguagliato per gare di campionato nel Regno Unito - di spettatori per il \"derby\" contro il Celtic.\nLo stadio rimase fondamentalmente invariato per circa mezzo secolo, finch\u00e9 alla fine degli anni settanta si procedette alla ristrutturazione delle altre tribune a seguito di un nuovo disastro, avvenuto nel 1971, in cui 66 persone persero la vita (e altre 200 rimasero ferite) schiacciate dalla folla su una scalinata che portava all'esterno. I lavori di ristrutturazione si protrassero fino alla met\u00e0 degli anni ottanta e consistettero nella distruzione delle due tribune adiacenti, e di quella frontale, a quella gi\u00e0 esistente e progettata da Leitch. Fu sbancato il terreno circostante e ricostruita l'intera struttura dalle fondamenta. Le due tribune laterali (la Copland Stand, sul lato est dell'impianto, e la Broomloan, ad essa opposta) ospitano spettatori ciascuno. La nuova tribuna opposta a quella centrale, la Govan Stand, ospita invece posti a sedere. In totale, il nuovo stadio, una volta terminati gli interventi necessari alla sua messa in sicurezza, fu capace di ospitare spettatori, un numero considerevolmente inferiore ai circa che era abituato a contenere prima della ristrutturazione: tuttavia, Ibrox non fece altro che precedere tutti gli altri stadi del Regno Unito, destinati, con una legge del 1989, a essere trasformati in impianti con posti solo a sedere e con elevati standard di sicurezza.\nA met\u00e0 degli anni novanta una serie di ulteriori modificazioni fu adottata per aumentare la sicurezza dell'impianto: fu aggiunto un terzo anello nel 1995, il Club Deck, sopra la vecchia tribuna centrale di Leitch e furono eliminati gli ultimi posti in piedi. Oggi lo stadio pu\u00f2 ospitare spettatori, tutti a sedere. Al termine dell'ultima ristrutturazione, del 1997, lo stadio fu ufficialmente rinominato Ibrox Stadium.\n\u00c8 allo studio un progetto dei Rangers di allargare lo stadio ad altre attivit\u00e0 quali casin\u00f2 e centro giochi polivalente, per un esborso complessivo di circa 150 milioni di sterline; inoltre, \u00e8 in progetto l'ampliamento della capacit\u00e0 di 4\u00a0000 posti, ma si sta ancora discutendo se tale obiettivo debba essere raggiunto costruendo una tribuna supplementare oppure abbassando il campo di gioco."}
{"id": "685828", "revid": "729019", "url": "https://it.wikipedia.org/wiki?curid=685828", "title": "M110 (semovente)", "text": "Il semovente americano M110 \u00e8 apparso agli inizi degli anni '60 come complemento dell'M107 a lunga gittata ma di minor calibro. Con il suo obice da 203 mm esso era inteso soprattutto come artiglieria nucleare, ma si ritrov\u00f2 a combattere in Vietnam e in altri luoghi in compiti che comprendevano l'appoggio alle forze di terra con proiettili esplodenti in aria, e in generale azioni di fuoco convenzionali.\nOrigini.\nNegli anni '50 l'US Army aveva in servizio un considerevole parco d'artiglieria semovente, specialit\u00e0 costosa ma necessaria per poter valorizzare al meglio le risorse disponibili contro le masse corazzate e d'artiglieria sovietiche. Tra la armi americane figurava, nel settore pesante, l'M53 da 155mm (derivato dal carro M48), cingolato che era destinato al compito per il quale venne prodotto il semovente M40 (ricavato dall'M4 Sherman) durante la Seconda guerra mondiale. Esso utilizzava una pesante torretta corazzata, derivata dal precedente M53 da 203 mm. Ma esistevano dei problemi: il peso elevato, 45 tonnellate in assetto di combattimento, e l'autonomia che il motore a benzina assicurava, di appena 250\u00a0km su strada. Cos\u00ec non pass\u00f2 molto tempo prima che l'US Army, attorno alla met\u00e0 di quel decennio, richiedesse una nuova famiglia di artiglierie semoventi, con uno scafo comune e un peso abbastanza ridotto da assicurare l'aviotrasportabilit\u00e0, almeno con gli aerei pi\u00f9 pesanti e capaci.\nI prototipi di questi nuovi veicoli vennero presentati dalla Pacific Car and Foundry Company, con le sigle prototipiche di T235,T245 e T236. Dopo un periodo di sviluppo ulteriore vennero adottati motori diesel, appena questi divennero abbastanza leggeri e potenti da essere utilizzati su veicoli cos\u00ec leggeri e con dei requisiti di mobilit\u00e0 tanto elevati. Il semovente T245, da 155mm, non venne considerato valevole per la produzione di serie, nonostante la lunga canna dell'artiglieria. Solo le armi pi\u00f9 pesanti vennero passate alla produzione, ovvero gli obici semoventi da 203 e i cannoni da 175. Cos\u00ec essi vennero ribattezzati, appena adottati dall'US Army, come M110 per il prototipo T236, mentre il T235 divenne il semovente M107.\nTecnica.\nIl nuovo semovente d'artiglieria, che alcune fonti vogliono anche ispirato al prototipo italiano da 149/40mm, portato negli USA dopo la fine della guerra, aveva la velocit\u00e0 e la potenza di fuoco come elementi prevalenti nella progettazione. La mobilit\u00e0 era considerata talmente importante, che essa comport\u00f2 una protezione quasi inesistente per l'equipaggio, nonostante la minaccia NBC (nucleare, batteriologica, chimica) che era lo standard di riferimento durante la guerra fredda.\nLa meccanica dell'M110 era analoga a quella dell'M107. A tutti gli effetti, quello che cambiava era la bocca da fuoco, ma non lo chassis. Questo era molto basso, estremamente compatto, realizzato dalla Pacific Car. La struttura era in lega d'acciaio, totalmente saldata.\nLa struttura vedeva i cingoli accoppiati a sospensioni a barra di torsione, con un cilindro idraulico aggiuntivo, che potevano essere bloccate per il tiro. \u00c8 fondamentale, data la potenza del cannone e la leggerezza del veicolo, che si sia cercato ogni modo per rendere pi\u00f9 rigido l'affusto. Un altro modo era l'abbassamento a terra di una vera e propria pala meccanica, che fungeva sia da vomere che da ruspa. Cos\u00ec era possibile usarla sia come stabilizzatore, che come mezzo per creare rapidamente posizioni di tiro, o anche sgombrare gli ostacoli. La ruspa/vomere era alloggiata nella parte posteriore dello scafo, e normalmente veniva tenuta ripiegata verso l'alto.\nIl pilota, l'unico che aveva completa protezione in azione, sia pure nei limiti dei pochi mm. di protezione disponibili, era in avanti, assieme al motore e alla trasmissione. Questi erano alla sua destra, sotto una calotta emisferica, per migliorare l'inclinazione della piastra frontale, con vantaggio sia nella protezione che nella visibilit\u00e0 per il pilota.\nQuesti complessivi meccanici erano uguali a quelli dell'M109, con un diesel da 405\u00a0hp Detroit Diesel V7IT. Questo azionava le ruote motrici, poste davanti alle altre 5, di grande diametro, l'ultima delle quali funzionava come ruota di rinvio. Tutte poggiavano a terra e non vi erano rulli sorreggicingolo. Gli scarichi del motore erano sol lato destro del mezzo, con aspetto circolare caratteristico.\nCome il motore, anche il peso era complessivamente simile rispetto all'M109, grazie alla rinuncia alla torretta rotante e corazzata, per alloggiare il nuovo cannone a lunga gittata.\nAltri sistemi di bordo erano i fari di visione notturna, e le attrezzature radio. Era invece assente un sistema di protezione NBC.\nArmamento.\nLa ragion d'essere del mezzo era quella di vettore per un obice di grande potenza. Questo potentissimo pezzo d'artiglieria aveva un calibro di 203 mm, lunghezza di circa 25 calibri e 2 pistoni idropneumatici per attenuare il rinculo. Esso non aveva freno di bocca, evacuatore di fumi e manicotto termico. Sistemato senza alcuna protezione sopra lo scafo, dava ai 4 serventi dell'equipaggio un'arma potente, ma anche dispendiosa. Questo pezzo d'artiglieria, noto come M2A2 aveva una lunga storia, che vale la pena di raccontare.\nQuando durante il 1917 gli USA cominciarono la loro partecipazione diretta alla Prima guerra mondiale le loro truppe erano carenti di tutto, incluse le artiglierie. Gli obici inglesi Mk VII e VIII erano armi da 203 mm molto precise e potenti, che gli americani ottennero in una certa quantit\u00e0 ed apprezzarono molto. Nel dopoguerra le svilupparono ulteriormente, malgrado la carenza di fondi, fino a dare loro il nome di M1. Potenti e ancora pi\u00f9 precise delle precedenti, queste artiglierie ammodernate ebbero largo uso. Ma siccome erano pesanti, venne studiato un affusto semovente. Inizialmente fu quello del carro M48, ma presto si decise per un affusto pi\u00f9 mobile anche se meno protetto, il che diede origine all'M110.\nLa cadenza di tiro di quest'arma, molto potente e altrettanto vecchia, era di circa 1 colpo al minuto, le munizioni pesavano 92\u00a0kg l'una e la gittata giungeva a quasi 17\u00a0km. L'alzo era di -2/+65 gradi, il brandeggio comprendeva un arco di 60 gradi. Solo 2 colpi erano a bordo del mezzo, sistemati in una lunga cassetta (che era sopra la pala meccanica posteriore), gli altri dovevano essere trasportati da semoventi non corazzati M548, aggregati alla batteria. La squadra completa era di 13 uomini, 8 dei quali trasportati da altri veicoli. Un sedile ripiegabile era presente sul lato destro del veicolo.\nLe munizioni erano di diversi tipi: HE, gas nervino, ma soprattutto nucleare a bassa potenza, perch\u00e9 l'M110 era visto soprattutto come arma 'atomica', sebbene presto apparirono anche munizioni adatta a calibri minori.\nLa massa di ciascun proiettile era alta, cos\u00ec venne installato un sistema meccanico - idraulico di sollevamento e caricamento denominato caricatore-calcatoio. In pratica, veniva agganciata la granata in verticale al caricatore-calcatoio, sollevata fino a porla su una slitta orizzontale allineata alla camera di scoppio e calcata fino al cono di forzamento in fondo alla camera di scoppio. Successivamente si introduceva manualmente nella camera di scoppio la carica consistente in un numero di sacchetti di polvere da sparo variabile a seconda della gittata da ottenere. Infine l'accensione della polvere nei sacchetti avveniva a mezzo di un innesco inserito nel dispositivo di scatto alloggiato nella culatta dell'obice.\nPer queste operazioni erano necessari due uomini a terra che agganciavano la granata al caricatore calcatoio e poi passavano i sacchetti con le cariche, un uomo in piedi sul carro che pilotava il caricatore-calcatoio ed introduceva le cariche nel tubo obice, un uomo seduto sul seggiolino a sinistra che brandeggiava in orizzontale il pezzo, un uomo seduto sul seggiolino a destra che brandeggiava in verticale (alzo) il pezzo ed un uomo in piedi all'altezza della culatta dell'obice, ma spostato alla sua destra, che fungeva da capopezzo e materialmente sparava ossia con una funicella tirava la levetta dello scatto posto sulla culatta.\nServizio.\nQuesti semoventi vennero prodotti in serie dal 1962, mentre la prima unit\u00e0 a livello di battaglione venne costituita a Fort Sill nel 1963.\nLa produzione nel frattempo veniva passata alla FMC e, tra il 1965 e il 1980, alla Bowen. L'ordinamento dell'US Army prevedeva l'assegnazione di una batteria di 4 pezzi per divisione di fanteria, un gruppo con 12 armi per divisione corazzata. La mobilit\u00e0 dell'M110, pi\u00f9 leggero dell'M107 nonostante fosse di maggior calibro, era certamente eccellente: oltre 55\u00a0km/h su strada, e oltre 700\u00a0km di autonomia, sempre su strada.\nDall'altro lato vi erano per\u00f2 certi svantaggi congeniti di queste grosse armi d'artiglieria. La potenza del cannone era elevatissima, ma l'affusto, per poterlo ospitare, o sarebbe stato troppo pesante (con la torretta o anche la postazione in casamatta), oppure, come si scelse, scarso in protezione. Quest'ultimo aspetto garantiva maggiore mobilit\u00e0 tattica e strategica, nonch\u00e9 una maggiore economia, mentre la lunga gittata dell'arma era una garanzia di sopravvivenza per le battaglie campali contro gli eserciti nemici. In pratica, l'M107/110 era una sorta di affusto motorizzato, pi\u00f9 che un cannone semovente classico, con quel tanto di acciaio e di 'veicolo' strettamente indispensabile.\nNondimeno, si studiarono anche speciali teloni ripiegabili (tipo i tettucci decappottabili delle auto) con l'obiettivo di assicurare la protezione NBC, ma risultarono, come molte brillanti idee, deludenti in servizio, cosicch\u00e9 vennero presto abbandonati.\nQualunque fosse la necessit\u00e0 di avere artiglierie come l'M107 in servizio (probabilmente all'inizio si studiarono anche proiettili nucleari, non dispiegati), questa non fu certo confermata dalla Guerra del Vietnam, in cui gli USA risultarono coinvolti.\nInfatti, le truppe impiegate divennero talmente numerose, che ebbero la necessit\u00e0 di dislocare col\u00e0 fino a 60 gruppi d'artiglieria, la maggior parte dotati di armi da 105 o 155 mm. Solo piccole quantit\u00e0 di semoventi vennero schierati, e in particolare pochi erano gli M109, nonostante la protezione offerta dalla loro torretta corazzata all'equipaggio.\nGli M 107 e 110 vennero a loro volta utilizzati in discrete quantit\u00e0, tanto che nel 1969 ve ne erano impiegati 9 gruppi. ma senza un fronte chiaro da affrontare, la loro struttura, pensata per sopravvivere solo in funzione della mobilit\u00e0 e della gittata d'impiego, era incapace di garantire la sopravvivenza dell'equipaggio con i serventi esposti in pieno, e l'assoluta impossibilit\u00e0 di sparare in movimento, o anche in tempi ridotti. Interrarsi in postazioni speciali all'interno delle basi fu la norma, cos\u00ec la mobilit\u00e0 degli M107/110 venne ad essere assai inutile. Per giunta, anche se pesavano poco oltre gli M109, non erano anfibi.\nDurante le azioni di fuoco, per preparare aree da sbarco per gli elicotteri, essi sparavano come standard 200 colpi per batteria, cosa che ovviamente richiedeva molto tempo e sforzo visto che bisognava portare le munizioni dal di fuori del mezzo, da qualche deposito vicino o da un veicolo portamunizioni. Il trasporto delle munizioni era difficile alle basi avanzate USA, anche perch\u00e9 la dotazione per ciascun M110 doveva essere mantenuta a 800 per pezzo, oltre ad una piccola quantit\u00e0 delle nuovissime munizioni a grappolo, ICM.\nUn modo per cui la granata da 203 poteva essere impiegata era il tiro con esplosione in aria, a 9,14 metri e distanze tra i 200 e i 1000 metri. Essa era straordinariamente efficace, ma ovviamente la cadenza di tiro era ridotta. Tale tecnica era chiamata Killer Senior.\nGli anni recenti e il servizio all'estero.\nIl semovente M110 \u00e8 stato esportato in Paesi come Israele, che agli inizi degli anni '70, con 48 armi inizialmente fornite, Italia, 36, Germania Ovest, Paesi Bassi e numerosi altri.\nMa negli anni '70 la carriera dell'M110 sembrava compromessa dal pi\u00f9 prestante M107, fino a quando ci si decise a sfruttare al meglio le possibilit\u00e0 dell'affusto e del calibro. Una nuova bocca da fuoco da 203/39, dotata di un freno di bocca a 2 luci, venne realizzata dando origine all'M110A2. Questo consentiva di aumentare la gittata dai poco confortevoli 16,8\u00a0km (quasi al tiro del D-30 sovietico da 122mm \"senza\" munizioni a razzo) a 21\u00a0km.\nLe munizioni sono state migliorate a loro volta, tra i proiettili quello M509 con 195 bombette M42, capaci ciascuna, nonostante pesino solo circa 300gr, di causare sia frammentazione che effetto contro-corazza, grazie a una piccola ogiva HEAT. Un'altra munizione \u00e8 la M404 con 104 pi\u00f9 grosse bombette M43A1, antipersonale. Un'altra munizione \u00e8 la HERA, con gittata di oltre 29\u00a0km.\nAltre munizioni sono state messe in sviluppo: 2 ERGP, munizioni guidate a razzo, una con sensore radar passivo, per colpire postazioni radar nemiche, l'altra con laser semiattivo per attaccare obiettivi specifici, come il pi\u00f9 piccolo Copperhead da 155 mm. Essi avrebbero dovuto raggiungere i 40\u00a0km. Un altro tipo era il SADARM, un sofisticatissimo proiettile con 3 moduli, ciascuno dei quali viene portato sul campo di battaglia su distanze di 25\u201330\u00a0km. Esso viene rilasciato, appeso ad un paracadute, localizza con un sofisticato sensore IR veicoli, distinguendo tra autocarri e carri armati, attaccando solo questi, con il rilascio di speciali skeets, dischetti esplosivi con la capacit\u00e0 di sparare un dardo ad altissima velocit\u00e0, proprio sopra il veicolo da colpire. Questa sofisticatissima munizione ha impiegato molto a diventare operativa, ed \u00e8 uno dei pi\u00f9 stupefacenti programmi avanzati degli anni '80.\nTuttavia, nessuna di queste munizioni \u00e8 entrata in servizio, eccetto il M712 Copperhead e il M898 Sadarm per le artiglierie da 155 mm.\nUn altro progresso \u00e8 stato nelle apparecchiature di comunicazione e nei radar di controbatteria, che in Vietnam si erano dimostrati poco efficaci.\nTutto questo ha migliorato l'efficacia dell'M110 in maniera notevolissima, ma anche le artiglierie semoventi da 155 hanno beneficiato degli stessi miglioramenti, e cos\u00ec la questione sull'utilit\u00e0 del 203 mm \u00e8 rimasta discutibile.\nTirando le somme, l'M110 ha dimostrato alcuni vantaggi e alcuni, sostanzialmente troppi, svantaggi. Tra i primi:\nTra i secondi:\nGli anziani M110, come anche la gran parte degli M107 sono stati modificati allo standard M110A2(MAI invece la modifica \u00e8 stata dal M110 allo standard M107, giudicato inferiore), e sono rimasti coinvolti in vari conflitti, sia nel Medio Oriente che nel Golfo Persico, come nel caso di Desert Storm.\nIn seguito, diventati assai superati rispetto alle artiglierie di calibro minore e di tipo pi\u00f9 moderno, hanno cominciato ad essere ritirate dal servizio, come nel caso delle artiglierie italiane, trasformate allo standard M110A2 nei tardi anni '80 e poi tolte dalla linea verso la fine del decennio successivo."}
{"id": "685830", "revid": "486946", "url": "https://it.wikipedia.org/wiki?curid=685830", "title": "Baley's World", "text": ""}
{"id": "685832", "revid": "1656773", "url": "https://it.wikipedia.org/wiki?curid=685832", "title": "Max Perutz", "text": "Biografia.\nNel 1936, essendo la sua famiglia di origine ebraica, si trasfer\u00ec in Inghilterra, . Divenne ricercatore al Laboratorio Cavendish, nel gruppo di cristallografia diretto da J. D. Bernal. Nel 1959 determin\u00f2 la struttura molecolare dell'emoglobina, ponendo cos\u00ec le basi della biologia molecolare. Nel 1962 ricevette il Premio Nobel per la Chimica insieme a John Kendrew. Nel 1979 \u00e8 stato insignito della Medaglia Copley."}
{"id": "685835", "revid": "6923", "url": "https://it.wikipedia.org/wiki?curid=685835", "title": "Divisione di Magway", "text": ""}
{"id": "685836", "revid": "547034", "url": "https://it.wikipedia.org/wiki?curid=685836", "title": "Joseph Schildkraut", "text": "Fu il vincitore del premio Oscar al miglior attore non protagonista nel 1938 per l'interpretazione del capitano Alfred Dreyfus nel film \"Emilio Zola\"."}
{"id": "685838", "revid": "640277", "url": "https://it.wikipedia.org/wiki?curid=685838", "title": "Delta Pavonis", "text": "Delta Pavonis (\u03b4 Pav / HD 190248) \u00e8 una stella di classe spettrale G5 V-IV, ubicata nella costellazione del Pavone, a quasi 20 anni luce dal sistema solare.\nOsservazione.\nSi tratta di una stella situata nell'emisfero celeste australe. La sua posizione fortemente meridionale comporta che la stella sia osservabile prevalentemente dall'emisfero sud, dove si presenta circumpolare anche da gran parte delle regioni temperate; dall'emisfero nord la sua visibilit\u00e0 \u00e8 invece limitata alle regioni temperate inferiori e alla fascia tropicale. Essendo di magnitudine 3,56, la si pu\u00f2 osservare anche dai piccoli centri urbani senza difficolt\u00e0, sebbene un cielo non eccessivamente inquinato sia maggiormente indicato per la sua individuazione.\nIl periodo migliore per la sua osservazione nel cielo serale ricade nei mesi dell'inverno australe, nei mesi compresi da maggio a ottobre. Nell'emisfero nord pu\u00f2 essere osservata limitatamente durante i mesi estivi dell'emisfero boreale.\nCaratteristiche fisiche.\nCon una massa pressoch\u00e9 uguale a quella solare, un diametro del 22% superiore al Sole e col 18% in pi\u00f9 della sua luminosit\u00e0, Delta Pavonis \u00e8, tra le stelle pi\u00f9 vicine al Sole, una delle pi\u00f9 simili, pur avendo una metallicit\u00e0 nettamente superiore, essendo oltre il doppio pi\u00f9 ricca di metalli pesanti rispetto alla nostra stella.\nTuttavia Delta Pavonis sembra essere pi\u00f9 antica, con un'et\u00e0 stimata da 6,6 a 6,9 miliardi di anni, e probabilmente sta finendo di fondere l'idrogeno in elio all'interno del suo nucleo evolvendosi in una subgigante, essendo un po' pi\u00f9 luminosa di quanto la sua temperatura superficiale lascerebbe pensare.\nEventuali pianeti.\nPer le sue caratteristiche, quali l'alta metallicit\u00e0, la bassa attivit\u00e0 magnetica, la lenta rotazione e il fatto di essere tra le stelle pi\u00f9 somiglianti al Sole dal punto di vista fotometrico, Delta Pavonis \u00e8 stata oggetto di approfondite ricerche. Inoltre tra le stelle somiglianti al Sole \u00e8 la pi\u00f9 vicina a non far parte di un sistema binario, e nonostante il database astronomico SIMBAD la indichi come variabile, nessuna osservazione recente ha confermato variazioni della sua luminosit\u00e0. Il SETI la indica tra i migliori obiettivi tra le 100 stelle di classe G pi\u00f9 vicine al Sole, anche se non \u00e8 stato finora rilevato nessun segnale radio proveniente da tecnologia aliena.\n\u00c8 stata oggetto di approfondite ricerche anche alla ricerca di pianeti extrasolari, e anche se finora non sono avvenute scoperte di pianeti, misurazioni sulla velocit\u00e0 radiale della stella sembrano escludere la presenza di giganti gassosi nei pressi della zona abitabile, che potrebbero destabilizzare le orbite di un eventuale pianeta terrestre situato nella zona abitabile.\nUn eventuale pianeta dovrebbe trovarsi a circa 1,09 UA per possedere condizioni climatiche favorevoli allo sviluppo di forme di vita. A questa distanza, esso avrebbe un periodo di circa 413 giorni.\nIl progetto della NASA \"Terrestrial Planet Finder\", ora posticipato a tempo indefinito, l'aveva indicata come uno dei principali obiettivi di osservazione."}
{"id": "685842", "revid": "125999502", "url": "https://it.wikipedia.org/wiki?curid=685842", "title": "Viktor Budjanskij", "text": "Carriera.\nClub.\nCresce nelle giovanili della Juventus. Esordisce in Serie A il 2 maggio 2004 nella partita contro il , finita con la sconfitta della Juventus per 1-0.\nNel mercato invernale della stagione 2004-2005 si trasferisce alla , con cui colleziona solo 2 presenze. Nel 2005-2006 \u00e8 all', in Serie B, dove fa registrare 28 presenze e il suo primo gol da professionista.\nNella stagione 2006-2007 \u00e8 ceduto in prestito all', in massima serie, dove \u00e8 autore di buone partite. Nell'annata seguente passa all'Udinese, ma scende in campo in una sola occasione in campionato e a gennaio 2008 \u00e8 ceduto in prestito al Lecce, in Serie B. Mette a segno la prima marcatura con i giallorossi il 26 aprile 2008 nella gara esterna contro il , terminata con il risultato di 1-3 per il Lecce. Dopo una breve parentesi estiva di rientro all'Udinese, nell'ultimo giorno di calciomercato si accasa nuovamente al Lecce questa volta in Serie A con la formula del prestito. In maglia giallorossa non trova spazio (solo 4 i gettoni di presenza), cos\u00ec a gennaio 2009 \u00e8 ceduto in prestito al Chimki ma gi\u00e0 a luglio causa un rendimento altalenante fa ritorno in Friuli.\nA gennaio 2011 si svincola dall'Udinese, falcidiato da continui infortuni e registrando qualche apparizione solo nel campionato Primavera. \nDopo un periodo di inattivit\u00e0 riprende a giocare nel campionato russo di seconda divisione, nella citt\u00e0 di Stary Oskol con la maglia del FC Metallurg-Oskol.\nNazionale.\nHa esordito nella Nazionale maggiore russa il 2 giugno 2007 contro , in una gara valida per le Qualificazioni al campionato europeo di calcio 2008, entrando 57' al posto di Jurij \u017dirkov.\nQuattro giorni pi\u00f9 tardi gioc\u00f2 la sua seconda e ultima partita in nazionale, sempre in un incontro valido per le qualificazioni agli europei, stavolta da titolare, ma venendo sostituito alla fine del primo tempo da Ivan Saenko.\nStatistiche.\nPresenze e reti nei club.\n\"Statistiche aggiornate al 3 gennaio 2010.\""}
{"id": "685846", "revid": "110157", "url": "https://it.wikipedia.org/wiki?curid=685846", "title": "El Calafate", "text": "El Calafate \u00e8 una citt\u00e0 dell'Argentina nella Patagonia meridionale. \u00c8 situata sulla riva meridionale del Lago Argentino, nella parte sud-occidentale della provincia di Santa Cruz, circa 320\u00a0km a nord-ovest di R\u00edo Gallegos, il capoluogo. Ha una popolazione di 6.143 abitanti. Il suo nome deriva da un piccolo arbusto dai fiori gialli molto comune in Patagonia, con bacche di colore blu scuro: il calafate (\"Berberis buxifolia\"); \u00e8 un termine mutuato dalla lingua tehuelche.\nEl Calafate \u00e8 un'importante meta turistica, essendo punto di partenza per la visita di diversi punti d'interesse del Parco Nazionale Los Glaciares, fra i quali il ghiacciaio Perito Moreno (uno dei pi\u00f9 visitati al mondo), il Cerro Chalt\u00e9n e il Cerro Torre.\nStoria.\nLa storia di El Calafate ebbe inizio nei primi decenni del XX secolo. In origine, costituiva semplicemente un rifugio per i commercianti di lana. Fu fondata ufficialmente nel 1927 dal governo argentino per promuovere un incremento della popolazione. Ma il piccolo villaggio, gi\u00e0 fornito di energia elettrica, non crebbe finch\u00e9 non fu creato il parco nazionale, e furono costruite strade migliori per raggiungerlo.\nInfrastrutture e trasporti.\nI 220 chilometri che separano El Calafate da El Chalt\u00e9n, all'estremit\u00e0 nord-occidentale del Lago Viedma, all'interno del parco nazionale, sono asfaltati, cos\u00ec come i 315 chilometri che portano a R\u00edo Gallegos. Altre distanze dalle destinazioni pi\u00f9 tipiche: per Esquel 1108\u00a0km (per lo pi\u00f9 su strada non asfaltata, lungo la \"Ruta Nacional 40\"); Comodoro Rivadavia 959\u00a0km; Puerto Madryn 1388\u00a0km; Buenos Aires 2727\u00a0km; Ushuaia 863\u00a0km e, in Cile, Puerto Natales 362\u00a0km e Punta Arenas 605\u00a0km.\nLa citt\u00e0 \u00e8 servita dall'Aeroporto Internazionale El Calafate (codice FTE), situato 20\u00a0km ad est del paese. Aperto nel 2001 ha voli giornalieri su Buenos Aires e Trelew."}
{"id": "685849", "revid": "228587", "url": "https://it.wikipedia.org/wiki?curid=685849", "title": "Poro", "text": ""}
{"id": "685853", "revid": "290948", "url": "https://it.wikipedia.org/wiki?curid=685853", "title": "Polarit\u00e0 delle molecole", "text": ""}
{"id": "685855", "revid": "729019", "url": "https://it.wikipedia.org/wiki?curid=685855", "title": "Tanque Argentino Mediano", "text": "Il Tanque Argentino Mediano (TAM) \u00e8 un carro armato medio argentino.\nNonostante l'Argentina conservi ancora nei suoi depositi un centinaio di carri M4 Sherman, la prima linea dei corazzati \u00e8 costituita da circa 200 TAM (Tanque Argentino Mediano, carro medio argentino) realizzati localmente su progetto della tedesca Thyssen-Henschel, partendo da una necessit\u00e0 di contenere i pesi intorno alle 30 tonnellate e di affiancargli un mezzo blindato per la fanteria, considerando le caratteristiche geografiche del terreno argentino. Il prototipo venne realizzato in Germania nel 1976. La base di partenza fu il veicolo da combattimento per la fanteria Marder, di cui il TAM mantiene le linee, con uno scafo allungato e la torretta con il pezzo da 105/51\u00a0mm situata nella parte centro-posteriore.\nGrazie a un motore da 720 cavalli, il rapporto peso/potenza \u00e8 ancora oggi di tutto rispetto e l'armamento \u00e8 identico ai carri armati da combattimento di seconda generazione. Le differenze riguardano una protezione pi\u00f9 leggera, ma considerando i normali teatri operativi argentini, un MBT da 40 tonnellate sarebbe risultato troppo pesante. La disposizione anteriore del propulsore incrementa la protezione, e il portello posteriore facilita il rifornimento dei proiettili e la fuoriuscita dal mezzo in caso di emergenza. Lo scafo del TAM \u00e8 stato utilizzato per realizzare un semovente d'artiglieria con la torretta del semovente OTO Melara Palmaria, armata con un pezzo da 155\u00a0mm, e il mezzo da combattimento per la fanteria VCTP. I TAM non hanno fatto in tempo a partecipare alla guerra delle Falkland."}
{"id": "685860", "revid": "125727809", "url": "https://it.wikipedia.org/wiki?curid=685860", "title": "Alice Brady", "text": "Biografia.\nIl padre di Alice Brady era l'impresario teatrale William A. Brady, che la introdusse nel mondo dello spettacolo sin dall'infanzia. L'attrice esord\u00ec a Broadway nel 1911, ma sul grande schermo arriv\u00f2 pi\u00f9 tardi, nel 1914, all'et\u00e0 di 22 anni.\nLa Brady lavor\u00f2 incessantemente in pellicole mute fino al 1923, anno in cui lasci\u00f2 temporaneamente il cinema per tornare a recitare in teatro. Dopo dieci anni di assenza dagli schermi ritorn\u00f2 sul set e, a differenza di altre attrici, non ebbe difficolt\u00e0 ad affrontare l'avvento del sonoro all'epoca gi\u00e0 ampiamente diffuso, affermandosi nel cinema con rinnovato vigore. Tra le sue prime interpretazioni dopo il rientro, \u00e8 da ricordare quella nel musical \"Cerco il mio amore\" (1934), accanto a Ginger Rogers e Fred Astaire.\nImpiegata sempre pi\u00f9 spesso in ruoli di comprimaria, riusc\u00ec comunque a ottenere una candidatura all'Oscar per la sofisticata commedia \"L'impareggiabile Godfrey\" (1936), in cui interpret\u00f2 la madre di Carole Lombard, mentre nel 1938 vinse l'Oscar alla miglior attrice non protagonista per la sua interpretazione della caparbia Molly O'Leary in \"L'incendio di Chicago\" (1938).\nColpita da una grave forma di tumore, mor\u00ec nel 1939, pochi giorni prima del suo quarantasettesimo compleanno. Aveva da poco finito di recitare in \"Alba di gloria\"."}
{"id": "685861", "revid": "729019", "url": "https://it.wikipedia.org/wiki?curid=685861", "title": "VCTP", "text": "Il VCTP, acronimo di Vehiculo de Combate Transporte de Personal \u00e8 un veicolo da combattimento della fanteria dell'esercito argentino.\nNel 1974 l'Argentina ordin\u00f2 alla ditta tedesca Thyssen Henschel un MBT sviluppato dal mezzo da combattimento della fanteria Marder, dando origine al Tanque Argentino Mediano (TAM). Nello stesso tempo venne deciso anche l'acquisizione di un APC, derivato sempre dal Marder prodotto localmente e denominato VCTP.\nCaratteristiche.\nA bordo del veicolo, il cui peso complessivo raggiunge le 27,5tonnellate, trovano posto due membri d'equipaggio e dieci soldati equipaggiati.\nLa motorizzazione del VCTP era comune alla famiglia TAM, costituita da un motore diesel MTU Friedrichshafen dalla potenza di 720 HP, accoppiato ad un cambio a sei marce.\nL'armamento principale \u00e8 costituito da un cannone automatico da 20 mm, in una torretta monoposto, sul cui cielo trova posto una mitragliatrice da 7,62 per la difesa antiaerea: Sullo scafo, nella parte posteriore del veicolo \u00e8 installata una seconda mitragliatrice da 7,62 mm a controllo remoto e a completare l'armamento quattro lanciagranate da 88 mm Webman Gmbh ai lati della torretta e sette blindosfere per permettere ai soldati di fare fuoco dall'interno del mezzo. Il personale accede al veicolo attraverso una porta nella parte posteriore o per mezzo di uscite nel tetto dello scafo.\nSviluppo.\nI primi esemplari vennero equipaggiati con un cannone automatico Rh 202 da 20 mm mentre i successivi vennero equipaggiati con un Oerlikon KAD da 20 mm, costruiti su licenza in Argentina.\nServizio.\nIl VCTP, contestualmente valido, si \u00e8 rivelato molto costoso e pesante, tanto che non lo si \u00e8 potuto schierare nella Guerra delle Falklands nel 1982.\nAlcuni di questi veicoli furono coinvolti nei tentativi di colpo di stato dei Carapintadas e 15 VCTP durante le guerre balcaniche vennero impiegati dal 1992 al 1995 in Croazia nel battaglione argentino che ha operato nella Forza di Protezione della Nazioni Unite svolgendo compiti di scorta a colonne log\u00edstiche, pattugliamenti e protezione dei civili dalle fazioni contendenti."}
{"id": "685862", "revid": "6923", "url": "https://it.wikipedia.org/wiki?curid=685862", "title": "Divisione di Mandalay", "text": ""}
{"id": "685863", "revid": "466539", "url": "https://it.wikipedia.org/wiki?curid=685863", "title": "Ojmjakon", "text": "Ojmjakon (, in jakuto \u04e8\u0439\u043c\u04e9\u04e9\u043a\u04e9\u043d, \"\u00d6ym\u00f6\u00f6k\u00f6n\") \u00e8 un villaggio localizzato presso il fiume Indigirka nel Nord-est della Repubblica di Sacha-Jacuzia nell'est della Siberia, in Russia. Ha circa 800 abitanti.\nEtimologia del nome.\nNel linguaggio locale \"ojmjakon\" significa \u2018acqua non congelata\u2019, a causa della vicinanza di una sorgente calda naturale. Un'altra ipotesi dalla lingua sacha invece deriverebbe da \"ejumu\" (h\u044d\u0439\u0443\u043c\u0443) che significa \u2018lago ghiacciato\u2019.\nClima.\nOjmjakon \u00e8 uno dei candidati, insieme a Verchojansk e Tomtor, per l'appellativo di polo nord del freddo (i \"poli del freddo\" sono i posti nell'emisfero sud e nord dove \u00e8 stata registrata la temperatura pi\u00f9 bassa dell'aria) in quanto il 6 febbraio 1933 fu registrata una temperatura di \u221267,7\u00a0\u00b0C.\nIn ogni modo c'\u00e8 un monumento intorno alla piazza principale che parla di un valore di \u221271.2 \u00b0C che sarebbe stato raggiunto nel gennaio 1924, ma in questo caso si tratta di un dato estrapolato. Infatti questi valori vengono calcolati a partire dalle normali differenze termiche tra le zone in quelle condizioni. \nIn estate invece la temperatura media \u00e8 di soli 13,5\u00a0\u00b0C, cio\u00e8 22\u00a0\u00b0C massima, 5\u00a0\u00b0C minima."}
{"id": "685871", "revid": "339392", "url": "https://it.wikipedia.org/wiki?curid=685871", "title": "Altopiano delle Murge", "text": ""}
{"id": "685872", "revid": "1318658", "url": "https://it.wikipedia.org/wiki?curid=685872", "title": "Butrinto", "text": "Butrinto (in albanese Butrint o Butrinti) \u00e8 una citt\u00e0 e un sito archeologico in Albania, vicino al confine con la Ciamuria, (in albanese: \u00c7am\u00ebria) parte del sud dell\u2019Albania, ora integrata alla Grecia dopo il Protocollo di Firenze nel dicembre 1913. Nell'antichit\u00e0 era conosciuta come \"Bouthroton\" in greco antico e come \"Buthrotum\" in latino. \nSi trova su una collina vicina al Canale di Vivari. Abitata fin dai tempi della preistoria, Butrinto era una citt\u00e0 appartenente alla civilt\u00e0 Illirica.\nStoria antica.\nMitologia.\nSecondo Virgilio venne fondata dal profeta troiano Eleno, figlio del re Priamo, che dopo la caduta di Troia spos\u00f2 Andromaca e si spost\u00f2 a occidente. Lo storico Dionigi di Alicarnasso scrisse che Enea visit\u00f2 Butrinto dopo la sua stessa fuga dalla distruzione di Troia, e Virgilio ricord\u00f2 la citt\u00e0 in alcuni versi del suo poema dedicato all'eroe troiano:\nOrigini e storia.\nButrinto in origine era una citt\u00e0 della storica regione dell'Epiro, con contatti con la colonia greca di Corf\u00f9 e le trib\u00f9 dell'Illiria a nord.\nI resti archeologici pi\u00f9 antichi datano ad un periodo compreso fra il XII e XIII secolo A.C. . L'insediamento originario probabilmente mercanteggiava con Corf\u00f9 e aveva una fortezza ed un santuario. Butrinto si trovava in una posizione strategicamente importante a causa dell'accesso allo stretto di Corf\u00f9. Dal IV secolo a.C. crebbe in importanza e comprendeva un teatro, un tempio ad Asclepio ed un'agor\u00e0.\nNel 228 a.C. Butrinto divenne un protettorato romano insieme a Corf\u00f9, e successivamente divenne parte della provincia dell'Epiro. Nel 44 a.C. Cesare design\u00f2 Butrinto come colonia per ricompensare i soldati che avevano combattuto per lui contro Pompeo, tuttavia il proprietario terriero locale Tito Pomponio Attico si oppose al suo corrispondente Cicerone, che stava agendo nel Senato romano, contro il piano. Come risultato, pochi coloni si spostarono a Butrinto.\nNel 31 a.C. L'imperatore Augusto, fresco vincitore della Battaglia di Azio contro Marco Antonio e Cleopatra, rimise in vigore il piano per fare di Butrinto una colonia di veterani. I nuovi residenti espansero la citt\u00e0 e, fra l'altro, costruirono un acquedotto, le terme, un foro e un ninfeo.\nNel III secolo gran parte della citt\u00e0 venne distrutta da un terremoto, che rase al suolo parecchi edifici del foro e dei dintorni. Gli scavi archeologici hanno rivelato che la citt\u00e0 era gi\u00e0 in declino e stava diventando un centro manifatturiero, anche se la citt\u00e0 sopravvisse comunque e divenne un porto molto importante.\nAll'inizio del VI secolo Butrinto divenne un vescovato e vennero costruiti nuovi edifici come il battistero (uno dei pi\u00f9 grandi dell'epoca paleocristiana) e la basilica. La Basilica di Butrinto \u00e8 da riconnettersi alla basilica dei Santi Cosma e Damiano di Giurdignano (vicino ad Otranto) che presenta un simile impianto planimetrico con abside poligonale con estradossi, come nella basilica di Butrinto. L'imperatore Giustiniano rafforz\u00f2 le mura della citt\u00e0, che per\u00f2 venne saccheggiata nel 550 dagli Ostrogoti guidati dal re Totila. Gli scavi evidenziano che le importazioni di beni dal vicino oriente continuarono fino agli inizi del VII secolo, quando i Bizantini persero il controllo della zona. Butrinto segue cos\u00ec la stessa sorte di gran parte delle citt\u00e0 balcaniche dell'epoca, dove la fine del VI e l'inizio del VII secolo sono uno spartiacque fra l'et\u00e0 romana e il medioevo.\nDal VII secolo Butrinto si ridusse ad una piccola citt\u00e0 fortificata e, in breve, venne conquistata dal primo impero bulgaro, prima di essere riconquistata dai Bizantini nel IX secolo. Rimase un avamposto dell'impero contro gli assalti dei Normanni fino al 1204 quando, a seguito della IV Crociata, l'Impero Bizantino si framment\u00f2 e Butrinto entr\u00f2 a far parte del Despotato d'Epiro. Nei secoli seguenti quest'area fu luogo di scontro fra Bizantini, Angioini e Veneziani, e la citt\u00e0 cambi\u00f2 di mano parecchie volte. Nel 1267 Carlo I d'Angi\u00f2 prese controllo di Butrinto e di Corf\u00f9 e ricostru\u00ec sia le mura che la basilica. Nel 1386 Butrinto e Corf\u00f9 vennero acquistate dagli Angioini da parte della Repubblica di Venezia, ma i mercanti veneziani erano principalmente interessati a Corf\u00f9 e Butrinto cominci\u00f2 un nuovo periodo di decadenza. Nel 1490 vennero costruite una torre e una piccola fortezza.\nNel 1797 Butrinto venne ceduta a Napoleone in seguito al trattato di Campoformio, e due anni dopo venne conquistata dal governatore ottomano Al\u00ec Pasci\u00e0 di Tepeleni, fino a che nel 1912 divenne parte dell'Albania. Ormai comunque il sito della citt\u00e0 originale era stato abbandonato.\nScavi archeologici.\nI primi moderni scavi archeologici cominciarono nel 1928 quando il governo fascista di Mussolini mand\u00f2 una spedizione verso Butrinto. Gli scopi oltre che scientifici avevano anche ragioni geopolitiche, puntando ad estendere l'egemonia italiana nella zona. La spedizione era condotta da un archeologo italiano, Luigi Maria Ugolini, che fece un ottimo lavoro. Ugolini mor\u00ec nel 1936, ma gli scavi continuarono fino al 1943, quando furono fermati dalla seconda guerra mondiale. Vennero riportate alla luce la citt\u00e0 romana e la citt\u00e0 ellenistica, comprese la \"porta dei leoni\" e le \"porte Scee\", chiamate cos\u00ec da Ugolini in ricordo delle famose porte di Troia nominate nell'Iliade di Omero.\nDopo che il governo comunista di Enver Hoxha prese il potere nel 1944, le missioni archeologiche straniere vennero bandite. Il lavoro venne proseguito da archeologi albanesi, fra i quali Hasan Ceka. Nel 1959 le rovine vennero visitate da Nikita Chru\u0161\u010d\u0451v, il quale sugger\u00ec a Hoxha di convertire l'area in una base sottomarina. Negli anni settanta l'Istituto Albanese di Archeologia intraprese una campagna di scavi su larga scala.\nA partire dal 1993 un'\u00e9quipe di archeologi inglesi, guidati dal Prof. Richard Hodges (University of East Anglia, Penn Museum) ha ripreso le ricerche archeologiche all'interno ella citt\u00e0 di Butrinto e nel vicino suburbio di Vrina. Gli scavi hanno riportato alla luce i resti del palazzo Triconch, l'area capitolina e forense, una torre tardoantica riusata nel periodo altomedievale come residenza, numerosi cimiteri urbani tra cui si segnala quello presso il pozzo di Junia Rufina, assieme a numerose altre strutture. Le indagini presso la pianura di Vrina hanno dimostrato l'esistenza di una colonia romana databile ad et\u00e0 augustea, attraversata da un imponente acquedotto che riforniva la citt\u00e0. L'intero progetto archeologico \u00e8 stato finanziato e sostenuto dalla Butrint Foundation e dal Packard Humanities Institute, in collaborazione con l'Istituto d'Archeologia di Tirana. Allo scavo presso Butrinto hanno preso parte specialisti da ogni parte del mondo e studenti albanesi in archeologia, ai quali \u00e8 stato dedicato il Training Programme.\nLa citt\u00e0 moderna.\nDopo la caduta del regime comunista nel 1992 il nuovo governo democratico progett\u00f2 di sviluppare turisticamente il sito di Butrinto, e lo stesso anno esso divenne parte dell'elenco dei Patrimoni dell'umanit\u00e0 dell'UNESCO. Nel 1997, a causa di una grande crisi politica e finanziaria, l'UNESCO inser\u00ec Butrinto nella lista dei siti in pericolo, a causa di furti di reperti, mancanza di protezione e problemi manageriali ed economici.\nNel 2000 il governo albanese istitu\u00ec il Parco nazionale di Butrinto, e grazie all'aiuto del governo albanese e di enti internazionali il sito venne cancellato dalla lista dei Patrimoni dell'umanit\u00e0 in pericolo nel 2005, anno in cui anche il Parco Nazionale entr\u00f2 a far parte dell'elenco dei Patrimoni dell'umanit\u00e0.\nButrinto pu\u00f2 essere un modello di come le comunit\u00e0 locali in paesi in via di sviluppo possono essere responsabilizzate attraverso l'utilizzo sostenibile del patrimonio culturale. Nel 2005 il Parco Nazionale in collaborazione con la Butrint Foundation e la Leventis Foundation riaprirono il museo che era stato distrutto nel 1997.\nButrinto pu\u00f2 essere raggiunta dalla citt\u00e0 di Saranda tramite una strada costruita nel 1959 in occasione della visita di Chru\u0161\u010d\u0451v. \u00c8 un'attrazione turistica sempre pi\u00f9 importante per coloro che passano le vacanze nella vicina isola greca di Corf\u00f9 (da cui si pu\u00f2 raggiungere Saranda in mezz'ora di aliscafo o 90 minuti di traghetto).\nSport.\nLa squadra di calcio locale \u00e8 il KS Butrinti."}
{"id": "685873", "revid": "2036605", "url": "https://it.wikipedia.org/wiki?curid=685873", "title": "Accampamento romano", "text": ""}
{"id": "685876", "revid": "287204", "url": "https://it.wikipedia.org/wiki?curid=685876", "title": "Elio Sergio Fortunato", "text": ""}
{"id": "685880", "revid": "78273", "url": "https://it.wikipedia.org/wiki?curid=685880", "title": "International Telecommunication Union", "text": ""}
{"id": "685883", "revid": "767487", "url": "https://it.wikipedia.org/wiki?curid=685883", "title": "Stretto di Davis", "text": "Lo stretto di Davis si trova tra la Groenlandia occidentale e l'isola di Baffin, nel Territorio canadese di Nunavut. A circa uno o due chilometri, la profondit\u00e0 delle acque dello stretto \u00e8 minore che nel mare del Labrador e nella baia di Baffin. Sul suo fondale si possono riconoscere caratteristiche geologiche complesse, come catene montuose sottomarine, formatesi con la sovrapposizione delle faglie e delle piattaforme continentali nel Paleocene, circa 45-60 milioni di anni fa. \nLo stretto \u00e8 stato chiamato come l'esploratore inglese John Davis (1550-1605), che esplor\u00f2 l'area mentre cercava il passaggio a nord-ovest. In questo stretto di Davis c'\u00e8 una grande presenza di iceberg."}
{"id": "685884", "revid": "124123", "url": "https://it.wikipedia.org/wiki?curid=685884", "title": "Fay Bainter", "text": "Biografia.\nDopo l'esordio su un palcoscenico a soli sei anni, all'et\u00e0 di 19 anni era membro della celebre compagnia teatrale di David Belasco. Continu\u00f2 a recitare dal 1912 per molti anni sui palcoscenici di Broadway, dove aveva debuttato in \"The Rose of Panama\", interpretando sempre ruoli di personaggi ingenui e romantici. Durante la prima guerra mondiale partecip\u00f2 a spettacoli di intrattenimento per le truppe americane impegnate sul fronte europeo.\nLa Bainter fece il suo esordio nel cinema quando aveva gi\u00e0 41 anni, nel 1934, con il film \"The Sid of Heaven\", prodotto dalla MGM e nel quale ebbe come partner Lionel Barrymore. Dopo un intervallo di tre anni, torn\u00f2 sugli schermi e fu tra i protagonisti della commedia \"Dolce inganno\" (1937), un film della RKO.\nDivenuta una presenza costante del cinema statunitense, si specializz\u00f2 in ruoli di caratterista di talento. Nel 1939 vinse l'Oscar alla miglior attrice non protagonista per la sua interpretazione di zia Belle in \"Figlia del vento\" (1938) di William Wyler, produzione di notevole impegno economico e artistico con il quale la Warner intendeva contrastare il successo di \"Via col vento\" (1939). Nello stesso anno, fu candidata anche come miglior attrice protagonista per il film \"Bandiere bianche\" (1938), ma il premio and\u00f2 a Bette Davis, sua partner proprio in \"Figlia del vento\".\nNel 1962, l'attrice si guadagn\u00f2 un'altra candidatura all'Oscar come miglior attrice non protagonista per quella che fu la sua ultima apparizione sugli schermi, nel film \"Quelle due\" (1961), ancora sotto la direzione di William Wyler, concludendo una brillante carriera di caratterista, dedicata prevalentemente a ruoli di amica comprensiva, di madre o zia.\nSposata dal 1921 con Reginald Venable, ufficiale della United States Navy, \u00e8 sepolta accanto al marito (morto nel 1964) nel cimitero nazionale di Arlington.\nPremi e riconoscimenti.\nPer il suo contributo all'industria cinematografica, a Fay Bainter venne assegnata una stella sulla Hollywood Walk of Fame al 7021 di Hollywood Blvd."}
{"id": "685888", "revid": "599013", "url": "https://it.wikipedia.org/wiki?curid=685888", "title": "David Giubilato", "text": "Carriera.\nGiocatore.\nRomano di nascita e cresciuto nelle giovanili del , dopo aver esordito tra i professionisti con la maglia del , gioc\u00f2 in diverse squadre tra Serie C1 e C2, per poi approdare, nell'estate del 2003, al , in Serie B, con il quale disput\u00f2 due stagioni di buon livello.\nDal gennaio del 2005 pass\u00f2 al , con cui viene promosso in Serie B al termine della stagione 2005-2006. Giocatore grintoso e forte fisicamente, prevalentemente sinistro, trova la sua collocazione ideale come centrale in una difesa a quattro, anche se nel 2006-07, venne schierato anche nel ruolo di centrale unico in una difesa a tre, contribuendo al ritorno della squadra campana nella massima serie. \nNel giugno 2007, a fine contratto fu ingaggiato dal , che nel gennaio 2008 lo prest\u00f2 al Bologna, con cui ottenne una nuova promozione in A. Il 21 agosto 2008 pass\u00f2 al Frosinone nell'ambito della trattativa che riport\u00f2 Massimo Margiotta al .\nCon la nazionale italiana ha partecipato ai campionati europei under-16 del 1992 e 1993 under-18 del 1995.\nIl 9 settembre 2010 firma un contratto annuale con opzione per il secondo con la . Dopo la retrocessione e l'immediato ripescaggio viene acquistato dal Salerno Calcio. Il 22 settembre 2012, dopo essere rimasto svincolato nei mesi estivi, viene ingaggiato con contratto annuale dalla .\nDirigente.\nNell'estate 2013 diventa il direttore sportivo della . e, il 12 gennaio 2014 viene sollevato dall'incarico. Nell'estate 2016 viene nominato coordinatore tecnico del settore giovanile della Casertana dall'allora presidente Luca Tilia, ma in seguito al riassetto societario che ha portato alla presidenza Giuseppe D'Agostino non viene confermato e nel dicembre dello stesso anno lascia i rossoblu.\nIl 18 gennaio 2019 viene assunto dal come Direttore Sportivo."}
{"id": "685889", "revid": "254059", "url": "https://it.wikipedia.org/wiki?curid=685889", "title": "Umberto Lilloni", "text": "Biografia.\nNacque a Milano dove suo padre, di origine medolese, s'era trasferito una ventina d'anni prima a esercitarvi l'ebanisteria e il commercio dei mobili.\nLa prima infanzia la trascorse in un tipico quartiere popolare milanese.\nAll'et\u00e0 di 16 anni suo padre lo mise a dirigere lo stabilimento, ma per sua natura irrequieta, prefer\u00ec intraprendere gli studi d'ingegneria navale, studi che interruppe per studiare disegno presso la scuola artigiana dell'Umanitaria. Durante questi studi scopre la propria vocazione alla pittura. Una vocazione aspramente contrastata dal burbero padre che gli tagli\u00f2 i viveri e lo cacci\u00f2 di casa.\nNel 1915 si iscrisse all'Accademia di Brera. Suoi primi maestri furono lo scapigliato caricaturista Bignami e l'accademico cremoniano Rapetti.\nInfiammato dagli ideali socialisti il giovane Lilloni aumenta le preoccupazioni paterne partecipando a comizi, a scontri con la polizia, e finendo persino a in carcere a San Vittore.\nNel 1917 viene arruolato nei reparti d'assalto della fanteria durante la prima guerra mondiale.\nNel dopoguerra si iscrive nuovamente all'Accademia di Brera sotto la guida di Tallone e di Alciati.\nNel 1922 gli viene conferito il premio del Pensionato Hayez.\nDa questo momento la cronistoria della sua vita coincider\u00e0 perfettamente con quella della sua pittura. Avverte anche lui il problema del superamento della pittura postimpressionista e, per una breve stagione, si avvicina alle idee e alle ricerche del \"Novecento\" accogliendo con originale atteggiamento poetico le lezioni degli antichi. S'avvede ben presto che la tendenza novecentesca \u00e8 viziata da interessi extratattici ed \u00e8, in fondo, incongrua al suo temperamento. Riprende comunque lo studio del suo dilettissimo Emilio Gola, della grande tradizione pittorica lombarda. Ed ecco finalmente, intorno al 1930, le prime esperienze di quella \"pittura a fondo chiaro\" che diventer\u00e0 la via regia dell'arte sua.\nNel 1927 gli viene conferito il premio Principe Umberto.\nDal 1927 al 1941 Lilloni ha insegnato all'Accademia di Brera, fu maestro del pittore Trevigiano Aurelio Villanova, dal 1941 al 1962 \u00e8 stato titolare di cattedra all'Accademia di Belle Arti di Parma. Divenne amico del professore Oreste Marini, caposcuola del Chiarismo mantovano, che frequent\u00f2 nella sua casa di Castiglione delle Stiviere, riprendendo pittoricamente i luoghi di origine del padre medolese.\nLilloni non \u00e8 mai stato un grande viaggiatore, tuttavia nel 1949, per suggerimento dell'amico Carlo Cardazzo, intraprese un viaggio in Svezia e soggiorn\u00f2 per alcuni mesi a Stoccolma.\nNegli anni 1970 pose la propria dimora in Svizzera, dove trascorse molto tempo dei suoi ultimi anni di vita.\nFu noto per essere tra i maggiori esponenti del chiarismo lombardo. La luminosit\u00e0 e la delicatezza cromatica caratterizzano i suoi dipinti, prevalentemente paesaggi. Una componente minore della sua pittura \u00e8 costituita da una tendenza alla stilizzazione dei tratti usati nel descrivere la vegetazione, non dissimile dagli stilemi dell'arte giapponese, con cui Lilloni potrebbe essere venuto in contatto nella frequentazione della Caff\u00e8 Mokador, luogo di ritrovo della cerchia di Persico, in cui circolavano frequentemente stampe orientali.\nUmberto Lilloni riposa al Cimitero Monumentale di Milano."}
{"id": "685891", "revid": "124127467", "url": "https://it.wikipedia.org/wiki?curid=685891", "title": "Svegliando l'amante che dorme", "text": "Svegliando l'amante che dorme, pubblicato nel 1989, \u00e8 un album della cantante italiana Milva.\nQuesto disco fu pubblicato in Italia con 8 brani e in Germania e Giappone con 10 brani (in pi\u00f9 vennero inseriti \"Via lattea\" e \"Centro di gravit\u00e0 permanente\", quest'ultima cantata con Juri Camisasca, e l'intervento di Battiato solo nel finale del pezzo con alcuni vocalizzi). Il disco fu anche realizzato in un'apposita versione per il mercato tedesco, sempre con 8 brani, tutti cantati in spagnolo (\"Una historia inventada\"). La versione tedesca ha un titolo in italiano ma diverso: \"Una storia inventata (Eine erfundene Geschichte)\" e contiene un libretto allegato intitolato \"La Storia\".\nTracce.\n\"* brano presente solo nell'edizione per i mercati tedesco e giapponese.\"\nNota:\nIl brano \"Atmosfera\" era gi\u00e0 stato interpretato dalla cantautrice Giuni Russo ed incluso nel suo album \"Energie\", mentre \"Una storia inventata\", seppur con testi differenti, era gi\u00e0 stata cantata dallo stesso Battiato con lo pseudonimo di Astra (con il titolo \"Adieu\") nel 1978 e l'anno dopo da Catherine Spaak (con il titolo di \"Canterai se canter\u00f2\"). Anche il brano \"No time no space\" era gi\u00e0 stato inciso da Battiato all'interno dell'album \"Mondi lontanissimi\" del 1985."}
{"id": "685892", "revid": "52076", "url": "https://it.wikipedia.org/wiki?curid=685892", "title": "Lykopolis", "text": ""}
{"id": "685893", "revid": "1013865", "url": "https://it.wikipedia.org/wiki?curid=685893", "title": "Governatorato di M\u00e9denine", "text": "Il governatorato di M\u00e9denine \u00e8 uno dei 24 governatorati della Tunisia. Venne istituito nel 1956 e corrisponde alla fascia costiera meridionale del paese, inclusa l'isola di Djerba; suo capoluogo \u00e8 M\u00e9denine.\nNel governatorato ci sono alcune citt\u00e0:\nTra i villaggi di Allouet El Gounna (Tunisia) e Ras El Ajdir (Libia) la strada entra in Libia sulla Via Balbia, costruita dagli italiani e inaugurata da Benito Mussolini nel 1937."}
{"id": "685895", "revid": "52076", "url": "https://it.wikipedia.org/wiki?curid=685895", "title": "Sauty", "text": ""}
{"id": "685898", "revid": "1013865", "url": "https://it.wikipedia.org/wiki?curid=685898", "title": "Governatorato di Jendouba", "text": "Il governatorato di Jendouba \u00e8 uno dei 24 governatorati della Tunisia.\nStoria.\nVenne istituito nel 1956 e si trova nella parte nordoccidentale del paese, al confine coll'Algeria; suo capoluogo \u00e8 Jendouba.\nGeografia antropica.\nSuddivisioni amministrative.\nIl governorato \u00e8 diviso in 9 delegazioni, 8 municipalit\u00e0 o comuni, 10 consigli rurali e 92 imadats.\nLe 9 delegazioni sono:"}
{"id": "685899", "revid": "178920", "url": "https://it.wikipedia.org/wiki?curid=685899", "title": "Corporazioni", "text": ""}
{"id": "685904", "revid": "32372", "url": "https://it.wikipedia.org/wiki?curid=685904", "title": "Victor Fleming", "text": "Biografia.\nGli inizi.\nEntr\u00f2 nel mondo del cinema come stuntman nel 1910, specie come guidatore spericolato di auto (era stato meccanico di automobili e pilota da corsa). Assistente alle riprese con il regista Allan Dwan e successivamente collaboratore di David Wark Griffith, diresse il suo primo film nel 1919.\nI suoi primi lavori cinematografici, pur essendo ovviamente film muti erano improntati comunque all'azione, sovente interpretati da Douglas Fairbanks, o di genere western. \nCon la sua regia, Vivien Leigh vinse la statuetta pi\u00f9 prestigiosa per la migliore attrice, Hattie McDaniel per la migliore attrice non protagonista e Ingrid Bergman (e come lei altri otto attori ed attrici che recitarono nei suoi film) ricevette la nomination.\nIl periodo alla MGM.\nNel 1932 fu assunto dalla MGM per cui diresse alcuni memorabili film come \"Lo schiaffo\" (1932), \"Argento vivo\" (1933) e \"Tentazione bionda\" (1935) interpretato dalla platinata Jean Harlow; con \"L'isola del tesoro\" (1934) e \"Capitani coraggiosi\" (1937) la sua regia ebbe un tocco letterario nel filone avventuroso.\nMa i capolavori che portano la sua firma arrivarono nel 1939, film entrati a buon diritto nella storia del cinema, vale a dire \"Il mago di Oz\" e, subito dopo, \"Via col vento\". In entrambi i casi, il regista dovette rimpiazzare i colleghi che lo avevano preceduto alla macchina da presa.\nNel 1941 diresse Spencer Tracy in una nuova versione cinematografica de \"Il dottor Jekyll e mr. Hyde.\"\nNel 1942 usc\u00ec il film \"Gente allegra\", versione cinematografica del romanzo di John Steinbeck, interpretato nuovamente da Tracy insieme a John Garfield, Hedy Lamarr e Frank Morgan, considerato invece di notevole spessore e a tutt'oggi l'unica versione dell'omonimo successo letterario.\nMor\u00ec improvvisamente per un attacco cardiaco subito dopo aver terminato le riprese di \"Giovanna d'Arco\" (1948) con la Bergman nella parte della celebre eroina francese, opera alla quale furono attribuite numerose candidature agli Oscar, con due statuette vinte; quest'ultimo film \u00e8 stato recentemente restaurato e riportato alla sua lunghezza originaria di 145 minuti."}
{"id": "685907", "revid": "1013865", "url": "https://it.wikipedia.org/wiki?curid=685907", "title": "Governatorato di Tozeur", "text": "Il governatorato di Tozeur \u00e8 uno dei 24 governatorati della Tunisia. Venne istituito nel 1980 e si trova nella parte sudoccidentale del paese, al confine con l'Algeria; suo capoluogo \u00e8 Tozeur."}
{"id": "685909", "revid": "116372533", "url": "https://it.wikipedia.org/wiki?curid=685909", "title": "Deran Sarafian", "text": "Alcune fonti riportano che sia nipote di Robert Altman."}
{"id": "685910", "revid": "1013865", "url": "https://it.wikipedia.org/wiki?curid=685910", "title": "Governatorato di Susa", "text": "Il governatorato di Susa \u00e8 uno dei 24 governatorati della Tunisia. Venne istituito nel 1956 e si trova nella parte nordorientale del paese; suo capoluogo \u00e8 Susa.\nCentri abitati.\nOltre al capoluogo Susa, tra i centri abitati si ricordano"}
{"id": "685912", "revid": "1013865", "url": "https://it.wikipedia.org/wiki?curid=685912", "title": "Governatorato di Sfax", "text": "Il governatorato di Sfax \u00e8 uno dei 24 governatorati della Tunisia. Venne istituito nel 1956 e occupa la costa orientale del paese; suo capoluogo \u00e8 Sfax.\nCentri abitati.\nOltre al capoluogo Sfax, fra i maggiori centri abitati vanno menzionati\nGeografia.\nNel territorio del governatorato si trovano le isole Kerkennah e le Isole Kneiss."}
{"id": "685915", "revid": "486946", "url": "https://it.wikipedia.org/wiki?curid=685915", "title": "Dodu", "text": ""}
{"id": "685916", "revid": "486946", "url": "https://it.wikipedia.org/wiki?curid=685916", "title": "Dodri", "text": ""}
{"id": "685918", "revid": "122800625", "url": "https://it.wikipedia.org/wiki?curid=685918", "title": "Parsifal (opera)", "text": "Parsifal \u00e8 l'ultimo dramma musicale di Richard Wagner, andato in scena il 26 luglio 1882 al Festival di Bayreuth diretto da Hermann Levi, ma rappresentato per la prima volta nei teatri europei solo a partire dal 1\u00ba gennaio 1914 con la \"prima\" a Bologna con Giuseppe Borgatti.\nDopo una gestazione lunga alcuni decenni, l'opera fu composta tra il 1877 e il 1882 e segna il ritorno al tema del Graal, gi\u00e0 affrontato molti anni prima in \"Lohengrin\".\nTrama.\nAntefatto.\nSulla cima di una montagna, detta \"Monsalvato\", il vecchio Titurel ha fondato un eremo inaccessibile di pace. I puri di cuore vi trascorrono una vita ritirata e casta, attingendo forza dalle sacre reliquie che Titurel custodisce nel monastero: il Graal - il calice con cui Cristo bevve nell'Ultima Cena - e la Lancia Sacra che fer\u00ec il Salvatore sulla Croce. Con questi tesori, i cavalieri difendono il bene nel mondo e accolgono coloro che si dimostrano capaci di comprendere la virt\u00f9. Anche Klingsor avrebbe voluto arruolarsi nella pia congregazione ma, non riuscendo a reprimere dentro di s\u00e9 il richiamo del desiderio, ha conservata la castit\u00e0 mutilandosi con un gesto terribile; ci\u00f2 ha determinato la sua condanna. Trovandosi preclusa la strada della salvezza, Klingsor \u00e8 stato sedotto dal lato oscuro della fede, convertendo in magia nera la virt\u00f9 dello spirito cristiano. Egli ha quindi trasformato le pendici del monte in un giardino pieno di delizie, dove donne di grande bellezza attirano i cavalieri del Graal soggiogandoli al loro potere. Anche il figlio di Titurel, Amfortas, \u00e8 caduto miseramente nella trappola, abbandonandosi tra le braccia della pi\u00f9 insidiosa tra le donne del giardino, \"Kundry\", la cui doppia identit\u00e0 \u00e8 misteriosamente sospesa tra il bene e il male.\nKlingsor ha ferito Amfortas con la Lancia Sacra, ripromettendosi di conquistare un giorno tutto il Graal. Tornato al monastero, Amfortas \u00e8 torturato dalla piaga insanabile e i cavalieri sono condannati a languire con lui. Tutti attendono il redentore che dovrebbe arrivare per salvarli: il \"puro folle\", insipiente di Dio.\nAtto I.\nScena 1\u00b0 L'introduzione sinfonica espone con straordinaria ampiezza il motivo dell'Ultima Cena, articolato col tema della Fede in un discorso interrotto da lunghi silenzi. L'atmosfera di altissima sacralit\u00e0 si rivela fin dalle prime battute del preludio, collegandosi direttamente alla scena del primo atto. In una radura boscosa nei pressi del monastero, i cavalieri si destano al sorgere del sole; tra di loro \u00e8 l'anziano Gurnemanz, il pi\u00f9 saggio custode della virt\u00f9 e della storia del Santo Graal. Giunge al galoppo la selvaggia Kundry, che appare nelle sincere vesti di amica dei cavalieri. La donna ha con s\u00e9 un'erba medicamentosa proveniente dall'Arabia, pensando che possa servire per lenire la piaga di Amfortas. Dopo un accenno alla profezia del Salvatore, Amfortas viene condotto sul lago per l'abluzione giornaliera, mentre la natura sorride al sole del mattino.\nScena 2\u00b0 Il lungo monologo di Gurnemanz svela goccia a goccia tutto l'antefatto del dramma, raccontando a quattro giovani scudieri il mistero di Kundry, le sue improvvise assenze e le sciagure che si abbatterono sulla confraternita. Il racconto \u00e8 dominato dai cromatismi dei temi di Klingsor e della Magia, intercalati da una suggestiva variazione del tema della Fede sulle parole \"scesero a lui, in notte santa e solenne...\" (\"\"la notte di Natale\",\" secondo la traduzione ritmica di Giovanni Pozza).\nScena 3\u00b0 All'improvviso, un cigno cade ucciso da una freccia. Il cacciatore, Parsifal, viene catturato dai cavalieri e rimproverato severamente da Gurnemanz, che decanta la tenerezza degli animali in un commovente brano poetico. Quindi, interroga il ragazzo:\n\"Chi sei? Come ti chiami?\"\nParsifal non risponde. Egli non conosce nulla del mondo e di se stesso, a parte il vago ricordo di sua madre Herzeleide. Colpito da tanta ingenuit\u00e0, Gurnemanz pensa di metterlo alla prova: che sia lui il tanto atteso Salvatore?\nScena 4\u00b0 L'ingresso alla sala del Graal \u00e8 illustrato da una grande pagina sinfonica. Risuonano le campane mentre i cavalieri si dispongono lentamente intorno all'altare. Un coro di voci bianche scende dalla cupola:\n\"Vive la fede, si libra la colomba, nobile messaggera del Salvatore: gustate il vino che scorre per voi, prendete del pane della vita\" (tema della Fede).\nLa voce di Titurel risuona dalla profondit\u00e0 di una cripta. Egli invoca la forza del Graal che lo tiene miracolosamente in vita e chiede a suo figlio di scoprire la coppa.\n\"No!\" grida Amfortas sollevandosi contro i cavalieri, \"non si scopra ancora!...\"\nIl suo terribile lamento sgorga dalla ferita sanguinante e contrasta vivamente con la mistica atmosfera della cerimonia.\n\"Le onde del mio sangue peccatore, in una folla fuga, da me devono ancora fluire, per riversarsi nel mondo con torbido orrore...\"\nNell'orchestra aleggia continuamente il tema della Cena, arcano monito che dalla ferita di Amfortas si propaga a tutta l'umanit\u00e0. Ed \u00e8 ancora la Cena che risuona come all'inizio del preludio, mentre il Graal - taciuto Amfortas - brilla di abbagliante luce rossastra. I cavalieri celebrano l'eucaristia e si stringono la mano. Intanto, defilato in un angolo, Parsifal resta immobile come un semplice spettatore; Gurnemanz gli chiede:\n\"Lo sai cos'hai visto?\"\nIl ragazzo allarga le braccia con espressione confusa.\n\"Non sei che uno sciocco!\"\nSeccato, il vecchio sacerdote lo allontana richiudendo la porta, mentre dalla cupola scende nuovamente la voce della Profezia:\n\"Sapiente per piet\u00e0, il puro folle.\"\nAtto II.\nScena 1\u00b0 I temi di Klingsor e della Magia commentano il breve preludio orchestrale, mentre la scena rivela l'interno di un favoloso palazzo arabo: Klingsor, guardando nel suo specchio magico, osserva Parsifal venire verso il castello. Solo il nemico del Graal riconosce il puro folle che potrebbe redimere i cavalieri, e lo attira dunque nell'abbraccio mortale di Kundry. L'evocazione della donna ne rivela il passato reincarnato: non fu gi\u00e0 l'Erodiade che rise in faccia al Battista? Cos\u00ec Klingsor la chiama e la obbliga ad adempiere al proprio castigo. Ma pur preda di terribili sofferenze, Kundry ride in faccia anche a lui, beffeggiando la castit\u00e0 che lo accomuna ai cavalieri del Graal.\n\"Orribile angoscia!\" grida Klingsor, \"m'irride il demonio perch\u00e9 un giorno volli essere santo? Tormento di brama indomabile, impulso dei pi\u00f9 terribili istinti, che in me\" \"costrinsi al silenzio mortale, ora si ride e si beffa di me!...\"\nEgli ricorda brevemente il passato, il mancato raggiungimento della virt\u00f9, l'umiliante esclusione che dovette subire da parte dei cavalieri.\n\"Gi\u00e0 un altro espi\u00f2 il suo disprezzo: il superbo, forte della sua santit\u00e0, io colpii nel tronco!...\"\nCos\u00ec apprendiamo la storia vista dall'altra parte, con gli occhi dell'antagonista, pure lui sofferente di una ferita provocata dall'incapacit\u00e0 di reprimere il desiderio. Ma Klingsor gioisce della sua vendetta, gioisce dei lamenti di Kundry e osserva l'arrivo di Parsifal affacciandosi alla soleggiata terrazza.\nScena 2\u00b0 Il giardino magico prende il posto del palazzo. Tra fiori e colori d'oriente spuntano gruppi di belle fanciulle, che si rincorrono allegramente giocando con Parsifal.\n\"Che dolci profumi... Siete voi fiori?\"\n\"Siam del giardino gli spiriti aulenti... Cresciamo nel sole d'estate... Sii il nostro tenero amico...\"\nLa musica, nella scena pi\u00f9 leggera del dramma, assume le cadenze di un valzer lento, tanto caro al critico Eduard Hanslick - antiwagneriano - che proprio qui credette di individuare il momento pi\u00f9 bello di Wagner. Ma quando Parsifal cerca timidamente di fuggire, si leva sensuale la voce di Kundry:\n\"Parsifal!\"\n\"Parsifal? Cos\u00ec in sogno mi chiam\u00f2 mia madre.\"\nScena 3\u00b0 La trappola che Kundry tende al ragazzo \u00e8 chiara: privato dell'amore materno, egli ritrover\u00e0 la gioia perduta nell'amore erotico: premonizione freudiana di straordinaria modernit\u00e0. Sparite le fanciulle, la bellissima donna muove la seduzione su parole indugianti, quasi sussurrate, in una musica straordinariamente avvolgente. Gli parla della madre che lo accarezzava, gli parla della madre che lo cercava quando era lontano, che moriva nell'attesa del suo ritorno. Ascoltandola, Parsifal viene preso da un turbamento profondo, cedendo sempre pi\u00f9 nello sconforto:\n\"La Madre, la madre potei scordare... Tuo figlio dunque t'uccise?... Che altro ancora scordai? Sol cupa follia resta in me.\"\n\"Ceda la follia all'amore, quale ultimo saluto di materna benedizione.\"\nKundry gli cinge le braccia al collo, mentre le sottili spire del tema della Magia si insinuano tra i corpi ora abbracciati. Un lungo bacio.\n\"Amfortas!!\" grida Parsifal all'improvviso. \"La piaga!!\"\nTutto \u00e8 compiuto. Un'ondata di \"cosmica chiaroveggenza\" inonda lo spirito di Parsifal, suprema rivelazione percepita al tocco del bacio di Kundry. Ora Parsifal sente di comprendere \"l'inspiegabile\", sulle note del tema della Cena e dell'Agonia di Cristo, come simboli di un misterioso ricordo. Kundry lo guarda con stupita ammirazione, presa dal sincero desiderio di essere redenta e cercando quindi di attirarlo a s\u00e9:\n\"Se nel cuore senti gli altrui dolori, senti ora anche i miei! Se sei il Redentore, cosa ti vieta di unirti a me per la mia salvezza?... Lo vidi, vidi Lui, Lui, e risi! Ora lo cerco di mondo in mondo, per incontrarlo ancora, e posso solo gridare, urlare, nell'ombra cieca della mia follia... Lasciami piangere sul tuo petto, lasciami unirmi a te affinch\u00e9 in te io sia purificata!... \"\nMa Parsifal la respinge con dolce violenza, ben sapendo che se acconsentisse il suo desiderio cederebbe sempre alla sua seduzione. La strada della Salvezza dev'essere compiuta in un altro modo. Kundry inveisce allora contro di lui, piena di violenta passione, chiamando aiuto affinch\u00e9 Parsifal non possa ritrovare la strada del suo Graal.\n\"Fermo!\" grida Klingsor apparso improvvisamente, \"t'inchiodo con la giusta arma! Arresti il folle la lancia del suo padrone!\"\nIl momento culminante del dramma \u00e8 risolto con un'estrema riduzione di mezzi: un tremolio di archi, il tema del Graal, un glissando d'arpa. Klingsor scaglia contro Parsifal la Sacra Lancia, che resta miracolosamente sospesa sul capo di lui. Parsifal la afferra e traccia in aria il segno della croce. Subito il giardino si trasforma in deserto e il potere di Klingsor si dissolve nel nulla. Prima di allontanarsi, Parsifal si volge verso Kundry:\n\"Tu sai dove mi puoi trovare ancora!\"\nAtto III.\nScena I L'apertura del terzo atto \u00e8 simboleggiata dall'idea del deserto. Il deserto che ha preso il posto del giardino magico, il deserto e la solitudine interiore dei cavalieri del Graal, il deserto in cui Parsifal si \u00e8 perso nella via del ritorno. Quest'immagine \u00e8 descritta in un lento preludio strumentale, che costituisce una della pagine pi\u00f9 drammatiche conosciute (citazione da \"Manuale wagneriano\", di Gualtiero Petrucci).\nAperta campagna nei pressi di Monsalvato, all'alba del Venerd\u00ec santo. Gurnemanz si prende cura della povera Kundry, che giace intirizzita sotto un cespuglio di spine; umile penitente, le sue uniche parole sono \"\"dienen, dienen\" (servire),\" da qui fino alla fine. Ma \u00e8 proprio lei, poco dopo, a notare un cavaliere misterioso profilarsi nel fondo.\n\"Lo riconosci?\" sussurra Gurnemanz a Kundry. \"\u00c8 colui che un giorno uccise il cigno.\"\nIl tema della Cena riappare presentando Parsifal, mentre la Fede inonda il cuore del vecchio sacerdote riconoscendo la Sacra Lancia perduta. Dopo un accenno al Deserto, ha luogo il lungo rituale evangelico: Gurnemanz asperge il capo di Parsifal versando il contenuto di una fiala, mentre Kundry gli lava i piedi asciugandoli coi suoi capelli.\n\"I fiori del prato l'uomo risparmia con lieve passo. Ci\u00f2 che fiorisce e che muore, oggi conquista il suo giorno d'innocenza.\"\n\"\"Gi\u00e0 vidi appassire coloro che mi sorrisero\",\" dice Parsifal alludendo alle fanciulle-fiori. \"Oggi anelano forse a redenzione? Anche la tua lacrima si fa rugiada di\" \"benedizione. Tu piangi... Vedi? Ride il prato!\"\nParsifal si china su Kundry e la bacia sulla fronte. La natura brilla ai raggi del Sole. Risuona l'Incantesimo del Venerd\u00ec santo.\nScena II \u00c8 ora di raggiungere il monastero. Cambiamento di scena come nel primo atto: la musica si fa solenne e tragica, pesantissima al ritmo di una marcia funebre che contrasta con la dolcezza della scena precedente. Il corteo dei cavalieri procede con passo lento, tra le buie arcate della sala, portando nel feretro il cadavere di Titurel.\n\"Chi ha colpito colui che protesse lo stesso Dio?\"\n\"Lo ha colpito il peso dell'et\u00e0, che pi\u00f9 non contemplava il Graal.\"\n\"Chi gli viet\u00f2 di contemplare la grazia del Graal?\"\n\"Lo viet\u00f2 il colpevole custode, che l\u00e0 scortate!\" \nIl corteo si sdoppia tra coloro che recano Titurel e coloro che recano Amfortas, in un coro dall'empito spettrale e sempre pi\u00f9 ossessivo. Alla fine, la bara di Titurel viene scoperchiata. Amfortas si solleva lentamente e fissa il cadavere del padre:\n\"Padre mio, tu che ora contempli il Salvatore, la tua benedizione riconforti i fratelli e a me conceda la morte. Morte, unica grazia...\"\nI violini ripropongono il tema della Fede mentre Amfortas si lascia cadere tra vuote pause di dolore. Ma i cavalieri si levano minacciosi:\n\"Scopri il Graal! Tuo padre lo impone! Lo devi! Lo devi!\"\n\"No!\" grida Amfortas scagliandosi contro di loro. \"Ah! Sento la morte farsi tenebra e dovrei ancora tornare alla vita?! Pazzi!...\"\nEgli si strappa le vesti e indica la piaga che gli strazia le carni, mentre il tema di Klingsor turbina tra le sue frasi scomposte.\n\"Ecco la ferita, immergete le vostre armi e uccidete il peccatore!... Brillare da solo il Graal si vedr\u00e0!\"\nAllora Parsifal allunga la Sacra Lancia verso di lui e, non appena la punta tocca la ferita, il viso di Amfortas si inonda di luce.\n\"Sia benedetta la tua sofferenza, che don\u00f2 la forza della piet\u00e0 e il potere della conoscenza...\"\nQuesto canto supremo \u00e8 accompagnato dal tema della Profezia, ora esaudita, che sembra avvolgere l'intero universo. Tutto il finale \u00e8 impregnato di altissima sacralit\u00e0, coi motivi le cui note sembrano fluire da una dimensione sovrumana. La melodia della Fede riappare pi\u00f9 volte mentre Parsifal sale sull'altare quale nuovo Re del Graal. Kundry ritrova il Nirvana e cade trasfigurata ai piedi del Salvatore. Una bianca colomba scende dalla cupola.\n\"\"Redenzione al Redentore.\" \"\nAnalisi dell'opera.\nConsiderato uno dei massimi capolavori di Wagner, anche \"Parsifal\" fu accolto con grande riserbo all'epoca delle prime rappresentazioni assolute. Nietzsche rinneg\u00f2 Wagner accusandolo di essersi miseramente \"accasciato ai piedi della croce\", mentre Marinetti consider\u00f2 \"Parsifal\" il simbolo della decadenza della cultura occidentale. In effetti, questo dramma mistico (che Wagner stesso chiamava \"sacro per eccellenza\" e che costituisce il vertice della concezione \"liturgica\" del dramma musicale cos\u00ec come Wagner lo intendeva) \u00e8 carico di esplicite allusioni religiose che ben poco si conciliavano con un'epoca positivista, centrata sullo sviluppo della tecnologia.\nSecondo Andrea Bedetti \"nemmeno Nietzsche si accorse che le allusioni religiose del \"Parsifal\" non sono riconducibili alla dimensione cristiana in senso stretto (di cui conserva solo le forme) ma alla dimensione pi\u00f9 misteriosa e indefinita del \u201csacro\u201d\". Ci\u00f2 che ha luogo sulla scena del teatro - secondo la definizione dello stesso Wagner - \u00e8 infatti \u201cun'azione scenica sacra\u201d. A ci\u00f2 corrisponderebbe una velata impronta d'influenza buddhista, la filosofia orientale che Arthur Schopenhauer contribu\u00ec a diffondere in Europa e che Wagner pens\u00f2 di celebrare in un dramma apertamente indiano - \"I Vincitori\" - che poi per\u00f2 non arriv\u00f2 a scrivere. Le venature buddhiste del \"Parsifal\" si riscontrerebbero nell'amore per la natura (il cigno e il prato fiorito del Venerd\u00ec santo) e nelle doppie vite di Kundry (Erodiade, Maria Maddalena). Sarebbe dunque Parsifal, non Tristano, a riflettere pi\u00f9 da vicino il pensiero di Schopenhauer.\nParsifal \u00e8 un eroe passivo, ingenuamente assorbito in un'azione che lo porta verso la conoscenza e la tacita rinuncia; non a caso i ruoli pi\u00f9 estesi dell'opera spettano al narratore Gurnemanz e - nella scena della seduzione - a Kundry.\nComunque, al di l\u00e0 di ogni significato filosofico, Wagner resta essenzialmente un artista. In questo senso, la sua ultima creazione \u00e8 prima di tutto un capolavoro assoluto della storia dell'arte. Spesso ci si dimentica, infatti, che il \"Parsifal\" non \u00e8 un oratorio ma un'opera d'arte scritta nell'Ottocento. Il suo significato allegorico \u00e8 chiaramente esposto nel saggio \"Religione ed arte\" (1880), dove Wagner dice:\nQuesto lo pone ancora una volta in netta antitesi con Nietzsche. Per Wagner la religione si fa arte e l'arte si fa dramma. Il dramma \u00e8 costruito intorno al martirio di Amfortas, sofferente di una ferita che lo accomuna a Tristano. In questa piaga pulsa tutto il male del mondo, assimilabile - rispondendo a Nietzsche - alla ferita inferta alla civilt\u00e0 da parte di una scienza eccessivamente evoluta che appanna la dimensione umana. Ma si pu\u00f2 anche immaginarvi la razza pura minacciata dalla corruzione, laddove Hitler considerava il \"Parsifal\" come uno dei simboli del Nazionalsocialismo]. Tuttavia, \"amore-fede-speranza\" sono gli elementi cardine che il musicista forn\u00ec a re Ludovico II in occasione di un'esecuzione privata del preludio.\nL'influenza che \"Parsifal\" ebbe sullo sviluppo della cultura occidentale \u00e8 rilevante. Secondo il critico Rubens Tedeschi \"\u201csi tratta di un'affascinante ambiguit\u00e0: \u00e8 lo sfaldarsi dell'orchestra nel barbaglio luminoso che affasciner\u00e0 di l\u00ec a poco Debussy e gli impressionisti\u201d.\" La stessa moglie di Wagner, Cosima Liszt, descrisse lo stile del \"Parsifal\" come \"\u201cstrati di nuvole che si formano e si sciolgono nuovamente\u201d.\" Sar\u00e0 la vaghezza del Simbolismo, il falso ascetismo dannunziano, perfino lo stile floreale dell'Art Nouveau, ricalcato in parte sulle suggestioni scenografiche del giardino di Klingsor.\nMa l'influenza pi\u00f9 importante appartiene alla memorabile anticipazione della psicoanalisi freudiana, quando Kundry insinua in Parsifal l'amore erotico quale compensazione del mancato amore materno: una trappola su cui si basa la scena fondamentale della seduzione.\nTheodor Adorno, nel breve saggio \"Sulla partitura del Parsifal\", scrive inoltre che \"\u201cl'essenza statica prodotta dall'idea di un rituale stabile nel primo e nel terzo atto significa la rinuncia ad una dinamica funzionale. I temi musicali (Leitmotiv) sono consumati dall'interno del loro valore allegorico, sono smagriti asceticamente, desensualizzati. Essi hanno tutti qualcosa di fragile, di improprio. La musica porta una visiera nera. L'ultimo Wagner ricava la qualit\u00e0 di uno stile della vecchiezza che secondo l'espressione di Goethe \u2018rinuncia all'apparenza'. L'arte degli impasti strumentali viene estesa anche agli ottoni e ci\u00f2 attenua la luminosa acutezza del suono, che diviene insieme pi\u00f9 pieno e pi\u00f9 scuro: tale suono orchestrale ha avuto la massima importanza per la Neue Musik\u201d.\"\nCome dice Carl Dahlhaus, l'intreccio della storia \u00e8 costruito in una forma di perfetta reciprocit\u00e0: il primo atto corrisponde al terzo e il secondo costituisce un elemento di contrasto. A prima vista, l'eccessiva staticit\u00e0 dei personaggi pu\u00f2 apparire perfino \"noiosa\", ma il suo fascino \u00e8 dato dall'inerzia stessa della scena, dal passo lento con cui procede, sorta di cerimoniale del pensiero magnificamente reso nell'incisione discografica di Hans Knappertsbusch del 1951. Il linguaggio musicale tocca vertici di complessit\u00e0 armonica recuperando nel contempo procedimenti arcaici, di tipo modale. Il cromatismo - cos\u00ec tipico dello stile wagneriano - \u00e8 ora confinato esclusivamente nel mondo malvagio di Klingsor. Infatti, come spesso succede in Wagner (Klingsor, Venere, la coppia Telramund-Ortrud), i \"buoni\" guardano al passato e i \"cattivi\" al futuro. Rubens Tedeschi osserva come i cavalieri del Graal si ammantino di modi arcaicizzanti mentre i campioni del male si trovano in una posizione pi\u00f9 aperta e suggestiva.\nPer quanto riguarda la scenografia, Wagner si ispir\u00f2 all'ambiente e ai monumenti italiani, visitati durante i viaggi effettuati in tarda et\u00e0 per ragioni di salute. L'interno del monastero del Graal \u00e8 il Duomo di Siena, mentre il giardino incantato di Klingsor \u00e8 il parco di Villa Rufolo, a Ravello, calde rovine arabo-normanne immerse in una fioritura di verde e di colori. Era la prima volta che il musicista tedesco si spingeva nel \"profondo sud\", ed \u00e8 noto il suo stupore per la luce del cielo e del mare, un'atmosfera che i suoi occhi non avevano mai immaginato. Il \"Parsifal\" fu terminato a Palermo nel 1882, appena un anno prima dalla morte del compositore, che avvenne a Venezia a Palazzo Vendramin Calergi nel 1883. Per trent'anni fu vincolato al Festival di Bayreuth ed \u00e8 tradizione - specie nelle trasmissioni radiofoniche di qualche anno fa - eseguirlo durante i giorni della Settimana Santa.\nOrganico orchestrale.\nLa partitura prevede l'utilizzo di:\nDa suonare internamente:\nNote sull'esecuzione.\nL'eccezionalit\u00e0 di questa musica risiede nella sua struttura armonica. Caso unico nella storia, il \"Parsifal\" \u00e8 stato composto in funzione delle particolari caratteristiche acustiche del Festspielhaus di Bayreuth, con l'orchestra completamente coperta e nascosta alla vista degli spettatori. In questo modo, l'impasto sonoro dato dalla musica e dalle voci \u00e8 assolutamente originale. Ecco perch\u00e9 qualunque interpretazione del \"Parsifal\" - dal vivo come in disco - sar\u00e0 sempre preferibile se effettuata a Bayreuth.\nDiscografia.\n\"Quelle arcate tanto spesse e imponenti da farsi vera e propria architettura sonora, la cui maestosa solidit\u00e0 non \u00e8 mai oppressione quanto piuttosto invito alla riflessione interiore.\"\nDa ascoltare - anche se molto lontana dalla tradizione - la lettura di Pierre Boulez, i cui tempi strettissimi sono per\u00f2 un tantino fuorvianti. Interessante comunque l'analisi lucida anche se sostanzialmente fredda della partitura.\nDi Karajan troviamo due interpretazioni: la prima riguarda una recita dal vivo a Vienna e - a parte la bizzarria di proporre due Kundry - non si segnala per meriti particolari. Va riconosciuto lo sforzo fatto per ottenere sempre un bel suono, caratteristica peculiare anche nel 1980 nella registrazione in studio con la Berliner Philharmoniker e Kurt Moll per la Deutsche Grammophon. Certo, i Berliner sono sostanzialmente un'orchestra sinfonica, quindi meno adusa a scendere nel golfo mistico di un teatro. Non mancano delle vere e proprie artefazioni (cori disposti materialmente su piani diversi, suono delle campane del Graal, effetto cuscinetto fra cantanti ed orchestra). Inoltre, la scelta del cast appare oltremodo infelice.\nUna registrazione del Parsifal nella versione ritmica italiana di Giovanni Pozza \u00e8 stata realizzata nel 1950 dalla RAI. Gli interpreti furono Maria Callas (Kundry), Africo Baldelli (Parsifal), Boris Christoff (Gurnemanz), Rolando Panerai (Amfortas), Dimitri Lopatto e Giuseppe Modesti; Orchestra sinfonica e coro della Rai di Roma sotto la direzione di Vittorio Gui.\nIn tempi pi\u00f9 recenti si segnalano la versione effettuata a Bayreuth di James Levine (ricca di teatralit\u00e0 e di suggestione liturgica) e l'edizione di Thielemann all'Opera di Stato di Vienna (nel solco della tradizione teutonica e nella scelta dei tempi). Molto moderna e analitica l'edizione della Collegno con la bacchetta di Gustav Kuhn, austriaco capace di interessanti intuizioni e decisamente raffinato nei particolari di una partitura tanto sfuggente ed enigmatica."}
{"id": "685919", "revid": "486946", "url": "https://it.wikipedia.org/wiki?curid=685919", "title": "Jurob", "text": ""}
{"id": "685920", "revid": "486946", "url": "https://it.wikipedia.org/wiki?curid=685920", "title": "Jugong", "text": ""}
{"id": "685922", "revid": "253269", "url": "https://it.wikipedia.org/wiki?curid=685922", "title": "Thomas Mitchell", "text": "Biografia.\nCominci\u00f2 la carriera di attore nel 1913 con una compagnia teatrale shakespeariana. Il suo debutto al cinema avvenne nel 1923 con \"Six Cylinder Love\". Fu candidato all'Oscar per \"Uragano\" (1937) di John Ford, diventando uno dei caratteristi pi\u00f9 richiesti di Hollywood.\nVinse il premio Oscar al miglior attore non protagonista nel 1940 per l'interpretazione di Josiah Boone, il medico alcolizzato nel film \"Ombre rosse\" (1939). Fu inoltre il padre di Rossella, Geraldo O'Hara, nel film \"Via col vento\" (1939), poi il signor Thomas F. Sullivan in \"La famiglia Sullivan\" (1944), e infine interpret\u00f2 il personaggio dello zio Billy nel film \"La vita \u00e8 meravigliosa\" di Frank Capra (1946).\nNegli anni '50 e 60 lavor\u00f2 per la televisione.\nMitchell mor\u00ec nel 1962 a Beverly Hills, all'et\u00e0 di 70 anni, per un cancro alle ossa."}
{"id": "685923", "revid": "486946", "url": "https://it.wikipedia.org/wiki?curid=685923", "title": "Sleima", "text": ""}
{"id": "685924", "revid": "1543377", "url": "https://it.wikipedia.org/wiki?curid=685924", "title": "Christ's College", "text": "Il Christ's College \u00e8 un \"college\" dell'Universit\u00e0 di Cambridge, largamente riconosciuto per i suoi alti livelli accademici. Negli anni recenti ha dominato in modo consistente la Tompkins Table dei \"college\". Nonostante questo, il college ha buoni risultati anche nelle attivit\u00e0 sportive, soprattutto nel rugby e nel calcio.\nStoria del college.\nIl college ha origine dalla \"God's House\" (Casa di Dio) fondata nel 1437 sulle terre oggi occupate dalla Cappella del King's College. Ricevette la prima licenza reale nel 1446. Si spost\u00f2 nella locazione attuale nel 1448 quando ricevette la seconda licenza reale. Fu rinominato Christ's College ed ottenne lo Statuto attuale nel 1505 quando ricevette un lascito e fu ampliato da Lady Margaret Beaufort, madre del re Enrico VII.\nEdifici.\nGli edifici originari del college, risalenti al XV-XVI secolo, formano oggi parte della Prima Corte (\"First Court\"), inclusa la cappella, il Master's Lodge e la torre del Great Gate. L'ingresso stesso \u00e8 curiosamente sproporzionato: la parte inferiore \u00e8 stata tagliata per far posto ad un innalzamento del livello stradale, visibile nelle scale che scendono all'ingresso della scala L nella torre d'ingresso. La \"hall\" del college, di George Gilbert Scott il giovane, fu aggiunta tra il 1875 ed il 1879. Il prato della Prima Corte \u00e8 rotondo e la wisteria che copre la facciata del Master's lodge \u00e8 probabilmente la pi\u00f9 grande d'Europa.\nLa Seconda Corte (\"Second Court\") \u00e8 edificata solo su tre lati, uno dei quali \u00e8 formato dal Fellows' Building risalente agli anni 1640. Il quarto lato d\u00e0 sui giardini del Master. Lo Stevenson Building nella Terza Corte fu progettato da John James Stevenson, negli anni 1880. La Terza Corte \u00e8 nota anche per le iris, che furono donate al college.\nLa controversa New Court costruita in calcestruzzo a strati (spesso soprannominata \u2018la Macchina da scrivere\u2019) fu progettata in stile modernista da Sir Denys Lasdun tra il 1966 ed il 1970. Descritta come \"superba\" nel necrologio di Ladsun pubblicato sul Guardian, il critico di design Hugh Pearman commenta: \"[Lasdun] ebbe grandi difficolt\u00e0 relative alla strada che si allungava sul retro\". Appare molto chiaramente nelle fotografie aeree, formando parte del confine settentrionale del \"college\".\nAltri edifici confinanti sono stati assorbiti nel college, tra cui il pi\u00f9 celebre \u00e8 il Todd Building, l'ex sede della Contea.\nCollegato con un arco dal Fellows' Building si trova il Fellows' Garden. Comprende due alberi di gelso, il pi\u00f9 vecchio piantato nel 1608, lo stesso anno in cui nacque John Milton. Entrambi gli alberi sono inclinati su un lato, il pi\u00f9 giovane vittima della Tempesta del 1987, e sono oggi ricoperti di terra lungo il tronco, ma continuano a dare frutti ogni anno.\nSociet\u00e0 del college.\nLa Junior Combination Room, l'associazione degli studenti del Christ's College \u00e8 impegnata in ogni aspetto della vita degli studenti. Rappresentante del corpo studentesco, organizza eventi sociali e di welfare, e negozia per conto degli studenti sulle questioni importanti. L'home page del JCR \u00e8 accessibile qui.\nDegne di nota sono anche la squadra di calcio, il CCAFC, la squadra di rugby, il CCRFC, la squadra di canottaggio ed il Coro della Cappella.\nIl college organizza un May Ball ogni due anni."}
{"id": "685925", "revid": "486946", "url": "https://it.wikipedia.org/wiki?curid=685925", "title": "Sleimok", "text": ""}
{"id": "685926", "revid": "105739325", "url": "https://it.wikipedia.org/wiki?curid=685926", "title": "Nahas Angula", "text": "\u00c8 stato Primo ministro della Namibia dal marzo 2005 al dicembre 2012.\nBiografia.\nNahas Angula \u00e8 cresciuto nell'Ovamboland e nel 1967 si iscrisse alla SWAPO (Organizzazione del Popolo dell'Africa del Sud-Ovest). Dal 1969 al 1972 ha studiato scienze politiche all'universit\u00e0 dello Zambia, e in seguito, fino al 1978, alla Columbia University di New York.\nNel 2004 si candido' alla presidenza della SWAPO, ma venne sconfitto dall'attuale presidente Hifikepunye Pohamba. Viceprimoministro di Angula \u00e8 una donna, Libertina Amathila."}
{"id": "685931", "revid": "767487", "url": "https://it.wikipedia.org/wiki?curid=685931", "title": "La casa della fama", "text": "La Casa della Fama (\"The House of Fame\") \u00e8 un'opera in versi rimasta incompleta del poeta inglese Geoffrey Chaucer scritta probabilmente tra il 1378 e il 1380. L'opera \u00e8 considerata dopo \"I racconti di Canterbury\" (\"Canterbury Tales\"), la maggiore del poeta, influenzata da Dante, Petrarca e Boccaccio.\nL'opera ci \u00e8 pervenuta grazie a tre manoscritti e al tipografo inglese William Caxton il quale aggiunse i 12 versi finali.\nMetrica.\nL'opera \u00e8 composta di 2158 versi. La metrica \u00e8 varia, usando ora il metro \"eroico\" consistente in sette versi giambici secondo lo schema aabbcc, ora il distico eroico. Nel corso del XVII secolo John Dryden considerer\u00e0 questo come il vero metro da usare nella tragedia.\nStruttura e contenuto.\n\"La Casa della Fama\" \u00e8 considerato da Chaucer come un poema allegorico sull'onda del \"Roman de la Rose\", opera tradotta dal poeta in giovent\u00f9 dal francese all'inglese, anche se si nota un certo spirito di distacco e una maturazione verso un genere alternativo. Infatti \u00e8 presente una maniera innovativa di affrontare i dialoghi e di rappresentare i vari caratteri. Il protagonista \u00e8 il poeta stesso.\nL'opera \u00e8 suddivisa in tre libri:"}
{"id": "685934", "revid": "110157", "url": "https://it.wikipedia.org/wiki?curid=685934", "title": "Remember Two Things", "text": "Remember Two Things \u00e8 un album della Dave Matthews Band, pubblicato nel 1993 come autoprodotto. \u00c8 stato ripubblicato dalla RCA il 24 giugno, 1997. Quest'album \u00e8 conosciuto su Internet con l'acronimo \"R2T\". La copertina dell'album \u00e8 un'auto-stereogramma e, focalizzandolo con la corretta inclinazione, \u00e8 possibile vedere una mano con il segno di \"peace\" (dita \"a V\").\nTracklist.\nTutte le canzoni sono scritte da David J. Matthews, le eccezioni sono segnalate.\nSuccessiva a \"Christmas Song\", nella traccia 10 \u00e8 presente un outro di \"Seek Up\", seguito a sua volta da suoni \"ambient\" di una tempesta e dal cicalio di alcuni grilli.\nMusicisti.\nThe Dave Matthews Band\nAltri musicisti"}
{"id": "685935", "revid": "1442080", "url": "https://it.wikipedia.org/wiki?curid=685935", "title": "Volksbot", "text": "Il Volksbot \u00e8 un prodotto sviluppato dal \"Fraunhofer-Institut f\u00fcr Intelligente Analyse und Informationssysteme\" di Sankt Augustin, Germania; esso appartiene alla classe WMR, acronimo di Wheeled Mobile Robot, ed ha i suoi punti di forza nella flessibilit\u00e0 di utilizzo e nella relativa semplicit\u00e0 meccanica.\nProgettato per la didattica, la ricerca universitaria e l'esplorazione di ambienti chiusi, esso \u00e8 stato utilizzato con successo in varie rassegne RoboCup, la nota manifestazione in cui squadre di robot si sfidano in partite di calcio nella categoria mid-size."}
{"id": "685940", "revid": "3115", "url": "https://it.wikipedia.org/wiki?curid=685940", "title": "Ghiacciaio Perito Moreno", "text": "Il ghiacciaio Perito Moreno \u00e8 un ghiacciaio situato nel Parco nazionale Los Glaciares, nella parte sud-occidentale della provincia di Santa Cruz, in Argentina. \u00c8 una delle pi\u00f9 importanti attrazioni turistiche della Patagonia argentina.\nDescrizione.\nLa formazione di ghiaccio, che si estende per 250 km\u00b2 e per 30 chilometri in lunghezza, \u00e8 uno dei 48 ghiacciai alimentati dal Campo de Hielo Sur, facente parte del sistema andino, condiviso con il Cile. Questo ghiacciaio continentale \u00e8 la terza riserva al mondo d'acqua dolce.\nSituato a 78\u00a0km dalla localit\u00e0 turistica El Calafate, prende il proprio nome dall'esploratore Francisco Moreno, un pioniere che studi\u00f2 la regione nel XIX secolo e gioc\u00f2 un ruolo di primo piano nella difesa del territorio argentino nel conflitto sorto intorno alla disputa sul confine internazionale con il Cile.\nLa particolarit\u00e0 del Perito Moreno \u00e8 che si tratta di un ghiacciaio in continuo e rapido movimento. Il fronte del Perito Moreno \u00e8 formato da una lingua anteriore lunga circa 5\u00a0km che si staglia per oltre 60\u00a0m sul lago Argentino. Il movimento \u00e8 dovuto all'esistenza alla base del ghiacciaio di una sorta di cuscino d'acqua che lo tiene staccato dalla roccia. A causa di tale movimento si registra un avanzamento del ghiaccio di circa 2 metri al giorno.\nQuando poi il fronte del Ghiacciaio raggiunge l'altra sponda del lago Argentino, dove si trova una piccola penisola chiamata \"Penisola de Magallanes\", forma una diga naturale che separa le due met\u00e0 del lago e il fronte glaciale si trova pressoch\u00e9 equamente diviso a 2,5\u00a0km per lato. A causa di questo sbarramento il livello d'acqua della parte del lago chiamata Brazo Rico pu\u00f2 risalire di oltre 30 metri rispetto al livello consueto. Un'enorme pressione prodotta da questa massa d'acqua finisce per erodere il fronte del ghiacciaio: il muro di ghiaccio si scioglie nei suoi frammenti pi\u00f9 deboli attraverso i quali filtra l'acqua, fino a far crollare enormi guglie e blocchi o pi\u00f9 raramente a collassare con esplosioni verso l'esterno di enormi quantit\u00e0 di ghiaccio con uno strepito imponente.\nParticolare attrazione turistica \u00e8 rappresentata ad un'altra caratteristica tipica del Perito Moreno: il \u201cponte di ghiaccio\u201d. L'erosione sulla diga di ghiaccio da parte dell'acqua del lago Argentino crea un ponte di ghiaccio tra il fronte del ghiacciaio in avanzamento e la sponda del lago stesso. Attualmente ogni 2-4 anni si assiste alla rottura del ponte, causata dalla pressione dei ghiacci in avanzamento. Il ciclo diga/rottura non \u00e8 regolare e ricorre a frequenze che variano da due volte l'anno fino a meno di una volta per decennio.\nIl fronte del Perito Moreno avanza ad una velocit\u00e0 di circa 700 metri all'anno, sebbene perda massa ad un ritmo praticamente analogo, il che significa che, se si escludono piccole variazioni, il fronte non \u00e8 avanzato n\u00e9 indietreggiato negli ultimi 90 anni. Il ghiacciaio ha una profondit\u00e0 massima di circa 700 metri. La prima rottura documentata del ghiacciaio risale al 1917, e in quell'occasione trascin\u00f2 in acqua un'antica foresta di alberi array\u00e1n. L'ultima rottura \u00e8 avvenuta il 10 marzo 2016; la penultima \u00e8 avvenuta il 4 marzo 2012, e in precedenza, andando a ritroso, 9 luglio 2008, marzo 2006, 2004, 1988, 1984, 1980, 1977, 1975, 1972, 1970, 1966, 1963, 1960, 1956, 1953, 1952, 1947, 1940 e 1934, 1917. La frequenza media \u00e8 una rottura ogni 4-5 anni.\nVariazioni frontali recenti.\nIl Perito Moreno risulta essere uno dei pochi ghiacciai attualmente in avanzamento e per questo \u00e8 spesso oggetto di discussioni relative al riscaldamento climatico.\nUn ricercatore argentino, Jorge Rabasa, effettuando dei rilevamenti nell'estate del 2007, ha rilevato che il Ghiacciaio Perito Moreno ha perso negli ultimi due anni ben quattordici metri di spessore ai margini, sostenendo per questo che il ghiacciaio risente del surriscaldamento globale. D'altra parte altri ricercatori argentini ritengono che i fenomeni mensili o annuali di perdita o accumulo di ghiaccio facciano parte di cicli naturali del Perito Moreno.\nNel luglio 2008, durante l'inverno australe, si sono verificate rotture rilevanti che normalmente accadono durante il periodo estivo. Alcuni esperti hanno addotto come motivazione il riscaldamento globale. Tuttavia rotture invernali dello stesso tipo si sono avute anche nel 1917 e nel 1951."}
{"id": "685941", "revid": "287204", "url": "https://it.wikipedia.org/wiki?curid=685941", "title": "Stelle principali della costellazione dell'Uccello del Paradiso", "text": "Segue un prospetto delle stelle principali della costellazione dell'Uccello del Paradiso, elencate per magnitudine decrescente."}
{"id": "685943", "revid": "1745361", "url": "https://it.wikipedia.org/wiki?curid=685943", "title": "Governatorati della Tunisia", "text": "I governatorati della Tunisia (in arabo: \"wil\u0101y\u0101t\") sono la suddivisione territoriale di primo livello del Paese e sono pari a 24. Ciascuno di essi si suddivide ulteriormente in delegazioni, pari nel loro complesso a 264.\nCiascun governatorato \u00e8 retto da un governatore nominato dal Presidente della Repubblica.\nA fini statistici i governatorati sono raggruppati in sei regioni: \nEvoluzione storica.\nNel 1956, con la fine del protettorato francese, i 38 \"caidati\" della Tunisia furono sostituiti da 14 governatorati:\nSuccessivamente furono istituiti i governatorati di:"}
{"id": "685944", "revid": "1601148", "url": "https://it.wikipedia.org/wiki?curid=685944", "title": "Jane Darwell", "text": "Nel 1941 vinse il premio Oscar alla miglior attrice non protagonista per il film \"Furore\" (1940) di John Ford.\nBiografia.\nFiglia di William Robert Woodard e di Ellen Booth, la sua ambizione giovanile era quella di diventare una cantante lirica, ma il padre, presidente delle ferrovie, si oppose. I due vennero a un compromesso e la giovane Patti pot\u00e9 dedicarsi alla recitazione, cambiando il suo nome in Jane Darwell. Inizi\u00f2 la carriera di attrice a Chicago, lavorando in teatro. Il debutto sullo schermo risale al 1913 con \"The Capture of Aguinaldo\", un cortometraggio prodotto dalla Bison Motion Pictures.\nInterpret\u00f2 una ventina di pellicole in due anni, prima di ritornare al teatro. Dopo quindici anni, nel 1930, riprese la carriera cinematografica con un ruolo in \"Tom Sawyer\" di John Cromwell, il primo di una lunga serie di ruoli da caratterista. Apparve in quel periodo in sei film con Shirley Temple. \nLavor\u00f2 spesso ancora per il teatro. Nella sua carriera si possono contare 170 film: la sua ultima apparizione fu nel film Disney \"Mary Poppins\" (1964) di Robert Stevenson, nel ruolo della vecchietta che d\u00e0 da mangiare ai piccioni.\nLa Darwell mor\u00ec nel 1967, per un attacco di cuore, all'et\u00e0 di 87 anni.\nRiconoscimenti.\nVinse il premio Oscar alla miglior attrice non protagonista nel 1941 per l'interpretazione di \"Ma Joad\" in \"Furore\".\nIl suo contributo all'industria cinematografica le venne riconosciuto con una stella nella Hollywood Walk of Fame al 6735 di Hollywood Boulevard."}
{"id": "685945", "revid": "1543377", "url": "https://it.wikipedia.org/wiki?curid=685945", "title": "Stelle principali della costellazione della Macchina Pneumatica", "text": "Segue un prospetto delle stelle principali della costellazione della Macchina Pneumatica, elencate per magnitudine decrescente."}
{"id": "685948", "revid": "1656773", "url": "https://it.wikipedia.org/wiki?curid=685948", "title": "Orsini del Balzo", "text": "La famiglia Orsini del Balzo (o Del Balzo Orsini) \u00e8 stata una famiglia nobile italiana del XIV e XV secolo, fondata da Raimondo \"Raimondello\" Orsini, che per eredit\u00e0 del conte di Soleto Raimondo del Balzo, fratello della nonna paterna Sveva del Balzo, ne doveva ereditare i beni e per memoria verso quest'antenato un\u00ec il suo cognome con quello dei Del Balzo. La famiglia si estinse in sole due generazioni, estinguendosi in linea legittima nel 1463 con la morte di Giovanni Antonio Orsini del Balzo, figlio di Raimondello.\nStoria.\nIl capostipite della famiglia fu Raimondo Orsini, detto Raimondello, secondogenito di Nicola Orsini, conte di Nola, e Giovanna di Sabrano, nato nella seconda met\u00e0 del XIV secolo. Niccol\u00f2 era figlio di Roberto Orsini e Sveva del Balzo.\nIl conte Raimondo del Balzo, fratello di Sveva, che mor\u00ec nel 1375, per testamento lasci\u00f2 la contea di Soleto a Nicola Orsini a condizione che questi la cedesse al figlio Raimondo; tuttavia, contravvenendo a ci\u00f2, Nicola serb\u00f2 la contea per s\u00e9 e design\u00f2 erede di quei feudi il primogenito Roberto. Raimondo, a questo punto, sdegnato, abbandon\u00f2 la patria per cercare fortuna altrove.\nLa meta dell'Orsini fu la Prussia dei cavalieri teutonici, con l'intento di combattere contro i lituani pagani. Fu l'occasione per ricevere l'investitura cavalleresca in campo di battaglia e infatti proprio in Prussia egli divenne cavaliere. Non \u00e8 noto per quanto tempo rimase nell'area baltica, ma all'inizio del 1381 risulta di nuovo nel Mezzogiorno italiano.\nRitornato in patria, Raimondo si ritrov\u00f2 in un Regno che versava in confusione per la lotta tra la dinastia degli Angi\u00f2-Valois e quella degli Angi\u00f2-Durazzo e tale situazione si rivel\u00f2 un contesto molto propizio per uomini come lui, senza patrimonio personale. Offerti inizialmente servigi militari a Luigi I d'Angi\u00f2-Valois, si schier\u00f2 poi con Carlo d'Angi\u00f2-Valois, ma, risultata negativa questa nuova alleanza, ritorn\u00f2 da Luigi I, allora morente, e gli giur\u00f2 fedelt\u00e0 (1384).\nConsiderandolo tra i suoi pi\u00f9 fedeli servitori, Luigi II d'Angi\u00f2-Valois gli consigli\u00f2 di sposare Maria d'Enghien, appartenente ad una delle famiglie pi\u00f9 illustri del Regno ed ereditiera della contea di Lecce (1385). Il matrimonio fu per l'Orsini il primo tassello del suo patrimonio.\nTra il 1386 e il 1398 Raimondo estese il suo potere su Brindisi, Gallipoli, Martina Franca, Molfetta e Monopoli. Nel 1389, con il sostegno di Luigi II, occup\u00f2 con la forza, non solo la contea di Soleto, ma anche altre terre del padre. Per memoria verso l'antenato, antepose al suo cognome quello dei Del Balzo, e con lui ebbe cos\u00ec inizio questa dinastia.\nQuando Raimondo si rese conto della disfatta di Luigi II, tent\u00f2 di riavvicinarsi ai Durazzeschi, e, per essi, al nuovo re Ladislao. Questa mossa gli port\u00f2 l'investitura del principato di Taranto, al quale egli aspirava per i diritti che gli venivano dai Del Balzo.\nIl principato era il feudo pi\u00f9 esteso del Regno in epoca angioina e con esso Raimondo ricevette vasti possedimenti, tra cui Castellaneta, Francavilla Fontana, Gallipoli, Ginosa, Martina Franca, Massafra, Mottola, Nard\u00f2, Oria, Ostuni, Polignano, Taranto e Ugento. Poi, nel 1392, compr\u00f2 anche dei possedimenti in Campania, ovvero la contea di Acerra e diversi feudi come Marcianise, San Vitaliano e Trentola, poi acquist\u00f2 in Irpinia le baronie di Flumeri-Trevico e Guardia Lombardi, e infine, nel 1401, ottenne la baronia di Tricase.\nTuttavia i rapporti fra Raimondo e Ladislao si deteriorarono per ragioni non documentate. Quando nel 1405 Ladislao entr\u00f2 in conflitto con papa Innocenzo VII, Raimondo si mise a capo di un'alleanza anti-durazzesca. Tuttavia Raimondo mor\u00ec improvvisamente (17 febbraio 1406) e fu sepolto a Galatina, nella Chiesa di Santa Caterina. Moriva cos\u00ec quell'uomo che era considerato il pi\u00f9 potente del Regno dopo il re.\nRaimondo lasci\u00f2 quattro figli: Giovanni Antonio, detto Giannantonio, primogenito, Maria, Caterina e Gabriele. Di loro, le due figlie, nate intorno al 1400, ebbero morte precoce, rispettivamente nel 1413 e 1429; Gabriele fu fatto duca di Venosa; Giovanni Antonio fu il suo erede, tuttavia riusc\u00ec solo dopo lunghi anni di lotte a succedergli nei suoi feudi. Infatti fu solo quando mor\u00ec Ladislao che Giovanni Antonio pot\u00e9 riprendere possesso dei suoi feudi, in quanto il re aveva sposato la vedova Maria d'Enghien e s'era insignorito in tal modo di quei beni; cos\u00ec, alla morte del re, la sorella Giovanna II rimise la cognata e i figli di lei in possesso dei loro feudi.\nScoppiato nel 1423 il conflitto per la successione al trono tra Giovanna II e Alfonso V d'Aragona (la regina non aveva figli e aveva in un primo momento proclamato suo erede Alfonso per poi cambiare idea e scegliere Luigi III d'Angi\u00f2-Valois, figlio primogenito di Luigi II), dopo un iniziale presa di posizione neutrale, Giovanni Antonio si schier\u00f2 apertamente dalla parte di Alfonso per il fatto che la regina aveva investito il suo avversario, Giacomo Caldora, del titolo di duca di Bari.\nDopo la morte della regina (2 febbraio 1435), nel conflitto tra Alfonso V e Renato d'Angi\u00f2-Valois, fratello minore di Luigi III (che era intanto morto) ed erede designato da Giovanna, l'Orsini del Balzo prese di nuovo le parti dell'aragonese, con il quale durante la battaglia navale di Ponza (5 agosto 1435) furono fatti prigionieri e condotti a Milano presso Filippo Maria Visconti; ma gi\u00e0 a met\u00e0 ottobre dello stesso anno furono entrambi messi in libert\u00e0. Dopo una seconda breve prigionia, nel 1440 riusc\u00ec a strappare ad Antonio Caldora, figlio di Giacomo, il ducato di Bari e la contea di Conversano. Dopo la vittoria definitiva dell'aragonese su Renato d'Angi\u00f2-Valois, nel 1442, Giovanni Antonio Orsini del Balzo si trov\u00f2 ad essere il pi\u00f9 potente feudatario del Regno, signore di pi\u00f9 di 400 castelli, il cui dominio si estendeva da Marigliano a Leuca.\nQualche ombra tra l'aragonese e Giovanni Antonio non manc\u00f2, ma il matrimonio tra la nipote di quest'ultimo, Isabella di Chiaromonte, col duca di Calabria Ferdinando, parve che concretizzasse i vincoli della casa regnante col pi\u00f9 potente ceppo feudale indigeno. Tuttavia il motivo determinante della rottura con Alfonso V fu la successione del ducato di Venosa e degli altri feudi del fratello minore dell'Orsini, Gabriele, morto nell'ottobre del 1453: nonostante il 1\u00ba marzo 1435 Alfonso V avesse concesso a quest'ultimo il ducato di Venosa con un atto in cui si stabiliva, tra Gabriele e Giovanni Antonio, la reciproca successione nei loro feudi in caso di morte senza eredi maschi di uno dei due, nel 1454 Alfonso V concesse tutti i feudi di Gabriele alla figlia di questo, Maria Donata.\nDopo la morte di Alfonso V (27 giugno 1458), Giovanni Antonio consider\u00f2 giunta l'ora di rivendicare i propri diritti sul ducato di Venosa e lo prese con la forza. In aperto attrito con Ferdinando I, detto Ferrante, figlio e successore di Alfonso, pretese la cessione dell'intera fascia costiera settentrionale della Terra di Bari, mirando alla creazione di un esteso Stato unitario. Riusc\u00ec a conquistare quasi tutta la Terra di Bari, ma dopo la determinante vittoria degli Aragonesi nella battaglia di Troia (18 agosto 1462), colpito dalla malaria, si affrett\u00f2 ad ottenere un accordo con il re Ferrante, e ne ottenne uno vantaggioso nel settembre del 1462 dove rimaneva in possesso di quasi tutte le sue conquiste.\nIl 15 novembre 1463 Giovanni Antonio mor\u00ec ad Altamura di malaria. Fu sepolto nella chiesa di Santa Caterina, a Galatina. Diffusa \u00e8 la teoria che era stato proprio il re a farlo assassinare, poich\u00e9 egli era stato l'unico a trarre vantaggio dalla morte del ricco feudatario. Infatti, poich\u00e9 non lasciava eredi, dal momento che suo figlio Bartolomeo e altre tre figlie erano illegittimi e quindi esclusi dalla successione, il re si appropri\u00f2 di tutti i suoi estesi feudi (che tornarono sotto il dominio della Corona) e di tutte le sue ricchezze, stimate a pi\u00f9 d'un milione di ducati.\nCon la morte di Giovanni Antonio, dunque, si estinte in linea legittima la dinastia degli Orsini del Balzo.\nAlbero genealogico.\nDi seguito \u00e8 riportato l'albero genealogico della famiglia Orsini del Balzo:"}
{"id": "685949", "revid": "5499724", "url": "https://it.wikipedia.org/wiki?curid=685949", "title": "Perito Moreno", "text": ""}
{"id": "685951", "revid": "11694", "url": "https://it.wikipedia.org/wiki?curid=685951", "title": "Spadaforte", "text": ""}
{"id": "685953", "revid": "1013865", "url": "https://it.wikipedia.org/wiki?curid=685953", "title": "Governatorato di K\u00e9bili", "text": "Il governatorato di K\u00e9bili \u00e8 uno dei 24 governatorati della Tunisia. Venne istituito nel 1981 e si trova nella parte meridionale del paese, al confine con l'Algeria; suo capoluogo \u00e8 K\u00e9bili."}
{"id": "685954", "revid": "640277", "url": "https://it.wikipedia.org/wiki?curid=685954", "title": "HD 219134", "text": "HD 219134, nota anche come Gliese 892 o HR 8832, \u00e8 una stella di sequenza principale color rosso-arancio, di classe spettrale K3-V, situata nella costellazione di Cassiopea, a circa 21 anni luce dal sistema solare. La sua magnitudine apparente di 5,6 la pone tra le stelle pi\u00f9 deboli visibili ad occhio nudo.\nOsservazione.\nGliese 892 \u00e8 una stella dell'emisfero celeste boreale. La sua declinazione \u00e8 pari +57\u00b0, di conseguenza la stella diventa circumpolare pi\u00f9 a nord della latitudine 33\u00b0N, mentre rimane invisibile pi\u00f9 a sud del parallelo 33\u00b0S, vale a dire dall'Uruguay, per buona parte di Cile e Argentina, dalla Nuova Zelanda, dalle regioni meridionali di Australia e Sudafrica e dal continente antartico. Essendo di magnitudine 5,57, \u00e8 tra le stelle pi\u00f9 deboli visibili ad occhio nudo.\nIl periodo migliore per la sua osservazione, dove nell'emisfero nord si presenta alta nel cielo nelle prime ore serali, \u00e8 durante l'autunno boreale, mentre nell'emisfero australe la sua visibilit\u00e0 \u00e8 limitata ai mesi primaverili, da settembre a dicembre.\nCaratteristiche fisiche.\nPossiede l'70% della massa e 73% del diametro del Sole, ed irradia il 30% della sua luminosit\u00e0. Pare essere notevolmente pi\u00f9 vecchia del Sole, con un'et\u00e0 stimata in oltre 9 miliardi di anni; la metallicit\u00e0 \u00e8 di circa il 20% superiore a quella del Sole, cos\u00ec come abbonda maggiormente di titanio, silicio, nichel e magnesio.\nLa sua parallasse \u00e8 stata misurata attraverso il satellite Hipparcos in 152,76 \u00b1 0,29 mas, corrispondente ad una distanza di 6,546 \u00b1 0,012 parsec (o 21,35 \u00b1 0,04 anni luce), mentre con pi\u00f9 recenti misurazione del satellite Gaia la parallasse \u00e8 risultata essere 153,1 mas, corrispondente a una distanza di 21,3 anni luce.\nLe caratteristiche di Gliese 892 e la sua relativa vicinanza alla Terra, resero la stella uno dei possibili obiettivi del progetto Darwin e del Terrestrial Planet Finder, progetti per la ricerca di pianeti terrestri nella zona abitabile di stelle simili al Sole, in seguito cancellati.\nSistema planetario.\nRicercatori italiani ed internazionali nel 2015 hanno scoperto attraverso HARPS-N installato sul telescopio nazionale Galileo che attorno alla stella orbitano tre super Terre ed un gigante gassoso. HD 219134 b completa un'orbita quasi circolare attorno alla stella in circa 3 giorni, ad una distanza di 0,0382 UA. \u00c8 il pianeta terrestre pi\u00f9 vicino alla Terra di cui sia osservabile il transito; osservazioni eseguite con il telescopio spaziale Spitzer stimarono la massa in 3,81 masse terrestri e le dimensioni in 1,5 raggi terrestri.\nHD 219134 c orbita attorno alla stella in 6 giorni e mezzo, ad una distanza di 0,062 UA. Anch'esso percorre un'orbita pressoch\u00e9 circolare. Ha una massa quattro quella della Terra.\nIl sistema \u00e8 stato ristudiato e nel 2016 si sono aggiunti nuovi pianeti, almeno 6 confermati e uno, f, rimasto senza conferma. I pianeti d e h dovrebbero essere dei giganti gassosi considerando la massa stimata, mentre il pianeta g, che potrebbe essere situato nella zona abitabile, ha una massa minima quasi undici volte quella terrestre, e potrebbe trattarsi di un mininettuno senza superficie solida. Il pianeta \"e\" \u00e8 uno dei pi\u00f9 massicci del sistema (\"M\" sin \"i\" = ), \u00e8 situato a 2,56 UA dalla stella, abbondantemente fuori quindi dalla zona abitabile. Tuttavia ben quattro studi indipendenti sono stati effettuati dalla scoperta del sistema, con alcuni dei risultati di questi studi in conflitto tra loro, come le masse e i pianeti effettivamente confermati. Gillon \"et al.\" nel 2017 suggeriscono la presenza di 5 pianeti certi, trovando riscontri anche per f, precedentemente rimasto da confermare, tuttavia secondo questo studio non \u00e8 stata riscontrata la presenza dei pianeti g ed e. Dei due pianeti interni sono stati osservati dei transiti e questo ha permesso di calcolarne i rispettivi raggi, rispettivamente, per b e c, di 1,5 e 1,4 volte quello terrestre. Considerando la loro massa, si \u00e8 quindi potuto appurare che i pianeti pi\u00f9 interni sono certamente di natura rocciosa.\nSegue un prospetto che riepiloga le principali caratteristiche fisiche ed orbitali dei pianeti nel sistema. Sono elencati 7 pianeti, risultati da diversi studi, tuttavia \u00e8 possibile che i pianeti \"e\" e \"h\", i pi\u00f9 esterni, siano il medesimo oggetto."}
{"id": "685959", "revid": "1013865", "url": "https://it.wikipedia.org/wiki?curid=685959", "title": "Governatorato di al-Qayrawan", "text": "Il governatorato di al-Qayraw\u0101n \u00e8 uno dei 24 governatorati della Tunisia. Venne istituito nel 1956 e si trova nella parte centrale del paese; il suo capoluogo \u00e8 al-Qayrawan.\nNel governatorato ci sono le seguenti citt\u00e0:"}
{"id": "685963", "revid": "1783371", "url": "https://it.wikipedia.org/wiki?curid=685963", "title": "Fyrd", "text": "I fyrd costituivano un importante apparato militare anglosassone ai tempi di Alfredo il Grande, sovrano del Wessex vissuto attorno al IX secolo. \nEra una milizia creata direttamente dal generale o dal sovrano ed era costituita da contadini, fattori e giovani ragazzi che venivano chiamati in caso di pericolo per il regno minacciato da forze straniere. In particolare Alfredo impieg\u00f2 tale milizia per la prima volta per fronteggiare l'attacco dei vichinghi sulle coste orientali britanniche, in particolare del regno di Northumbria. Questo particolare esercito verr\u00e0 chiamato alle armi anche sotto il regno di Guglielmo il Conquistatore, duca normanno che conquist\u00f2 l'Inghilterra nel 1066 a seguito della vittoria nella battaglia di Hastings. \nAlla fine il fyrd divenne un'armata costituita principalmente da soldati esperti insieme a paesani e contadini, provenienti dalle contee del regno anglosassone che accompagnavano i loro signori.\nDefinizioni.\nI sovrani germanici vissuti in Bretagna durante l'Alto Medioevo, riorganizzarono il dipartimento della fanteria, con l'introduzione della coscrizione regionale, questo sistema veniva chiamato fyrd e il suo potere militare dipendeva unicamente dai vari regni dell'Inghilterra anglosassone. Nei documenti anglosassoni, il servizio militare veniva espresso da termini quali: \"fyrd-faru\", \"fyrd-foereld\", \"fyrd-socne\" o semplicemente fyrd. Esso era una milizia locale stanziata nella contea anglosassone, in cui tutti gli uomini liberi dovevano servire. Coloro che si rifiutavano di prestare il servizio militare nel fyrd, andavano incontro a multe oppure venivano privati delle loro terre. \nSecondo le leggi indette dal sovrano Ine:\nIl fyrd della contea aveva il compito di difendere le citt\u00e0 e i paesi da possibili saccheggi locali. Il re poteva inoltre convocare la milizia nazionale per difendere il regno, tuttavia in caso di incursioni vichinghe, si presentavano problemi di comunicazione e i rifornimenti aumentavano drasticamente il che significava che la milizia nazionale non poteva essere radunata velocemente, cos\u00ec raramente fu convocata.\nGli storici sono tutt'oggi divisi su quali persone facevano parte del fyrd. Era l'organo militare dei contadini contraddistinto dai thegn e mercenari? Erano contadini e thegn insieme? Oppure era una combinazione di tutti e tre? Inizialmente la forza armata molto probabilmente era costituita interamente da fanteria. Tuttavia, ai tempi di Alfredo probabilmente era presente anche la fanteria montata, il quale poteva spostarsi molto rapidamente grazie ai propri cavalli in qualsiasi luogo per scacciare gli invasori. Dopo la riorganizzazione compiuta da Alfredo, furono introdotti due nuovi elementi nel suo esercito. Il primo conosciuto con il termine di \"select-fyrd\", un'unit\u00e0 strettamente reale di fanteria a cavallo composta principalmente da thegns e dai loro servitori. Il secondo invece era una milizia locale detta anche \"general-fyrd\", il quale si occupava della difesa della contea e dei borghi, era composta da uomini liberi, ovvero contadini affittuari e dai loro rispettivi thegns. Nell'XI secolo la fanteria fu rafforzata dall'aggiunta di una forza d'\u00e9lite, gli \"huscarli\". Alcuni studi recenti, suggeriscono che c'era un solo \"select-fyrd\", in cui la fanteria montata sia stata fornita dal Wessex.\nIl termine in inglese antico che la \"Cronaca anglosassone\" utilizza per riferirsi alla grande armata danese \u00e8 \"\"here\", Ine del Wessex nel diritto anglosassone, con la legge 694, d\u00e0 una definizione al termine \"here\"; un esercito d'invasione o un gruppo d'assalto con pi\u00f9 di trentacinque uomini. Tuttavia secondo alcune fonti pi\u00f9 recenti le parole \"here\" e \"fyrd\"\" venivano utilizzate in modo intercambiabile per riferirsi alla milizia inglese.\nI proprietari terrieri nell'Inghilterra anglosassone avevano una triplice obbligazione sulla loro terra; i cosiddetti oneri comuni di servizio militare, lavori di fortificazione e riparazione dei ponti. Anche quando un proprietario terriero riceveva esenzioni da altri servizi reali, questi tre doveri erano riservati. Un esempio di ci\u00f2, lo ritroviamo in un documento datato all'anno 858, quando Etelberto del Kent fece uno scambio di terra con il suo thegn Wulflaf. Tale scambio stabil\u00ec che la terra di Wulflaf era totalmente libera da tutti i servizi reali e oneri secolari, ad eccezione degli oneri comuni sopracitati.\nSecondo le leggi emanate da Canuto il Grande \u00e8 previsto che:\nOrganizzazione.\nDurante il periodo dei fyrd, l'Inghilterra aveva subito diverse incursioni da parte dei vichinghi, inizialmente si concentrarono a saccheggiare i monasteri. Il primo monastero ad esser stato saccheggiato fu nel 793 a Lindisfarne, al largo della costa nord-est, secondo cui la \"Cronaca anglosassone\" descrive i vichinghi come \"heathen men\" (pagani). Le incursioni proseguirono fino all'anno 860, quando invece di razziare i vichinghi cambiarono strategia e inviarono un grande esercito per invadere l'Inghilterra. Questo esercito nella \"Cronaca anglosassone\" viene chiamato la grande armata danese. I danesi alla fine furono sconfitti da Alfredo il Grande nella battaglia di Ethandun nel 878. In seguito a ci\u00f2 ci fu il trattato tra Alfredo e il re vichingo Guthrum, in cui fu stabilito che l'Inghilterra doveva essere divisa tra gli anglosassoni del Wessex e i vichinghi. Tuttavia, un altro esercito danese ha continuato a marciare per occupare la Gran Bretagna. Di conseguenza Alfredo inizi\u00f2 una serie di ordinanze militari per proteggere il suo regno dalla minaccia pagana. Fece costruire una flotta navale, riorganizz\u00f2 l'esercito, addestr\u00f2 la cavalleria e cre\u00f2 un sistema di citt\u00e0 fortificate conosciute come le burhs.\nCiascun elemento del nuovo sistema introdotto da Alfredo era destinato a porre rimedio ai difetti dell'apparato militare sassone venuti fuori dalle incursioni e invasioni vichinghe. Se con il vecchio sistema militare non potevano essere radunati eserciti in fretta per intercettare i razziatori vichinghi, la risoluzione fu di avere una forza di campo stanziata. Il nuovo sistema trasform\u00f2 il fyrd sassone ad ovest da una leva sporadica composta dai soldati del re in un esercito a cavallo. Se il nemico attaccava dal mare, sarebbero stati contrastati grazie alla nuova flotta navale. Per mantenere le burhs e l'esercito stanziato, Alfredo istitu\u00ec un sistema di tassazione e di coscrizione, il quale \u00e8 registrato in un documento, oggi conosciuto come il \"Burghal Hidage\"; trentatr\u00e9 citt\u00e0 fortificate sono elencate con il loro valore imponibile detto anche hide. Tipicamente, tutte le innovazioni portate da Alfredo erano saldamente radicate nella pratica tradizionale sassone occidentale, cos\u00ec come fu fatto per i tre oneri comuni, tutti coloro che erano in possesso di prestiti reali dovevano essere versati alla Corona. Alfredo rivel\u00f2 il suo genio quando cre\u00f2 la forza di campo stanziata e le burhs, che facevano parte di un sistema militare coerente.\nIl fyrd fu utilizzato spesso da Aroldo II nel 1066, con la resistenza all'invasione di Harald Hardr\u00e5de e Guglielmo il Conquistatore.\nIl re anglo-normanno Enrico I, il quale ha promesso alla sua incoronazione di ripristinare le leggi di Edoardo il Confessore, si spos\u00f2 con una principessa scozzese con discendenza reale sassone occidentale, radun\u00f2 il fyrd per integrarlo alle sue leve feudali, per formare un unico esercito di tutta l'Inghilterra, cos\u00ec come \u00e8 stato documentato da Orderico Vitale, questo esercito aveva il compito di contrastare le invasioni fallimentari del fratello Roberto II durante l'estate del 1101 e nell'autunno del 1102.\nAgli inizi dell'organizzazione militare americana, essa era considerata essere un fyrd per la difesa della Virginia coloniale."}
{"id": "685976", "revid": "1877672", "url": "https://it.wikipedia.org/wiki?curid=685976", "title": "Grado di dissociazione", "text": "Si definisce grado di dissociazione, simboleggiato dalla lettera greca formula_1, il rapporto tra la quantit\u00e0 di sostanza dissociata formula_2 e la quantit\u00e0 di sostanza inizialmente presente formula_3 (entrambe misurate in moli):\nQuesta grandezza adimensionale viene utilizzata per descrivere l'effettivo comportamento di un elettrolita debole che in soluzione si dissocia parzialmente o nel caso della dissociazione termica dei gas.\nIl grado di dissociazione \u00e8 legato al coefficiente di van't Hoff (o \"fattore di dissociazione\") formula_5 dalla relazione\nin cui formula_7 rappresenta il numero di moli formate dalla dissociazione di ogni mole di sostanza, ricavabile dalla relazione stechiometrica.\nIl grado di dissociazione \u00e8 funzione della temperatura e della pressione.\nIl grado di dissociazione pu\u00f2 assumere valori compresi tra 0 e 1, dove il valore zero corrisponde a un non elettrolita o assenza di dissociazione e il valore 1 \u00e8 il grado di massima dissociazione (teoricamente a diluizione infinita). In riferimento a 100 moli iniziali di sostanza, formula_8 pu\u00f2 essere espresso in termini percentuali (in quest'ultimo caso assumer\u00e0 valori tra 0 e 100).\nRelazione con la costante di dissociazione.\nConsideriamo, per esempio, la generica reazione di dissociazione di un acido debole:\nPossiamo schematizzare le quantit\u00e0 delle varie specie chimiche, presenti nelle diverse fasi della reazione, utilizzando la seguente tabella:\n \nLe varie concentrazioni molari (C) risultano:\ncalcolando la costante di dissociazione, formula_12, si ottiene:\nAllo stesso modo \u00e8 possibile mettere in relazione la costante di dissociazione basica, formula_14, con il grado di dissociazione dell'elettrolita o la costante di dissociazione termica di un gas con il grado di dissociazione del gas stesso.\nformula_8 \u00e8 un parametro facilmente calcolabile tramite misure pratiche di conduttivit\u00e0 ionica o sfruttando le propriet\u00e0 colligative."}
{"id": "685990", "revid": "125449629", "url": "https://it.wikipedia.org/wiki?curid=685990", "title": "Donald Crisp", "text": "Biografia.\nGeorge William Crisp nacque a Londra in una famiglia numerosa, nove fratelli in tutto. Allo scoppio della Guerra Boera, non ancora diciottenne, si ritrov\u00f2 al fronte incrociando la propria vita con quella di un giovanissimo Winston Churchill.\nCarriera.\nNel 1910 decise di tentare la carriera teatrale sui palcoscenici londinesi, conobbe David Wark Griffith e inizi\u00f2 a lavorare con lui, accompagnandolo in America nel 1912 e tornando in Inghilterra per combattere durante la Prima Guerra Mondiale. Lavor\u00f2 come assistente di Griffith per diverso tempo e divent\u00f2 a sua volta regista (diriger\u00e0 film fino al 1930).\nMa fu in qualit\u00e0 di attore che raggiunse la celebrit\u00e0 nel cinema. Il suo primo ruolo importante giunse nel 1919, quando interpret\u00f2 il padre alcolizzato di Lillian Gish nel film \"Giglio infranto\", per la regia di David Wark Griffith. Nel 1926, pass\u00f2 al genere di cappa e spada con il film \"Il pirata nero\" di Albert Parker e nel 1932 all'avventura in \"Lo schiaffo\" di Victor Fleming. Nel 1936, torn\u00f2 invece a rivestire i panni del padre dispotico in \"Una donna si ribella\" di Mark Sandrich, un dramma sull'emancipazione femminile. \nLa sua prima incursione nel genere western fu con \"Il terrore dell'Ovest\" (1939), un film di Lloyd Bacon che riscosse poco successo. L'anno successivo partecip\u00f2 al film d'avventura \"Lo sparviero del mare\" (1940), cui segu\u00ec \"Com'era verde la mia valle\" (1941) di John Ford, in cui interpret\u00f2 l'ostinato padre di famiglia Gwilym Morgan, che muore nel crollo della miniera, interpretazione che gli valse l'Oscar al miglior attore non protagonista nel 1942.\nNegli anni '40 e '50 apparve in alcuni film meno fortunati, fra i quali due con protagonista Lassie, ma nel 1955 torn\u00f2 al successo con Anthony Mann, che lo diresse in \"L'uomo di Laramie\", drammatico western violento ed amaro, dove interpret\u00f2 il ruolo di Alec Waggoman, un ricco possidente arrogante e dispotico.\nVita privata.\nDurante la prima guerra mondiale, Crisp fece parte dell'intelligence dell'Esercito. Nella seconda guerra mondiale, ebbe il grado di colonnello della Riserva.\nDal 1932 al 1944 fu sposato con la commediografa e sceneggiatrice Jane Murfin (1884-1955).\nL'attore si ritir\u00f2 dalle scene nel 1963 e mor\u00ec nel 1974, all'et\u00e0 di 91 anni, per le complicanze di un ictus. \u00c8 sepolto al Forest Lawn Memorial Park di Glendale, in California."}
{"id": "685997", "revid": "253269", "url": "https://it.wikipedia.org/wiki?curid=685997", "title": "Mary Astor", "text": "Biografia.\nNel 1926 vinse l'edizione di quell'anno del premio \"WAMPAS Baby Stars\", un'iniziativa pubblicitaria promossa negli Stati Uniti dalla \"Western Association of Motion Picture Advertisers\", che premiava ogni anno tredici ragazze giudicate pronte ad iniziare una brillante carriera nel cinema.\nAvvenente e sofisticata, Mary Astor viene ricordata come una delle indimenticabili \"femme fatale\" della storia del cinema, dapprima nel muto \"Don Giovanni e Lucrezia Borgia\" (1926), in coppia con John Barrymore, e successivamente nel genere noir del periodo bellico, in cui spicc\u00f2 nel ruolo della torbida e sensuale Brigid O'Shaugnessy, che seduce un cupo Humphrey Bogart, nel film \"Il mistero del falco\" (1941) di John Huston.\nNel 1936 fu al centro di una spiacevole vicenda personale: il suo secondo marito chiese il divorzio e minacci\u00f2 di portarle via sua figlia dopo la pubblicazione del diario dell'attrice, in cui ella raccontava della sua relazione adulterina con lo scrittore George S. Kaufman.\nNonostante questo incidente la Astor fu in grado di proseguire la propria carriera e nel 1942 vinse l'Oscar alla miglior attrice non protagonista per la \"La grande menzogna\" di Edmund Goulding.\nAlla met\u00e0 degli anni sessanta, a causa di problemi di salute, si ritir\u00f2 dalle scene e si dedic\u00f2 alla scrittura. La sua ultima apparizione sullo schermo risale al 1964 in \"Piano... piano, dolce Carlotta\", per la seconda volta a fianco di Bette Davis.\nMary Astor mor\u00ec nel 1987, all'et\u00e0 di 81 anni. A circa trent'anni dalla sua morte, nel 2017 lo scrittore Edward Sorel ha pubblicato il libro \"I diari bollenti di Mary Astor\", basato sulla biografia e sui diari personali dell'attrice, con particolare riferimento al suo legame sentimentale con Kaufman. Lo stesso Sorel aveva disegnato dei francobolli con immagini dell'attrice, emessi poco dopo la sua morte."}
{"id": "686025", "revid": "438678", "url": "https://it.wikipedia.org/wiki?curid=686025", "title": "Commento (informatica)", "text": "Il commento, nell'ambito dei linguaggi di programmazione, \u00e8 una parte del codice sorgente che ha il solo scopo di descriverne le caratteristiche funzionali, ovvero di spiegare il funzionamento delle successive linee di codice, e che non fa parte dell'algoritmo risolutivo codificato in linguaggio di programmazione. Durante il processo di compilazione queste istruzioni sono ignorate e di conseguenza non pesano computazionalmente sulla grandezza dell'eseguibile prodotto. Queste particolari notazioni hanno molta importanza, soprattutto se il programma \u00e8 sviluppato da persone diverse e in tempi diversi, aumentandone la leggibilit\u00e0/intelligibilit\u00e0 al lettore e favorendone cos\u00ec la manutenzione. I commenti vengono anche usati per inibire temporaneamente l'esecuzione di alcune porzioni di codice, con lo scopo di non eseguire alcune parti del codice senza tuttavia rimuoverle dal codice sorgente stesso. Quest'ultima pratica pu\u00f2 essere utilizzata in fase di debugging del programma.\nPanoramica.\nI commenti sono generalmente formattati come \"commenti di blocco\" (chiamati anche \"commenti di prologo\" o \"commenti di flusso\") o \"commenti di riga\" (chiamati anche \"commenti in linea\").\nI commenti di blocco delimitano un'area del codice sorgente che pu\u00f2 estendersi su pi\u00f9 righe o su una parte di una singola riga. Questa regione \u00e8 specificata con un delimitatore \"iniziale\" e un delimitatore \"finale\". Alcuni linguaggi di programmazione (come MATLAB) consentono di annidare ricorsivamente i commenti a blocchi l'uno nell'altro, ma altri (come Java) non lo fanno.\nI commenti di riga iniziano con un delimitatore di commento e continuano fino alla fine della riga o, in alcuni casi, iniziano da una colonna specifica (offset di riga dei caratteri) nel codice sorgente e continuano fino alla fine della riga.\nAlcuni linguaggi di programmazione utilizzano commenti di blocco e di riga con delimitatori di commento diversi. Ad esempio, C ++ ha commenti di blocco delimitati da codice_1e codice_2che possono estendersi su pi\u00f9 righe e commenti di riga delimitati da codice_3. Altre lingue supportano solo un tipo di commento. Ad esempio, i commenti di Ada sono commenti di riga: iniziano con codice_4e continuano fino alla fine della riga.\nSollievo dallo stress.\nA volte i programmatori aggiungono commenti per alleviare lo stress commentando gli strumenti di sviluppo, i concorrenti, i datori di lavoro, le condizioni di lavoro o la qualit\u00e0 del codice stesso. Il verificarsi di questo fenomeno pu\u00f2 essere facilmente visto dalle risorse online che tracciano parolacce nel codice sorgente.\nDescrizione.\nLinguaggi di programmazione.\nOgni linguaggio possiede una propria sintassi per permettere al programmatore di inserire commenti nel codice. Nella tabella sottostante sono riportate le indicazioni relative ad alcuni dei pi\u00f9 utilizzati linguaggi di programmazione e di markup.\nProblemi di sicurezza.\nNelle lingue interpretate i commenti sono visualizzabili dall'utente finale del programma. In alcuni casi, come le sezioni di codice \"commentate\", ci\u00f2 potrebbe presentare una vulnerabilit\u00e0 di sicurezza.\nNormative.\nEsistono vari punti di vista normativi e opinioni di lunga data sull'uso corretto dei commenti nel codice sorgente. Alcuni di questi sono informali e basati sulle preferenze personali, mentre altri sono pubblicati o promulgati come linee guida formali per una particolare comunit\u00e0.\nNecessit\u00e0 di commenti.\nGli esperti hanno diversi punti di vista sull'opportunit\u00e0 e il momento in cui i commenti sono appropriati nel codice sorgente. \u00a0Alcuni affermano che il codice sorgente dovrebbe essere scritto con pochi commenti, sulla base del fatto che il codice sorgente dovrebbe essere autoesplicativo o auto-documentante. \u00a0Altri suggeriscono che il codice dovrebbe essere ampiamente commentato (non \u00e8 raro che oltre il 50% dei caratteri diversi da spazi nel codice sorgente siano contenuti nei commenti).\nTra questi punti di vista c'\u00e8 l'affermazione che i commenti non sono n\u00e9 vantaggiosi n\u00e9 dannosi di per s\u00e9, e ci\u00f2 che conta \u00e8 che siano corretti e mantenuti sincronizzati con il codice sorgente, e omessi se sono superflui, eccessivi, difficili da mantenere o comunque inutili.\nI commenti vengono talvolta utilizzati per documentare i contratti nell'approccio progettazione per contratto alla programmazione.\nEsempio.\n/ * esegue un ciclo all'indietro attraverso tutti gli elementi restituiti dal server \n(devono essere elaborati cronologicamente) * / \nfor ( i = ( numElementsReturned - 1 ); i &gt; = 0 ; i - ) { \n / * elabora i dati di ogni elemento * / \n updatePattern ( i , returnElements [ i ]); "}
{"id": "686026", "revid": "767487", "url": "https://it.wikipedia.org/wiki?curid=686026", "title": "Tuxedomoon", "text": "Tuxedomoon \u00e8 un gruppo musicale sperimentale e multimediale statunitense di matrice post-punk/new wave, formato nel 1977 a San Francisco da Blaine Leslie Reininger e Steven Brown.\nBiografia.\nIl periodo americano.\nFondati nel 1977 dai polistrumentisti Blaine L. Reininger e Steven Brown, all'epoca studenti di musica elettronica al \"San Francisco City College\", i Tuxedomoon cominciano ad esibirsi nei locali cittadini con l'apporto iniziale dell'artista Tommy Tadlock in veste di tecnico ed inventore di suoni, e ad accompagnare con la loro musica originale gli spettacoli del gruppo teatrale \"Angels of Light\". Proprio le conoscenze di Steven Brown nell'ambiente teatrale favoriscono i contatti con i cantanti Gregory Cruikshank, Victoria Lowe e, soprattutto, Winston Tong. Il gruppo ottiene una certa notoriet\u00e0 gi\u00e0 nel 1978, quando fa da spalla ai Devo in concerto. Nello stesso anno entrano nella formazione il chitarrista Michael Belfer ed il batterista Paul Zahl, e viene pubblicato il loro primo EP, \"No Tears\" con l'etichetta indipendente Time Release. Interrotti i rapporti con la Lowe, poco dopo anche Belfer e Zahl esauriscono la loro breve collaborazione, mentre Tong lascia solo temporaneamente il gruppo, cui si sono nel frattempo uniti il bassista Peter \"Principle\" Dachert ed il cineasta Bruce Geduldig. Nel 1979 i Tuxedomoon firmano con la Ralph Records, l'etichetta dei Residents, che produce i loro primi due album, \"Half-Mute\" nel 1980 e \"Desire\" nel 1981. Nello stesso anno, considerando la scena della \"new wave\" europea pi\u00f9 consona alla propria arte, la band lascia gli Stati Uniti per trasferirsi prima a Rotterdam, dove pubblica l'album \"Joeboy in Rotterdam\" con la Backstreet Backlash, e poi a Bruxelles.\nIl trasferimento in Europa.\nQui i Tuxedomoon entrano presto in contatto con l'ambiente dell\"'avant-garde\", e nel 1982 pubblicano la colonna sonora composta per il balletto di Maurice B\u00e9jart \"Divine\", dedicato a Greta Garbo. Nello stesso anno inizia il sodalizio con l'etichetta belga Crammed Discs, con cui pubblicano gli EP \"Suite en Sous-Sol\", \"Time to Lose\" e \"Short Stories\". L'anno seguente Reininger si defila dal gruppo per dedicarsi maggiormente alla carriera solistica, mentre entra a farne parte il trombettista Luc Van Lieshout. Nel 1985 arriva il primo vero successo commerciale con l'album \"Holy Wars\", distribuito in tutto il mondo sempre dalla Crammed, e dopo la cui uscita Winston Tong lascia definitivamente la \"band\". Nel 1986 esce l'album \"Ship of Fools\", seguito nel 1987 da \"You\", entrambi con la partecipazione del polistrumentista Ivan Georgiev. Segue un lungo periodo di pausa, che dura fino a quasi tutti gli anni novanta, durante il quale vengono pubblicate alcune raccolte, mentre Steven Brown e Peter Principle, come gi\u00e0 Blaine Reininger, portano avanti diversi progetti individuali, sempre nell'ambito della Crammed Discs. \u00c8 il caso dei due album incisi da Steven Brown con il compositore belga Benjamin Lew, e dell'album solista di Principle, tutti e tre pubblicati nella collana \"Made to Measure\". Nello stesso periodo Brown e Reininger si ritrovano per una lunga serie di concerti in giro per l'Europa, durante i quali eseguono spesso anche musiche dei Tuxedomoon, e di cui resta traccia nell'album live \"1890-1990 One Hundred Years of Music\", edito ancora da Crammed. Uniche parentesi discografiche in studio come Tuxedomoon, gli album \"The Ghost Sonata\" nel 1991, colonna sonora di un'opera multimediale realizzata con Bruce Geduldig e Winston Tong nel 1982, e \"Joeboy in Mexico\", primo tentativo di \"reunion\" del 1998.\nIl ritorno stabile della band, per\u00f2, avviene solo nel 2004, quando esce l'album \"Cabin in the Sky\", al quale partecipano Steven Brown, Blaine Reininger, Peter Principle e Luc Van Lieshout. Seguono vari \"tour\" di concerti dal vivo, e nel 2006 la pubblicazione di un nuovo lavoro, \"Bardo Hotel Soundtrack\". Per il trentennale della loro attivit\u00e0 alla fine del 2007 pubblicano quindi l'album \"Vapour Trails\". L'attivit\u00e0 compositiva di nuovi brani rallenta notevolmente e solo dopo sei anni, nel 2013, viene pubblicato un nuovo album di inediti, \"Pink Narcissus\", sempre per la Crammed. Nel 2016 il gruppo gira l'Europa con l'\"Half Mute Tour\", in cui la formazione storica riporta sul palco il primo repertorio. I concerti sono dedicati alla memoria di Bruce Geduldig, deceduto il 7 marzo 2016.\nIl 17 luglio 2017 a Bruxelles muore improvvisamente a 63 anni il bassista Peter Principle."}
{"id": "686028", "revid": "110157", "url": "https://it.wikipedia.org/wiki?curid=686028", "title": "Recently (Dave Matthews Band)", "text": "Recently \u00e8 un live EP della Dave Matthews Band, pubblicato nel 1994.\nRegistrato al \"The Birchmere\" in Arlington, Virginia il 21 febbraio 1994 e al Trax in Charlottesville, Virginia il 22 febbraio 1994.\nL'immagine della copertina rappresenta la natura della \"title track\", che parla della lotta di due persone in una relazione interrazziale. Le liriche della canzone spiegano le difficolt\u00e0 di questa relazione causate dal diverso colore della pelle.\nLa cover promozionale di \"Recently\" esponeva una porzione del seno della donna, e l'uomo stava in secondo piano, sul lato sinistro dell'immagine, con una zucca visibile nella sua mano sinistra.\nIl Promo di \"Recently\" con questa copertina fu pubblicato prima dello stesso singolo e aveva una diversa tracklist, la quale includeva anche una versione alternativa della title track. Questa pubblicazione promozionale, informalmente conosciuta come \"Pumpkin Recently\", \u00e8 attualmente una delle release pi\u00f9 rare e pi\u00f9 quotate del repertorio della band.\nTracklist.\nTutte le canzoni sono scritte da David J. Matthews, le eccezioni sono segnalate.\nOriginal EP.\nLe tracce 2 e 3 sono versioni acustiche live eseguite da Dave Matthews e Tim Reynolds."}
{"id": "686032", "revid": "2091899", "url": "https://it.wikipedia.org/wiki?curid=686032", "title": "Xi Bo\u00f6tis", "text": "Xi Bootis (\u03be Boo, \u03be Bo\u00f6tis) \u00e8 un stella binaria posta a 21,9 anni luce dal sistema solare, nella costellazione del Boote, il \"Pastore\".\nLe due stelle del sistema, una nana gialla e una nana arancione, sono distanziate da un minimo di 16,5 a un massimo di 51 UA, con un periodo orbitale di 151,6 anni e un'inclinazione orbitale, dal punto di vista della Terra, di 139\u00b0.\nOsservazione.\nXi Bootis \u00e8 una stella dell'emisfero celeste boreale, tuttavia grazie alla sua posizione non fortemente settentrionale, pu\u00f2 essere osservata dalla gran parte delle regioni della Terra.\nLa magnitudine complessiva di Xi Bootis, pari a 4,59, fa s\u00ec che possa essere scorta solo con un cielo sufficientemente libero dagli effetti dell'inquinamento luminoso. La stella si trova 2\u00b0 a est della brillante Arturo e le componenti del sistema binario possono essere risolte anche con un piccolo telescopio.\nIl periodo migliore per la sua osservazione nel cielo serale ricade nei mesi compresi fra fine marzo e agosto; nell'emisfero nord \u00e8 visibile anche verso l'inizio dell'autunno, grazie alla declinazione boreale della stella, mentre nell'emisfero sud pu\u00f2 essere osservata limitatamente durante i mesi tardo-autunnali australi.\nCaratteristiche del sistema.\nXi Bootis A \u00e8 una stella di sequenza principale simile al Sole, di classe spettrale G8-Ve. Possiede il 96% della massa, l'87 del raggio e il 60% della luminosit\u00e0 del Sole. Xi Bootis B \u00e8 invece una stella giallo-arancione (classe spettrale K5-Ve) con il 67% della massa del Sole e il 12% della sua luminosit\u00e0. La stella principale \u00e8 una variabile BY Draconis, con la luminosit\u00e0 che varia dalla magnitudine 4,52 alla 4,67 in un periodo di poco pi\u00f9 di 10 giorni.\nEntrambe le stelle sono magneticamente attive e la principale in particolare presenta una forte attivit\u00e0 cromosferica, che suggerisce che la stella sia piuttosto giovane. Tuttavia, la mancanza di un disco circumstellare evidente, come quello presente attorno a Epsilon Eridani, induce gli astronomi a pensare che la stella sia molto pi\u00f9 vecchia di quanto creduto in precedenza. Anche studi recenti sono piuttosto discordanti circa l'et\u00e0 della componente principale: Mamajek \"et al.\" in uno studio del 2008, la stimano di soli 200 milioni di anni, mentre la stima di Gonzalez \"et al.\" del 2010 \u00e8 di 3,3 \u00b1 2,8 miliardi di anni, dunque con un alto margine d'errore che lascia parecchia incertezza sull'et\u00e0 della stella.\nRicerca di compagni sub-stellari.\nConsiderando che almeno la principale \u00e8 piuttosto simile al Sole, \u00e8 stato ipotizzato che il sistema potrebbe ospitare pianeti terrestri in grado di sostenere la vita. Il non aver trovato nane brune, pianeti giganti o gioviani caldi nel sistema \u00e8 stato giudicato un fatto positivo per la presenza di pianeti di tipo terrestre nella zona abitabile di Xi Bootis A. La distanza ottimale per un pianeta simile alla Terra per poter avere acqua liquida in superficie sarebbe di 0,7 UA dalla componente principale. A quella distanza il periodo orbitale sarebbe di 221 giorni. La zona abitabile di Xi Bootis B sarebbe centrata invece a circa 0,25 dalla stella. Con i metodi attuali gli astronomi trovano difficile rilevare un pianeta terrestre attorno a queste stelle."}
{"id": "686033", "revid": "143542", "url": "https://it.wikipedia.org/wiki?curid=686033", "title": "George Balanchine", "text": "Fra i pi\u00f9 grandi del ventesimo secolo e uno dei fondatori della tecnica del balletto classico negli Stati Uniti. Il suo lavoro \u00e8 un \"trait d'union\" tra il balletto classico e quello moderno. La sua produzione \u00e8 immensa e conta pi\u00f9 di 425 lavori per il balletto, il musical, il cinema e persino il circo.\nIl periodo russo.\nIl padre, Meliton Balan\u010divadze (1862-1937), era un musicista di origini georgiane e uno dei fondatori dell\"Opera Georgiana\". Anche il fratello di George, Andrei Balan\u010divadze (1906-1992), divent\u00f2 un famoso compositore.\nNel 1913, all'et\u00e0 di nove anni, Balanchine si iscrisse alla Scuola Imperiale di Balletto, dove ebbe come maestri Pavel Gerdt e Samuil Andrianov (genero di Pavel). Successivamente avrebbe studiato anche con Enrico Cecchetti nell'Europa dell'Ovest. \nCon la vittoria dei bolscevichi nella Rivoluzione Russa del 1917, la scuola fu evacuata poich\u00e9 considerata un simbolo del regime zarista. Per sopravvivere alle privazioni e alle leggi marziali di quel periodo, Balanchine suonava il piano come accompagnamento ai film muti nei cabaret e nei teatri.\nLa scuola di Balletto riapr\u00ec seppur con grosse difficolt\u00e0 finanziarie. Balanchine riprese gli studi sotto la protezione dell'ispettore della scuola Grigory Grigorevich Isaenko.\nDopo essersi diplomato con il massimo dei voti, nel 1921, Balanchine si iscrisse al Conservatorio di San Pietroburgo per studiare pianoforte e composizione musicale riuscendo a far conciliare i doveri di ballerino del Teatro Accademico di Stato per l'Opera e il Balletto (GATOB), che prima della rivoluzione si chiamava Balletto Mariinskij (nome con il quale \u00e8 di nuovo conosciuto oggi), con lo studio della musica. Gli studi al conservatorio comprendevano piano, teoria musicale, contrappunto, armonia e composizione. Si diplom\u00f2 al Conservatorio nel 1923 e fu membro dell'orchestra fino al 1924. Nel frattempo, nel 1922, a soli diciotto anni, si spos\u00f2 con Tamara Geva, una ballerina di quindici anni, incontrando la disapprovazione di Grigorievich.\nMentre era ancora un adolescente, Balanchine coreograf\u00f2 il suo primo balletto, un pas de deux intitolato \"La nuit\" (1920, su musica di Anton Rubinstein). Segu\u00ec \"Enigma\", danzato a piedi nudi. Nel 1923, con alcuni compagni danzatori, form\u00f2 una piccola compagnia, chiamata \"Giovane Balletto\". Tuttavia le coreografie del gruppo erano troppo sperimentali per le nuove autorit\u00e0, che intimarono al gruppo di lasciar perdere.\nFu per\u00f2 permesso ai ballerini (oltre a Balanchine e Tamara Geva, vi erano anche Alexandra Danilova e Nicholas Efimov) di andare in tourn\u00e9e in Europa occidentale nel 1924. Mentre danzavano a Londra, Sergej Djagilev li vide e chiese al gruppo di unirsi ai suoi Ballets russes, spingendoli a lasciare la Russia, cosa che essi fecero. Fu Djagilev che sugger\u00ec al giovane Balan\u010divadze di \"francesizzare\" il suo nome in Balanchine per renderlo pi\u00f9 facilmente pronunciabile per le platee europee.\nBallets Russes.\nDjagilev, con il suo solito intuito straordinario, promosse immediatamente Balanchine a coreografo della compagnia e gli permise di creare le sue coreografie. Tra il 1924 e il 1929 (anno della morte di Djagilev), Balanchine cre\u00f2 nove balletti e alcune coreografie minori. Sfortunatamente in quel periodo si fece anche male a un ginocchio e questo limit\u00f2 la sua capacit\u00e0 di danzare, costringendolo alla fine a rinunciare del tutto alla carriera del ballerino. Nel 1926 Balanchine e Tamara Geva divorziarono e la Geva emigr\u00f2 in America. Subito dopo Balanchine inizi\u00f2 una relazione con la danzatrice Alexandra Danilova che dur\u00f2 alcuni anni e fu considerata un matrimonio di diritto. Infatti la Danilova \u00e8 considerata la sua seconda moglie, anche se non si sposarono mai.\nDopo la morte di Djagilev, i Ballets russes finirono nel caos. Balanchine inizi\u00f2 ad allestire balletti per le Cochran Revues a Londra e fu assunto dal Royal Danish Ballet a Copenaghen come ma\u00eetre de ballet ospite. Poi fu coreografo per la compagnia del Ballet russe de Monte Carlo, creando tre balletti: \"Cotillon\", \"La concurrence\" e \"Le bourgeois gentilhomme\". La sua musa in quel periodo era la giovane Tamara Tumanova, una delle giovanissime ballerine dei \"Ballets russes de Montecarlo\", danzatrici di et\u00e0 compresa tra i 13 e i 15 anni, tra le quali vi erano anche Irina Baronova e Tatiana Riabouchinskaja.\nQuando Ren\u00e9 Blum, uno dei fondatori della compagnia, lasci\u00f2 la compagnia al colonnello Vasilij de Basil, Balanchine fu licenziato dai \"Ballets russes\" a causa delle sue coreografie considerate troppo poco ortodosse e il suo posto venne preso da L\u00e9onide Massine. Balanchine fond\u00f2 una propria compagnia con il nome di \"Les ballets 1933\", con l'aiuto finanziario di Edward James e con Boris Kochno, segretario personale e sceneggiatore di Djagilev, come consigliere. La compagnia dur\u00f2 solo un paio di mesi, ma in quel breve periodo Balanchine concep\u00ec molte nuove coreografie e si trov\u00f2 a collaborare con artisti come Bertolt Brecht, Kurt Weill, Pavel \u010celi\u0161\u010dev, Darius Milhaud e Henri Sauguet.\nFu dopo una performance de \"Les ballets 1933\" che, grazie a Romola Ni\u017einskij, moglie di Vaclav, Balanchine incontr\u00f2 Lincoln Kirstein, un mecenate americano con il sogno di fondare una compagnia di danza negli Stati Uniti formata solo da danzatori americani. Kirstein convinse il coreografo a trasferirsi in America. Fu cos\u00ec che ad ottobre di quell'anno Balanchine approd\u00f2 oltreoceano per la prima volta, e fu il primo passo per una svolta della danza in USA.\nIl periodo americano.\nArrivato negli Stati Uniti, Balanchine insistette per realizzare il suo primo progetto: la creazione di una scuola di balletto. Con l'aiuto di Lincoln Kirstein e Edward M.M. Warburg, il 2 gennaio 1934 apr\u00ec i battenti la School of American Ballet (il SAB), a meno di tre mesi dall'arrivo di Balanchine negli USA.\nGli studenti rappresentarono \"Serenade\" nella tenuta estiva di Warburg a New York verso la fine dell'anno.\nDurante gli anni dal 1930 al 1940, tra le sue attivit\u00e0, ci fu anche il lavoro come coreografo per musical. Balanchine si trov\u00f2 a stretto contatto con personaggi autorevoli del teatro musicale americano come Richard Rodgers, Lorenz Hart e Vernon Duke.\nIn questo periodo si spos\u00f2 con la danzatrice Vera Zorina, dalla quale divorzi\u00f2 nel 1946. Si spos\u00f2 quindi con la ballerina Maria Tallchief dalla quale divorzi\u00f2 nel 1952 per sposare Tanaquil Le Clercq.\nSempre nel 1934 fond\u00f2 una compagnia professionale insieme a Lincoln Kirstein: l'American Ballet. Sfumata la possibilit\u00e0 di organizzare un tour, la compagnia inizi\u00f2 ad esibirsi al Metropolitan Opera House. Poich\u00e9 aveva avuto il permesso di mettere in scena solo due performance, \"Orfeo ed Euridice\" nel 1936, e una serata di danze coreografate su musica di Igor' F\u00ebdorovi\u010d Stravinskij nel 1937, Balanchine decise di spostare la compagnia a Hollywood nel 1938. La compagnia si riun\u00ec sotto il nome di American Ballet Caravan, gir\u00f2 l'America del Nord e il Sudamerica e dopo alcuni anni chiuse.\nBalanchine fu coreografo residente per il Ballet russe de Monte Carlo dal 1944 al 1946. Coreograf\u00f2 anche per il Teatro Col\u00f3n di Buenos Aires nel 1942. Nel 1946 fond\u00f2 una nuova compagnia - la Ballet Society - sempre con l'aiuto di Lincoln Kirstein. Dopo il successo di parecchie esibizioni, alla compagnia fu offerta, nel 1948 la possibilit\u00e0 di lavorare al New York City Center for Music and Drama come compagnia residente. Con questa nuova sistemazione, la Ballet Society divenne il New York City Ballet, al quale Balanchine decise di dedicarsi totalmente.\nNel 1949 assunse Jerome Robbins in veste di direttore aggiunto e aiuto coreografo. Il NYCB inizi\u00f2 a fare molte tourn\u00e9e in tutto il mondo riscuotendo sempre enormi successi.\nBalanchine, dal 1947 in poi, coreograf\u00f2 anche per l'Op\u00e9ra di Parigi.\nNel 1954 venne allestito \"Lo Schiaccianoci\" e questo fu l'inizio in USA di una vera e propria tradizione natalizia.\nNegli anni sessanta, Balanchine si innamor\u00f2 perdutamente della giovane e talentuosa ballerina Suzanne Farrell. Cre\u00f2 molti balletti per lei, tra i quali \"Don Chisciotte\" (con lui nella parte di \"Don Chisciotte\") e la sezione \"Diamonds\" del balletto \"Jewels\". Ma Balanchine allora era ancora sposato con la LeClerq e la Farrell, di religione cattolica, rifiut\u00f2 una storia d'amore con il coreografo. La posizione della Farrel nella compagnia fu causa di invidie e gelosie: alcune ballerine, come la precedente moglie Maria Tallchief, lasciarono la compagnia dando la colpa alla Farrell. Balanchine ottenne il divorzio in Messico dalla Le Clercq per scoprire subito dopo che la Farrell si era sposata con Paul Meija, danzatore del NYCB. Balanchine e la Farrell arrivarono ai ferri corti e nel 1970 sia lei che il marito lasciarono la compagnia. Si trasferirono a Bruxelles e si unirono alla compagnia di Maurice B\u00e9jart. Nel 1975, la Farrell ritorn\u00f2 al NYCB.\nGeorge Balanchine ricevette il Kennedy Center Honors nel 1978, ed era la prima volta che questo premio veniva consegnato.\nIl 23 febbraio 1983 ricevette la Medaglia presidenziale della libert\u00e0, la prestigiosa onorificenza statunitense, dal Presidente Ronald Reagan.\nSenza figli, mor\u00ec nel 1983, a 79 anni, dopo essere stato ricoverato per una misteriosa malattia. Si ritiene che egli sia stato la prima vittima del Morbo di Creutzfeldt-Jakob.\nL'insegnante.\nBalanchine ha elaborato una particolare tecnica del balletto che rielabora molte nozioni di base della danza accademica, il Metodo Balanchine, metodo da lui applicato alla School of American Ballet e al New York City Ballet, al fine di formare dei danzatori con le qualit\u00e0 tecniche di musicalit\u00e0, rapidit\u00e0, purezza di linee e dinamismo, necessarie all'interpretazione dei suoi balletti. Questa tecnica \u00e8 stata diffusa in tutti gli Stati Uniti e anche nel resto del mondo dagli ex danzatori di Balanchine.\nCoreografie.\n\"per i Ballets russes:\"\n\"per il Ballet russe de Monte Carlo:\"\n\"per Les ballets 1933:\"\n\"per lAmerican Ballet Theatre:\"\n\"per On Your Toes (rivista musicale di Richard Rodgers e Lorenz Hart):\"\n\"per lAmerican Ballet Caravan:\"\n\"per il Ballet del Teatro de Col\u00f3n:\"\n\"per il Ballet russe de Monte Carlo:\"\n\"per il Ballet Theatre:\"\n\"per il Ballet Society:\"\n\"per il Ballet de l'Op\u00e9ra de Paris:\"\n\"per il Ballet Theatre:\"\n\" per il Grand ballet du Marquis de Cuevas:\"\n\"per il New York City Ballet:\"\n\"per la New York City Opera:\"\nStudenti notevoli.\nNel corso dei decenni Balanchine ha condiviso le sue intuizioni artistiche con molti dei suoi studenti, tra cui:\nBibliografia.\nin italiano:\nin inglese:"}
{"id": "686034", "revid": "767487", "url": "https://it.wikipedia.org/wiki?curid=686034", "title": "D'mt", "text": "Il regno D'mt (dall'VIII al V secolo a.C. ca.) era situato nell'attuale regione dell'Eritrea e dell'Etiopia settentrionale. Esistono scarse e poco dettagliate testimonianze scritte riguardanti questo regno, cos\u00ec come poche testimonianze archeologiche: pertanto non si sa se D'mt termin\u00f2 come civilt\u00e0 prima della nascita di quella axumita, o se fu proprio uno di quegli stati dalla cui fusione (probabilmente nel I secolo a.C.) sorse il plurimillenario regno di Axum.\nSi ritiene che la capitale fosse Yeha. Questa civilt\u00e0 svilupp\u00f2 impianti d'irrigazione, utilizzavano l'aratro, coltivavano miglio, e sapevano lavorare i metalli, con cui creavano utensili e armi.\nMolti storici moderni pensano che questa civilt\u00e0 fosse indigena, bench\u00e9 sotto la forte influenza dei Sabei, per via dell'indiscussa egemonia di questi ultimi sul Mar Rosso, mentre altri vedono D'mt come risultato della fusione tra la popolazione autoctona e quella sabea, \"culturalmente superiore\". Dopo la caduta del regno D'mt nel V secolo a.C., la zona si framment\u00f2 in tanti piccoli stati autonomi (noti come regni proto-axumiti), fino alla nascita del regno di Axum, antenato della moderna Etiopia, che sar\u00e0 in grado ri riunire sotto la propria corona gran parte dell'Africa orientale fino al VIII-IX secolo.\nSovrani conosciuti.\nLista dei (pochi) sovrani di D'mt conosciuti, riportati in ordine cronologico."}
{"id": "686035", "revid": "105826", "url": "https://it.wikipedia.org/wiki?curid=686035", "title": "Regno D'mt", "text": ""}
{"id": "686036", "revid": "86341", "url": "https://it.wikipedia.org/wiki?curid=686036", "title": "Roby Zucchi", "text": "Carriera.\nTesserato per il Club Mergozzo di Pallanza, inizi\u00f2 a gareggiare a dieci anni sul Lago Maggiore e nel 1962 era gi\u00e0 campione d'Italia categoria allievi.\nNel 1966 vinse il primo titolo italiano slalom e figure; fino alla fine della sua carriera avrebbe vinto 25 titoli assoluti, di cui 12 nello slalom.\nFu il primo italiano a vincere un oro mondiale nella disciplina dello slalom nel 1975.\nInoltre fu l'unico vincitore dell'oro olimpico nello slalom dello sci nautico; lo vinse alle Olimpiadi del 1972 sulle acque di Kiel. Fu l'unica volta in cui questo sport era entrato a far parte dei Giochi Olimpici, come sport dimostrativo, pertanto tale oro non entr\u00f2 nel medagliere ufficiale.\nVinse 12 titoli europei; il primo nel 1968 a Bendfont in Inghilterra quando si aggiudic\u00f2 slalom e combinata.\nBiografia.\nTerminata la carriera si laure\u00f2 in giurisprudenza e si spos\u00f2.\nDiresse nel frattempo una scuola di sci nautico a Mergozzo (Novara) che dal '91 si fece per prima promotrice in Italia dell'attivit\u00e0 per disabili. Dal 1977 all'80 e dal 1985 al 1992 fu responsabile del settore tecnico ed agonistico, quindi consigliere federale e nel 1992 fu eletto Presidente della Federazione, incarico che gli venne rinnovato per tre mandati consecutivi, fino al 2004.\nCuriosit\u00e0: il suo nome di battesimo \u00e8 Luigi, ma tutti lo hanno sempre chiamato Roby, soprannome che gli diede suo nonno perch\u00e9, da piccolo, camminava come un robot."}
{"id": "686041", "revid": "1543377", "url": "https://it.wikipedia.org/wiki?curid=686041", "title": "Gliese 667", "text": "Gliese 667 (conosciuto anche come HR 6426 e MLO 4) \u00e8 un sistema stellare multiplo situato nella costellazione dello Scorpione, ad una distanza di circa 23 anni luce dal Sistema solare. Il sistema stellare \u00e8 composto da due stelle della sequenza principale, separate l'una dall'altra da una distanza variabile da 5 a 20 UA con un periodo orbitale di 42 anni, e da una piccola e fredda nana rossa che orbita a grande distanza dalla coppia centrale (da 56 a 215 UA).\nC'\u00e8 anche una quarta componente, ma non sembra essere legata gravitazionalmente alle prime tre.\nLa magnitudine apparente del sistema \u00e8 5,89, il che lo rende a stento visibile ad occhio nudo dalla Terra.\nGliese 667 A.\nLa componente principale del sistema \u00e8 una stella della sequenza principale, di colore arancione e classe spettrale K3-V. Con massa e diametro pari rispettivamente al 75% e al 77% rispetto al Sole, possiede il 13% della sua luminosit\u00e0 e presenta una metallicit\u00e0 (abbondanza di elementi pi\u00f9 pesanti dell'elio) piuttosto scarsa.\nLa distanza da Gliese 667 A alla quale un pianeta dovrebbe trovarsi per presentare condizioni climatiche favorevoli allo sviluppo di forme di vita \u00e8 0,36 UA (54 milioni di chilometri).\nGliese 667 B.\nL'altra componente del sistema binario centrale \u00e8 anch'essa una stella della sequenza principale di colore arancione, ma un po' meno calda (classe spettrale K5-V). Essa possiede il 65% della massa del Sole, meno di met\u00e0 del suo diametro e solo il 5% della sua luminosit\u00e0.\nGliese 667 C.\nQuesta piccola e debole nana rossa di classe spettrale M2-V ha il 38% della massa del Sole, un quinto del suo diametro e appena lo 0,3% della sua luminosit\u00e0.\nSistema planetario.\nAl 2021 \u00e8 incerto il numero di pianeti effettivamente presenti nel sistema, alcuni non hanno trovato conferma in studi successivi all'annuncio, l'enciclopedia dei pianeti extrasolari elenca comunque cinque pianeti attorno a Gliese 667 C. \nGliese 667 Cb \u00e8 stato scoperto nel 2009 e Gliese 667 Cc fu prima menzionato nel 2011, mentre nel febbraio del 2012 studi effettuati dall'Universit\u00e0 Georg-August di Gottinga hanno portato all'annuncio della scoperta ufficiale del pianeta che sembra essere un candidato serio per essere tra quelli in grado di avere acqua liquida in superficie. Il Planet Habitability Laboratory calcola che, con un'atmosfera simile a quella terrestre, il pianeta avrebbe una temperatura media di circa 27 \u00b0C, solo una decina di gradi pi\u00f9 alta della temperatura media terrestre.\nGliese 667 Cd non fu immediatamente confermato, nonostante studi preliminari sulla velocit\u00e0 radiale ne facevano supporre l'esistenza. La conferma di questo pianeta \u00e8 avvenuta solo nel 2013, e anche questo pianeta era stato considerato dentro la zona abitabile, tuttavia la sua scoperta fu confutata.\nOsservazioni effettuate tramite lo spettrografo HARPS nel dicembre 2012 suggerirono la presenza di altri pianeti orbitanti attorno a Gliese 667 C. Un riesame pi\u00f9 accurato della velocit\u00e0 radiale indic\u00f2 la presenza di sei segnali corrispondenti a probabili pianeti orbitanti attorno alla stella, equivalenti a corpi che orbitano rispettivamente in 7,2, 28,1, 30,8, 38,8, 53,2 e 91,3 giorni. I segnali corrispondenti a 7,2 e 28,1 giorni corrispondono ai periodi orbitali dei pianeti precedentemente scoperti, mentre la periodicit\u00e0 di 53,2 giorni corrisponde alla seconda armonica della rotazione della stella e non dovrebbe essere causata da un pianeta.\nNel 2013 fu data per certa la presenza dei pianeti \"d\", \"e\" e \"f\", inoltre, sarebbe stato scoperto un pianeta pi\u00f9 esterno, Gliese 667 Cg, mentre il segnale di un altro pianeta, Gliese 667 Ch, che orbita invece pi\u00f9 internamente, rimaneva incerto. Tutti sono delle Super-Terre, e Gliese Ce e Gliese Cf, assieme al gi\u00e0 noto Gliese Cc, sono stati inseriti nella ristretta lista dei pianeti abitabili del Planetary Habitability Laboratory (PHL), considerati all'interno della zona abitabile della stella madre.\nSecondo uno studio successivo di F. Feroz e M. P. Hobson, in realt\u00e0 esisterebbero solo due pianeti in orbita a Gliese 667 C, i pianeti b e c con periodi di 7 e 28 giorni, con un terzo segnale di un pianeta con periodo di 92 giorni che rimane tuttavia da confermare.\nGliese 667 C: Modello a 6 pianeti\nGliese 667 C: Modello a 3 pianeti"}
{"id": "686047", "revid": "640277", "url": "https://it.wikipedia.org/wiki?curid=686047", "title": "Gliese 33", "text": " \nGliese 33 \u00e8 una stella di sequenza principale di classe spettrale K2.5-V, distante 24,3 anni luce dal Sole, situata nella costellazione dei Pesci. Possiede circa il 70% della massa del Sole, il 69% del suo raggio e il 28% della sua luminosit\u00e0. \u00c8 una stella pi\u00f9 vecchia del Sole, la sua et\u00e0 \u00e8 stimata attorno ai 9 miliardi di anni, inoltre pare carente di elementi pi\u00f9 pesanti dell'elio; la sua metallicit\u00e0 \u00e8 infatti la met\u00e0 rispetto a quella presente nel Sole."}
{"id": "686053", "revid": "729019", "url": "https://it.wikipedia.org/wiki?curid=686053", "title": "Nicol\u00f2 Pollari", "text": "Biografia.\nNominato sottotenente della GdF nel 1964.\nHa conseguito le lauree in giurisprudenza, economia e commercio e scienze politiche.\nHa inoltre conseguito la specializzazione in Giustizia amministrativa presso l'Universit\u00e0 di Bologna e le lauree specialistiche in Scienze della Sicurezza Economico Finanziaria e in Scienze Internazionali e Diplomatiche.\nComandante del Nucleo Centrale di Polizia Tributaria. \nNominato Generale della Guardia di Finanza, dall'aprile 1993 all'agosto 1997 \u00e8 stato Capo di Stato Maggiore del Comando Generale della Guardia di Finanza.\n\u00c8 vice segretario generale del CESIS quando il 15 ottobre 2001 \u00e8 chiamato a dirigere il SISMI dall'allora presidente del Consiglio Silvio Berlusconi ed investito di ampi poteri, trovandosi ad operare nel periodo immediatamente successivo ai fatti dell'11 settembre 2001. Nel 2002 chiam\u00f2 Nicola Calipari come capo divisione del Sismi.\nHa conservato la carica sino al 20 novembre 2006, quando \u00e8 stato sostituito da Bruno Branciforte. \u00c8 andato in quiescenza con il grado di generale di Corpo d'armata.\nIl 25 gennaio 2007 Pollari \u00e8 stato nominato dal governo Consigliere di Stato (incarico ricoperto a partire dal 9 febbraio), con il \"conferimento di un importante incarico speciale alle dirette dipendenze del presidente del Consiglio\" Prodi a Palazzo Chigi. \u00c8 stato membro della IIa sezione consultiva del Consiglio di stato, fino alla quiescenza nella primavera del 2016.\n\u00c8 quindi docente di Diritto Tributario presso la Facolt\u00e0 di Giurisprudenza dell'Universit\u00e0 Mediterranea di Reggio Calabria, e presso la Libera Universit\u00e0 Mediterranea \"Jean Monnet\" di Bari - Casamassima.\nVicende processuali.\nIl rapimento di Abu Omar.\nDal gennaio 2007 Pollari \u00e8 stato sotto processo a Milano (insieme ad altre 34 persone) per il rapimento dell'imam egiziano Abu Omar \"(extraordinary rendition)\", operazione organizzata dalla CIA ed eseguita a Milano il 17 febbraio 2003. \u00c8 stato il primo caso di processo aperto sulle \"extraordinary rendition\". Nel corso delle indagini la Digos di Milano intercett\u00f2 i telefoni degli agenti del Sismi nel tentativo di comprendere il ruolo avuto dall'intelligence italiana nel sequestro dell'imam egiziano.\nIl 16 febbraio Pollari, Marco Mancini (allora capo del controspionaggio) e 26 agenti della CIA (tra cui Robert Seldon Lady, l'ex capocentro della CIA a Milano, e Jeff Castelli, responsabile del servizio segreto americano in Italia, oltre a ad una decina di funzionari del SISMI) sono stati rinviati a giudizio per concorso in sequestro di persona riguardo al rapimento di Abu Omar.\nNel frattempo, la Corte costituzionale \u00e8 stata chiamata in causa dal Governo Prodi per conflitto di attribuzione tra poteri dello Stato, perch\u00e9 l'attivit\u00e0 dei pubblici ministeri e lo stesso rinvio a giudizio violarono la legge sul segreto di stato, avendo attinto materiale classificato comprendente anche i nominativi di vari dipendenti del SISMI.\nIl processo ha avuto inizio l'8 giugno 2007 a Milano.\nProcesso di primo grado.\nIniziato praticamente con l'udienza del 22 ottobre 2008, presso la IV sezione penale del Tribunale di Milano, giudice Oscar Magi, si giunge alla requisitoria il 30 settembre 2009, al termine della quale il pubblico ministero Armando Spataro chiede 13 anni per l'ex direttore del Sismi Nicol\u00f2 Pollari. Pene varianti dai 13 ai 10 anni per gli altri imputati (tra cui l'ex capo del controspionaggio militare italiano, Marco Mancini e 26 agenti della Cia coinvolti nel rapimento) e tre richieste di proscioglimento per tre funzionari minori del Sismi.\nIl 4 novembre 2009 si giunge alla sentenza di primo grado, che delibera il non luogo a procedere per Mancini e Pollari, mentre condanna a 8 anni Robert Seldon Lady, a 3 anni Pio Pompa e Luciano Seno, entrambi funzionari del Sismi e mediamente a 5 anni gli altri agenti CIA.\nProcesso d'appello.\nIl 28 ottobre 2010 il sostituto procuratore generale di Milano Piero De Petris ha chiesto, per Pollari, la condanna a 12 anni di reclusione. Il 15 dicembre 2010 La Corte d'appello di Milano dichiara il non luogo a procedere per Pollari e Mancini, ex vertici del Sismi, per via del Segreto di Stato,condannando invece gli agenti americani della Cia per pene dai sette ai nove anni e Pio Pompa e Luciano Seno pena di 2 anni e otto mesi.\nIl 19 settembre 2012 la Suprema Corte Italiana annulla con rinvio la sentenza di non luogo a procedere pronunciata dai giudici d'appello nei confronti di Nicol\u00f2 Pollari e Marco Mancini disponendo quindi un nuovo giudizio di secondo grado per gli ex vertici del Sismi al fine di rivalutare le prove non coperte da segreto di stato, condanna invece definitivamente gli agenti americani Cia, Pio Pompa e Luciano Seno tutti per il reato di Sequestro di persona.\nIl 12 febbraio 2013 la Corte d'Appello condanna Pollari a 10 anni e Mancini a 9 anni di reclusione.\nSentenza della Corte costituzionale sul segreto di stato.\nIl 14 gennaio 2014 la Corte costituzionale smentisce la Corte di cassazione e accoglie il ricorso del Governo Italiano sul Segreto di Stato.\nCorte di cassazione e assoluzione definitiva.\nIl 24 febbraio 2014 la Corte di Cassazione, recependo la sentenza della Corte costituzionale, annulla senza rinvio la sentenza di condanna della Corte d'appello di Milano emessa il 12 febbraio 2013, quindi assolve definitivamente Nicol\u00f2 Pollari, Marco Mancini e gli agenti Giuseppe Ciorra, Raffaele di Troia e Luciano di Gregori, poich\u00e9 l'azione penale non poteva essere proseguita per l'esistenza del segreto di stato.\nLe polemiche sul processo Abu Omar.\nIl processo a carico di Pollari e degli altri agenti del SISMI \u00e8 stato particolarmente criticato a causa delle numerose anomalie emerse durante le udienze tra le quali non pu\u00f2 che emergere la collaborazione, con i servizi americani, di un maresciallo dei carabinieri (non in servizio al SISMI).\nIndipendentemente da ci\u00f2, emerge l'estraneit\u00e0 del SISMI anche dalle interviste rilasciate dall'agente CIA Sabrina De Sousa alla Stampa la quale ha affermato che Pollari si rifiut\u00f2 espressamente di eseguire operazioni di extraordinary rendition su suolo italiano.\nLa vicenda dell'Archivio riservato del Sismi.\nDal giugno 2007 Pollari e l'ex funzionario del SISMI Pio Pompa sono stati indagati dalla procura di Roma con l'accusa di peculato e possesso abusivo di informazioni riservate. Nel febbraio 2013 Pollari e Pompa sono stati prosciolti dal gup di Perugia ma la decisione era stata successivamente annullata dalla Cassazione che ha rimandato gli atti nel capoluogo umbro. Nel corso dell'udienza preliminare svolta a Perugia nel settembre 2015 il gup ha riqualificato le accuse di procacciamento di informazioni da fonti aperte in abuso d'ufficio e ha dichiarato la prescrizione del reato. Per quanto riguarda, invece, l'accusa riguardante il versamento di 30.000 euro al giornalista Renato Farina, alias \"agente Betulla\", gli imputati sono stati prosciolti per l'esistenza del segreto di Stato. Prima di ritirarsi in camera di consiglio il giudice aveva informato le parti del conflitto di attribuzione sollevato dalla Presidenza del Consiglio dei ministri, secondo cui la procura umbra non avrebbe dovuto esercitare l'azione penale in quanto la materia \u00e8 coperta da segreto."}
{"id": "686056", "revid": "110408424", "url": "https://it.wikipedia.org/wiki?curid=686056", "title": "Beta Hydri", "text": "Beta Hydri (\u03b2 Hyi, \u03b2 Hydri) \u00e8 la stella pi\u00f9 luminosa della costellazione dell'Idra Maschio. Ha una magnitudine apparente di +2,80 ed \u00e8 una stella relativamente vicina alla Terra, trovandosi a 24,3 anni luce di distanza dal sistema Solare.\nOsservazione.\nSi tratta di una stella situata nell'emisfero australe e ci\u00f2 comporta che la stella sia osservabile prevalentemente dall'emisfero sud, dove si presenta circumpolare gi\u00e0 a sud del parallelo 13\u00b0 S; avendo una declinazione di \u221277\u00b0 dall'emisfero nord la sua visibilit\u00e0 \u00e8 invece limitata alle aree nei pressi dell'equatore, e comunque non pi\u00f9 a nord della latitudine 13\u00b0 N. La sua magnitudine pari a +2,80 le consente di essere scorta con facilit\u00e0 anche dalle aree urbane di moderate dimensioni.\nCaratteristiche fisiche.\nSi tratta di una stella di sequenza principale, simile al Sole ma 3,5 volte pi\u00f9 luminosa e con un raggio pi\u00f9 grande (177%), nonostante abbia pressoch\u00e9 la stessa massa del Sole (113%). \nTuttavia, Beta Hydri \u00e8 insolitamente luminosa per la sua classe spettrale, il che fa pensare che possa trattarsi di una subgigante, cio\u00e8 una stella di et\u00e0 avanzata che si sta evolvendo fuori dalla sequenza principale dopo aver finito di bruciare l'idrogeno all'interno del suo nucleo. In effetti diversi studi indicano che la sua classe di luminosit\u00e0 della stella \u00e8 la IV, suggerendo che sarebbe una subgigante e non pi\u00f9 una stella di sequenza principale..\nLa distanza alla quale un eventuale pianeta dovrebbe orbitare per presentare condizioni climatiche simili alla Terra \u00e8 attualmente di circa 1,9 UA, poco oltre l'orbita di Marte nel Sistema Solare.\nQuesta distanza non \u00e8 costante: in altri tempi \u00e8 stata inferiore, circa 1 UA, ed \u00e8 destinata ad aumentare man mano che la stella si trasformer\u00e0 in una gigante rossa."}
{"id": "686057", "revid": "648716", "url": "https://it.wikipedia.org/wiki?curid=686057", "title": "107 Piscium", "text": "107 Piscium \u00e8 una stella nana arancione di sequenza principale che dista 24,4 anni luce dal Sistema solare, nella costellazione dei Pesci.\nAvendo una magnitudine apparente di +5,20 essa \u00e8 visibile ad occhio nudo,a patto di avere un cielo quasi completamente buio.\nLa stella si trova nella parte nord-orientale della costellazione a nord-ovest della stella Beta Arietis e a sud-est della Galassia del Triangolo.\n107 Piscium possiede l'89% della massa del Sole, l'85% circa del suo diametro e il 37% della sua luminosit\u00e0; la sua classe spettrale \u00e8 K1V e la sua metallicit\u00e0 \u00e8 circa il 63% di quella del Sole.\nNon sono stati ancora scoperti pianeti in orbita attorno a questa stella. Per ospitare acqua allo stato liquido, un eventuale pianeta terrestre dovrebbe trovarsi a circa 0,62\u00a0UA."}
{"id": "686058", "revid": "7", "url": "https://it.wikipedia.org/wiki?curid=686058", "title": "Ispettore Barnaby", "text": ""}
{"id": "686059", "revid": "287204", "url": "https://it.wikipedia.org/wiki?curid=686059", "title": "Mu Cassiopeiae", "text": "Mu Cassiopeiae (\u03bc Cas, \u03bc Cassiopeiae) \u00e8 un sistema binario situato ad una distanza di 24,6 anni luce dal Sistema solare, in direzione della costellazione di Cassiopea, non lontano da (Achird) e (Shedir). \u00c8 conosciuta anche con il nome proprio \"Marfak\" e con la sigla HR 343.\nLa peculiarit\u00e0 del sistema \u00e8 di avere un grande moto proprio rispetto al sistema solare, di circa 3,78 secondi d'arco. Mu Cassiopeiae si muove, rispetto al Sole, alla velocit\u00e0 di 167\u00a0km/s.\nOsservazione.\n \u00e8 una stella dell'emisfero celeste boreale, ed \u00e8 facilmente individuabile perch\u00e9 costituisce il vertice centrale della W di Cassiopea. La sua declinazione \u00e8 pari 54\u00b0 55', di conseguenza la stella diventa circumpolare pi\u00f9 a nord della latitudine 35\u00b0N, mentre rimane invisibile pi\u00f9 a sud del parallelo 35\u00b0S. Essendo di magnitudine 5,12 pu\u00f2 essere scorta solo con un cielo sufficientemente libero dagli effetti dell'inquinamento luminoso.\nIl periodo migliore per la sua osservazione, dove nell'emisfero nord si presenta alta nel cielo nelle prime ore serali, \u00e8 durante l'autunno boreale, mentre nell'emisfero australe la sua visibilit\u00e0 \u00e8 limitata ai mesi primaverili, da settembre a dicembre.\nCaratteristiche fisiche.\nMu Cassiopeiae A.\nLa componente principale \u00e8 una stella color giallo-arancio di classe spettrale G5V, con circa il 60(80)% della massa del Sole, il 75% circa del suo diametro e il 42% della sua luminosit\u00e0. Si pu\u00f2 a tutti gli effetti considerare come una stella subnana, la sua luminosit\u00e0 infatti \u00e8 inferiore alle stelle dello stesso tipo spettrale. La sua bassa metallicit\u00e0 (il 15% rispetto al Sole) suggerisce che questa stella sia significativamente pi\u00f9 vecchia del Sole ed abbia circa otto miliardi di anni. Mu Cassiopeiae A e la sua compagna sono infatti stelle di popolazione II che fanno parte dell'alone galattico della Via Lattea, e che si sono formate anticamente in una zona della galassia dove gli elementi pi\u00f9 pesanti dell'elio erano scarsamente presenti.\nMu Cassiopeiae B.\nSolo nei primi anni '60 Nicholas Wagman scopr\u00ec che questa stella aveva una compagna, che in seguito si rivel\u00f2 essere una piccola e relativamente fredda nana rossa di classe spettrale M5-V. Mu cassiopeiae B possiede il 15% della massa del Sole, il 30% della sua metallicit\u00e0 e appena 1/10000 della sua luminosit\u00e0.\nQuesta stella percorre un'orbita molto eccentrica, con un semiasse maggiore di circa 1,44 UA."}
{"id": "686060", "revid": "466539", "url": "https://it.wikipedia.org/wiki?curid=686060", "title": "Greer Garson", "text": "Fu candidata sette volte al premio Oscar e vincitrice dell'Oscar alla miglior attrice protagonista nel 1943 per l'interpretazione in \"La signora Miniver\". Era la bisnonna dell'attore Jamie Dornan.\nBiografia.\nNata a Manor Park, nell'Essex, i suoi genitori erano George Garson (1865\u20131906), un commesso di origini scozzesi, e Nancy (\"Nina\") Sophia Greer (morta nel 1958), di origini irlandesi. Frequent\u00f2 il corso di Belle Arti all'Universit\u00e0 di Londra, con l'intenzione di diventare insegnante. Inizi\u00f2 per\u00f2 a lavorare in un'agenzia di pubblicit\u00e0 e contemporaneamente comparve in alcune produzioni teatrali locali filodrammatiche a Birmingham, sino al debutto nel 1933 con Laurence Olivier in \"Gold Arrow\".\nVenne scoperta nel 1936 da Louis B. Mayer, che si trovava a Londra in cerca di nuovi talenti, e si trasfer\u00ec nel 1937 a Hollywood, dove inizi\u00f2 a lavorare con un contratto alla Metro-Goldwyn-Mayer. Debutt\u00f2 sugli schermi americani con il film \"Addio, Mr. Chips!\" (1938), che le fece guadagnare la prima candidatura agli Oscar, premio che ottenne poi nel 1943 per il film \"La signora Miniver\" (1942). Dopo il trasferimento negli Stati Uniti divenne una delle attrici pi\u00f9 popolari interpretando con efficacia ruoli di donne dotate di nobili sentimenti.\nNel 1962, quando Sophia Loren vinse l'Oscar per \"La ciociara\", fu Greer Garson a ritirare il premio, a causa dell'assenza dell'attrice italiana, che fu intervistata il giorno dopo a Roma da Lello Bersani. Non fu la prima volta che la Garson ritir\u00f2 un Oscar vinto da un'altra attrice: nel 1952 ritir\u00f2 quello vinto da Vivien Leigh per \"Un tram che si chiama Desiderio\"."}
{"id": "686063", "revid": "110157", "url": "https://it.wikipedia.org/wiki?curid=686063", "title": "TW Piscis Austrini", "text": "TW Piscis Austrini \u00e8 una nana arancione (stella di sequenza principale di classe spettrale K4V) visibile nella costellazione del Pesce Australe, posta ad una distanza di circa 25 anni luce dal sistema solare. La sua magnitudine apparente \u00e8 +6,48, di conseguenza \u00e8 necessario almeno un binocolo per poterla scorgere in cielo.\nCaratteristiche.\nLa sua massa \u00e8 pari all'81% della massa del Sole, ha l'80% circa del suo raggio e il 12% della sua luminosit\u00e0. TW \u00e8 la denominazione di una stella variabile: essa \u00e8 infatti una stella a flare e presenta periodiche variazioni di luminosit\u00e0 del tipo BY Draconis, e questa attivit\u00e0 insolita induce a credere che possa essere un oggetto molto giovane in termini astronomici (appena 200 milioni di anni) .\nAbitabilit\u00e0.\nUn pianeta che orbita attorno a TW Piscis Austrini dovrebbe trovarsi a circa 0,36 UA dalla stella per avere condizioni idonee per la presenza di acqua liquida in superficie. Tuttavia il problema maggiore per lo sviluppo della vita per un eventuale pianeta \u00e8 l'instabilit\u00e0 della stella, che come molte nane rosse e nane arancioni \u00e8 una stella a brillamento; su queste stelle avvengono improvvise e violente eruzioni in rapporto alla loro luminosit\u00e0, e considerando la vicinanza che un pianeta dovrebbe avere per essere all'interno della zona abitabile, i flare potrebbero essere estremamente dannosi per la formazione di una qualche forma di vita di tipo \"terrestre\".\nCompagna di Fomalhaut.\nDista circa meno di un anno luce da Fomalhaut; uno studio del 2012 ha dimostrato che TW Piscis Austrini dista dalla pi\u00f9 brillante compagna solo 0,91 anni luce condividendo lo stesso moto proprio nello spazio, a conferma che le due stelle sono legate gravitazionalmente tra loro e costituiscono un sistema binario."}
{"id": "686067", "revid": "12582", "url": "https://it.wikipedia.org/wiki?curid=686067", "title": "Fondo strutturale", "text": ""}
{"id": "686068", "revid": "640277", "url": "https://it.wikipedia.org/wiki?curid=686068", "title": "Gliese 673", "text": "Gliese 673 \u00e8 una stella nana arancione situata nella costellazione di Ofiuco. La classificazione spettrale della stella \u00e8 K7-V. Le stelle della sequenza principale di queste classi hanno generalmente una massa pari al 60-70% di quella solare.\nPur essendo una stella relativamente vicina alla Terra, ad una distanza di circa 25 anni luce, la sua magnitudine apparente \u00e8 troppo alta (+7,54) perch\u00e9 sia visibile ad occhio nudo. \u00c8 una stella con una bassa velocit\u00e0 di rotazione (3\u00a0km/s), ma ha la peculiarit\u00e0 di avere un elevato moto proprio."}
{"id": "686069", "revid": "120048118", "url": "https://it.wikipedia.org/wiki?curid=686069", "title": "John Curtin", "text": "Fu il quattordicesimo premier della sua nazione, che guid\u00f2 nel periodo pi\u00f9 difficile della sua storia, fronteggiando la minaccia di un'invasione giapponese durante la seconda guerra mondiale. Molti australiani lo considerano come uno dei pi\u00f9 illustri figli della nazione e, soprattutto, come il pi\u00f9 grande premier che l'Australia abbia avuto.\nLa militanza politica.\nCurtin, all'anagrafe \"John Joseph Curtin\", come conferma della sua fede cattolica a 14 anni aggiunse il nome \"Ambrose\" al suo nome ufficiale facendolo diventare \"John Joseph Ambrose Curtin\". Tuttavia presto abbandon\u00f2 sia la fede cattolica che i nomi \"Ambrose\" e \"Joseph\".\nFiglio di un ufficiale di polizia di origine irlandese, dopo aver frequentato le scuole dell'obbligo, all'et\u00e0 di 20 anni cominci\u00f2 a lavorare in una fabbrica di Melbourne. Curtin si iscrisse sia nel partito laburista australiano, sia nel partito socialista di Vittoria, un gruppo marxista, nel cui giornale scrisse alcuni articoli firmandosi \"Jack Curtin\". Nel 1911 Curtin divenne segretario del sindacato dei lavoratori di legname e durante la prima guerra mondiale divenne un attivo militante anti-coscrizionista.\nCandidato Laburista per il distretto elettorale di Baclavia nelle elezioni del 1914, fu brevemente imprigionato per essersi rifiutato di sottoporsi ad un esame medico obbligatorio. Egli sapeva che a causa della sua debole vista sarebbe risultato inidoneo. La tensione da lui accumulata lo port\u00f2 a divenire un accanito alcolista, pregiudicando la sua carriera politica per molti anni. Nel 1917 Curtin spos\u00f2 Elsie Needham, la sorella di un senatore laburista.\nIl politico Laburista.\nNel 1918 Curtin si trasfer\u00ec a Perth, divenendo un editore del \"Westralian Worker\", l'organo ufficiale dei sindacati. Felice per il minore stress della vita nell'Australia Occidentale, moder\u00f2 la sua visione politica. Nel 1928 Curtin riusc\u00ec a farsi eleggere nel parlamento federale. Legittimamente si aspettava di essere nominato ministro nel governo laburista di James Scullin che si era insediato nel 1929, ma la sua propensione per l'alcol frustr\u00f2 la sua aspirazione. Nel 1931 egli perse il suo seggio per riconquistarlo tre anni pi\u00f9 tardi.\nQuando nel 1935 Scullin si dimise dalla guida del partito laburista, Curtin, inaspettatamente fu designato a succedergli sconfiggendo il suo rivale, Frank Forde, che era accusato dall'ala sinistra e dai membri del sindacato di aver sostenuto la politica economica di Scullin. Nelle elezioni del 1937 i laburisti guidati da Curtin fecero solo dei leggeri progressi, non riuscendo a scalfire la confortevole maggioranza di cui godeva il premier Joseph Lyons, ma dopo il decesso di quest'ultimo, i consensi aumentarono. Nelle elezioni del 1940 Curtin fall\u00ec la conquista della maggioranza per soli due seggi.\nLa Guerra.\nA dispetto dello scoppio del secondo conflitto mondiale Curtin rifiut\u00f2 l'offerta del premier conservatore Robert Menzies di formare un governo di unit\u00e0 nazionale, perch\u00e9 temeva di spaccare il partito. Nell'Ottobre del 1941 i due deputati indipendenti, che con il loro sostegno avevano consentito agli esecutivi conservatori guidati da Menzies prima e da Sir Arthur Fadden poi di governare, decisero di appoggiare i laburisti di Curtin, il quale il 7 ottobre 1941 divenne primo ministro. Il 7 dicembre 1941, con l'attacco giapponese alla base navale statunitense di Pearl Harbor, la guerra, sino ad allora confinata in Africa ed Europa, si allarga al Pacifico. Nel febbraio 1942 Singapore cade in mani giapponesi, che catturano decine di migliaia di prigionieri australiani. A questo punto, le truppe del Sol Levante si avvicinano pericolosamente all'Australia, come dimostrano i bombardamenti subiti tra il 1942 e il 1943. L'invasione dell'Australia era cos\u00ec divenuta un'ipotesi realistica.\nIn quell'ora critica, Curtin prese tre decisioni cruciali che si riveleranno estremamente benefiche per la difesa del territorio nazionale. Prima Curtin, attirandosi le violente reprimende di Churchill, richiam\u00f2 in patria le truppe australiane impegnate con i britannici nel teatro bellico del Nord Africa per dislocarle nelle basi del Pacifico, poi lanci\u00f2 un pubblico appello agli Stati Uniti affinch\u00e9 questi assistessero le proprie truppe e accolse il generale Americano Douglas MacArthur come un salvatore della nazione australiana, stringendo con gli Stati Uniti quel forte legame che sopravvive ancora oggi. Grazie all'intervento americano nel 1943 il pericolo di invasione parve scongiurato e nelle elezioni dell'agosto di quell'anno i laburisti ottennero la pi\u00f9 grande vittoria di tutti i tempi.\nInfine Curtin riusc\u00ec ad introdurre la coscrizione obbligatoria, da lui giudicata indispensabile, senza spaccare il partito. Infatti per venire incontro alle furiose obiezioni dell'ala sinistra del suo partito la leva obbligatoria fu introdotta in misura minimale e solo per i residenti nel sud dell'equatore. Con queste scelte Curtin mostr\u00f2 la sua statura di leader. Anche a causa del forte stress e del suo tabagismo che si un\u00ec all'alcolismo, la salute di Curtin si deterior\u00f2 fortemente e il 5 luglio 1945, all'et\u00e0 di 60 anni, egli mor\u00ec: Curtin fu il secondo premier nell'arco di sei anni a morire mentre era in carica. La sua salma fu tumulata nel Cimitero Karrakatta di Perth. MacArthur afferm\u00f2 che Curtin \u00e8 stato \"uno dei pi\u00f9 grandi statisti del tempo di guerra\".\nIl suo successore fu prima (per breve tempo) Frank Forde, e poi, dopo il ballottaggio tenutosi nel partito laburista, Ben Chifley.\nNei media popolari.\nCurtin \u00e8 il leader della civilt\u00e0 australiana nel videogioco 4X \"Civilization VI\"."}
{"id": "686071", "revid": "287204", "url": "https://it.wikipedia.org/wiki?curid=686071", "title": "Lago Argentino", "text": "Il lago Argentino \u00e8 un lago d'acqua dolce situato nella provincia di Santa Cruz, nella Patagonia meridionale. \u00c8 il pi\u00f9 esteso lago dell'Argentina, con una superficie di 1.415\u00a0km\u00b2 (ampiezza massima: 20\u00a0km). Ha una profondit\u00e0 media di 150\u00a0m, mentre la profondit\u00e0 massima raggiunge i 500\u00a0m.\nIl lago giace all'interno del Parco Nazionale Los Glaciares, in un paesaggio ricco di ghiacciai ed \u00e8 alimentato dalle acque di origine glaciale di diversi fiumi, dall'acqua proveniente dal Lago Viedma, portata dal fiume La Leona, e da molti ruscelli montani. Il suo bacino imbrifero si estende per 17.000\u00a0km\u00b2.\nI ghiacciai, su tutti il Perito Moreno, la vicina cittadina di El Calafate e il lago stesso sono importanti mete turistiche. Il lago in particolare \u00e8 apprezzato per la pesca."}
{"id": "686072", "revid": "123381091", "url": "https://it.wikipedia.org/wiki?curid=686072", "title": "Malavan Bandar Anzali Football Club", "text": "Il Malavan Bandar Anzali Football Club (, \"societ\u00e0 calcistica del porto di Bandar-e-Anzali\") \u00e8 una societ\u00e0 calcistica con sede a Bandar-e-Anzali, citt\u00e0 portuale dell'Iran settentrionale, sulla costa del Mar Caspio. Milita nella Lega Azadegan, la seconda divisione del campionato iraniano di calcio.\nI colori sociali sono il bianco e blu. \u00c8 la squadra pi\u00f9 rappresentativa della provincia di Gilan-e Gharb. Il giocatore pi\u00f9 conosciuto \u00e8 Sirous Ghayeghran, capitano della nazionale iraniana negli anni '80, deceduto in un incidente stradale nel 1993."}
{"id": "686073", "revid": "330019", "url": "https://it.wikipedia.org/wiki?curid=686073", "title": "Asse prioritario", "text": "Nel linguaggio dei fondi strutturali dell'Unione europea e ai sensi dei Regolamenti generali che li governano (Regg. 1260/99 e 1083/2006), un asse prioritario identifica le priorit\u00e0 strategiche da considerare nei programmi operativi (programma operativo nazionale e programma operativo regionale). Nel ciclo dei Fondi strutturali settennali 2000-2006, 2007-2013 e in quello in corso (2014-2020), gli Assi sono sei. Essi sono:\nA questi si aggiunge anche uno specifico Asse teso a facilitare in particolare la pubblica amministrazione a realizzare gli obiettivi dei Fondi strutturali, che costituisce un settimo Asse, chiamato Assistenza tecnica cui \u00e8 attribuito uno specifico Programma operativo sovraregionale (PON Assistenza tecnica - PON ATAS).\nI documenti e Programmi operativi (PO) dei Fondi strutturali distribuiscono ogni loro intervento all'interno di tali Assi che vengono intesi da un lato come sei grandi aree di intervento e dall'altro semplificano dal punto di vista amministrativo la complessit\u00e0 dei materiali in oggetto. Lo stesso quadro comunitario di sostegno tramite il quale si approvano a Bruxelles i programmi dei Fondi strutturali (Ob.1) e si quantificano le relative quote di finanziamento per ogni Stato comunitario, basa le sue previsioni utilizzando le categorie degli Assi. A ciascun asse \u00e8 legato un obiettivo globale, articolato a sua volta in obiettivi pi\u00f9 specifici e definiti."}
{"id": "686076", "revid": "1528507", "url": "https://it.wikipedia.org/wiki?curid=686076", "title": "Swiss-Prot", "text": "Swiss-Prot \u00e8 una banca dati biologica contenente sequenze proteiche. \"Swiss-Prot\" \u00e8 stata creata nel 1986 da Amos Bairoch nel corso del suo PhD e sviluppata dall'Istituto svizzero di bioinformatica (SIB) e dall'Istituto europeo di bioinformatica (EBI). L'obiettivo di \"Swiss-Prot\" \u00e8 quello di fornire sequenze proteiche affidabili corredate di un buon numero di informazioni addizionali, come la funzione della proteina, i suoi domini funzionali, le modificazioni post-traduzionali ed eventuali varianti, una ridondanza minima ed un alto livello di integrazione con le altre banche dati bioinformatiche.\n\"Swiss-Prot\" e UniProt.\nNel 2002 \u00e8 stato creato il consorzio UniProt. Si tratta di una collaborazione tra il SIB, l'EBI ed il Protein Information Resource (PIR), creato dai National Institutes of Health. UniProt \u00e8 nato dunque dalla fusione tra \"Swiss-Prot\", il suo \"supplemento\" TrEMBL ed il database della PIR. UniProt \u00e8 attualmente la banca dati contenente il maggior numero di informazioni riguardanti proteine.\nIl consorzio UniProt ha prodotto tre tipi diversi di banca dati, ognuna ottimizzata a seconda dell'uso richiesto. La \"UniProt Knowledgebase\" (UniProtKB) \u00e8 costituita dall'unione di \"Swiss-Prot\" e \"TrEMBL\". La \"UniProt Non-redundant Reference\" (UniRef) \u00e8 in grado di combinare sequenze tra loro strettamente correlate in una singola \"entry\", per velocizzare la ricerca. La \"UniProt Archive\" (UniParc) \u00e8 un \"database\" completo delle sequenze proteiche, che riflette la storia di tutte le sequenze proteiche."}
{"id": "686082", "revid": "17351", "url": "https://it.wikipedia.org/wiki?curid=686082", "title": "North American T-28", "text": ""}
{"id": "686084", "revid": "125446096", "url": "https://it.wikipedia.org/wiki?curid=686084", "title": "Van Heflin", "text": "Biografia.\nI suoi genitori, Fannie Bleecker ed Emmett E. Heflin, medico dentista, avevano sangue sia francese che irlandese. Dopo la sua nascita, la famiglia si spost\u00f2 prima ad Oklahoma City ed in ultimo a Long Beach (California). Qui il giovane Van ebbe il suo primo contatto con il mare, con il quale ebbe un rapporto privilegiato per tutta la vita. Intenzionato a diventare un marinaio, studi\u00f2 alla \"Long Beach Polytechnic High School\" che gli permetteva di salpare in mare durante le vacanze estive compiendo viaggi alle Hawaii, Messico e in Sud America. Dopo aver terminato le scuole superiori il giovane Van si imbarc\u00f2 su un battello a vapore diretto a Liverpool, ma le continue insistenze dei suoi genitori lo convinsero ad abbandonare il mare per proseguire gli studi all'Universit\u00e0 dell'Oklahoma.\nSecondo diverse testimonianze lo studente universitario Van era nella media e non mostrava alcuna passione n\u00e9 interesse per il cinema o la recitazione. Per questo motivo esistono diverse versioni sul suo contatto con il mondo dello spettacolo, ma nessuna di queste sembra pi\u00f9 affidabile di altre.\nUna di queste versioni vuole che il giovane marinaio Van, di scalo a New York, abbia fatto visita ai suoi parenti e, dopo aver partecipato ad una festa, conobbe una persona che era appena stata sottoposta a un provino a Hollywood e che convinse il giovane a fare lo stesso, riuscendo a fissargli una audizione con Channing Pollock, produttore dello spettacolo \"Mr. Moneypenny\". Dopo la laurea, ottenuta nel 1932, frequent\u00f2 un master in Teatro all'Universit\u00e0 Yale.\nPremi.\nPremi Oscar.\n1943 \u2013 Miglior attore non protagonista per \"Sorvegliato speciale\""}
{"id": "686085", "revid": "12582", "url": "https://it.wikipedia.org/wiki?curid=686085", "title": "Assi prioritari", "text": ""}
{"id": "686086", "revid": "327773", "url": "https://it.wikipedia.org/wiki?curid=686086", "title": "Fermentazione malolattica", "text": "La fermentazione malolattica \u00e8 un evento fermentativo caratteristico, successivo alla fermentazione alcolica, che porta il vino a maturazione.\nI batteri lattici, a causa del rialzo termico che solitamente si viene a creare in primavera, innescano la fermentazione malolattica nel vino. \nNella fermentazione malolattica, l'acido malico, presente nell'uva, viene trasformato in acido lattico e anidride carbonica.\nAffinch\u00e9 questo tipo di fermentazione abbia inizio, sono necessarie le seguenti condizioni:\nDurante la malolattica, nel vino l'acido malico, il pi\u00f9 aspro, si trasforma in acido lattico, acido pi\u00f9 debole del malico, che \u00e8 percepito come pi\u00f9 delicato e meno acre. La fermentazione malolattica permette generalmente di ottenere un vino pi\u00f9 morbido ed equilibrato, maggiormente persistente, pi\u00f9 ricco di corpo (per via della concentrazione dei polisaccaridi) e con profumi pi\u00f9 fini. I toni erbacei divengono meno marcati e si accentuano le sfumature di noce, vaniglia, spezie, cuoio e tostature.\nPer tradizione \u00e8 pi\u00f9 gradita per i vini rossi ma attualmente \u00e8 stata introdotta anche nei vini bianchi importanti, dotati di grande morbidezza. Non viene eseguita nei vini bianchi di pronta beva, che fondano le loro caratteristiche sull'acidit\u00e0.\nPer svolgere la fermentazione malolattica ci si pu\u00f2 affidare ai batteri naturalmente presenti nel mosto e riattivati dalla variazione delle condizioni di conservazione, oppure si pu\u00f2 ricorrere ad inoculi di ceppi batterici selezionati (appartenenti ai generi Oenococcus o Lactobacillus).\nMeccanismo biologico ed effetti sul vino.\nLa fermentazione malolattica interviene dopo la fermentazione alcolica, una volta che sono stati consumati tutti gli zuccheri ad opera dei lieviti. \nCausa una forte diminuzione dell'anidride carbonica presente con un leggero aumento dell'acidit\u00e0 volatile del vino.\nQuesto processo permette di rendere sostanzialmente pi\u00f9 uniforme la qualit\u00e0 di un vino da un anno all'altro poich\u00e9 i batteri fanno diminuire l'acidit\u00e0 negli anni in cui questa \u00e8 in eccesso, ad esempio nelle uve, come pu\u00f2 accadere ad effetto della fase finale della maturazione.\nIl consumo di /L d'acido malico fa diminuire l'acidit\u00e0 totale di /LH2SO4.\nLa successiva fermentazione dell'acido citrico e degli zuccheri pentosi fa aumentare ulteriormente l'acidit\u00e0 volatile. Questo avviene soprattutto alla fine della fermentazione malolattica, ed \u00e8 facilitata dalla elevazione del pH.\nUna volta che la fermentazione malolattica \u00e8 terminata, i batteri possono anche attaccare l'acido tartarico, il glicerolo, o gli zuccheri pentosi ecc., e far comparire alcuni difetti nel vino. Per evitarli, occorre eliminare i batteri attraverso:\nL'eliminazione dell'acido malico dal vino permette di evitare la fermentazione da parte degli altri batteri dopo l'imbottigliamento.\nIl processo di fermentazione malolattica causa lo sviluppo di aromi lattati/burrati; in effetti, tra i prodotti secondari formati si trova il diacetile che arricchisce l'aroma del vino di un odore di burro piuttosto gradevole. Sopra i /L questo aroma diviene dominante e spiacevole, che ricorda il burro rancido.\nL'equazione che descrive la fermentazione malolattica, corrispondente alla trasformazione dell'acido malico in acido lattico, \u00e8 la seguente:\n COOH-CHOH-CH2-COOH \u21d2 COOH-CHOH-CH3 + CO2 "}
{"id": "686088", "revid": "1543377", "url": "https://it.wikipedia.org/wiki?curid=686088", "title": "Quadro comunitario di sostegno", "text": "Il quadro comunitario di sostegno (QCS) \u00e8 un documento che definisce priorit\u00e0 e strategie d'intervento in merito all'uso dei fondi strutturali europei che vedano il coinvolgimento di altre risorse finanziarie.\nIl documento, presentato da ogni stato membro e approvato dalla Commissione europea, \u00e8 strutturato in assi prioritari e si realizza attraverso l'attuazione di uno o pi\u00f9 programmi operativi."}
{"id": "686089", "revid": "599013", "url": "https://it.wikipedia.org/wiki?curid=686089", "title": "Qcs", "text": ""}
{"id": "686102", "revid": "307923", "url": "https://it.wikipedia.org/wiki?curid=686102", "title": "Ciampoli", "text": ""}
{"id": "686106", "revid": "106908", "url": "https://it.wikipedia.org/wiki?curid=686106", "title": "Sarmiento", "text": ""}
{"id": "686111", "revid": "1573940", "url": "https://it.wikipedia.org/wiki?curid=686111", "title": "Pentatomidae", "text": "I Pentatomidi (Pentatomidae , 1815) sono una famiglia di insetti dell'ordine dei Rhynchota, comprendente oltre 4100 specie.\nImportanza.\nI Pentatomidi costituiscono una delle famiglie pi\u00f9 importanti fra gli Eterotteri, per il numero di specie, per la larga distribuzione e per l'importanza economica di diverse specie di interesse agrario.\nPer le medie dimensioni e per l'aspetto inconfondibile, anche se si tratta di caratteri estesi in generale a tutta la superfamiglia dei Pentatomoidea, e per il fatto di essere piuttosto comuni, sono di facile riconoscimento anche per i profani. Il nome comune di \"cimice\", infatti, anche se a rigore fa riferimento all'intero sottordine degli Eterotteri, \u00e8 utilizzato per antonomasia per indicare insetti appartenenti alla superfamiglia.\nDescrizione.\nI Pentatomidi hanno corpo di medie dimensioni e nella generalit\u00e0 dei casi corto e con un profilo subpentagonale, da cui deriva il nome della famiglia e, per estensione, della superfamiglia. Non mancano tuttavia forme dal profilo ovoidale o oblungo. Il dorso \u00e8 pi\u00f9 o meno appiattito, mentre il ventre \u00e8 convesso. La livrea \u00e8 pi\u00f9 o meno uniforme, con colori che variano dal verde al giallastro al brunastro, ma sono frequenti le specie con livree a colori vivaci, talvolta con riflessi metallici o con disegni in contrasto.\nIl capo \u00e8 relativamente piccolo, provvisto di due ocelli e con antenne in genere composte da 5 articoli. Il pronoto \u00e8 largo e breve ed ha i margini laterali vistosamente angolati. Il mesoscutello \u00e8 ben sviluppato, di forma subtriangolare; si prolunga posteriormente fino alla base della membrana delle emielitre, ricoprendola in parte, ma nella maggior parte delle specie non ricopre il corio e buona parte della membrana. Le emielitre sono ben sviluppate ed hanno una membrana percorsa da 5-12 nervature. Le zampe hanno tarsi composti in genere 3 segmenti (due nelle Cyrtocorinae).\nL'addome presenta le tipiche espansioni laterali appiattite degli uriti sporgenti rispetto alle emielitre e facilmente visibili, in genere, per la colorazione alternata. Come la generalit\u00e0 dei Pentatomomorfi, sono presenti sensilli tricoidei alloggiati in apposite fossette (tricobotri).\nBiologia.\nDopo l'accoppiamento, le femmine depongono sulle foglie gruppi di uova (ovature), disposte in modo geometricamente ordinato e appressate, in numero variabile, talvolta anche fino a 400. Le uova hanno comunemente la forma di un barilotto, oppure sono cilindriche o sferiche. Il polo superiore \u00e8 opercolato.\nIl regime dietetico \u00e8 variabile. La maggior parte delle specie \u00e8 fitofaga e si nutre a spese di un numero elevato di specie botaniche, fra cui molte piante erbacee di interesse agrario (legumi, solanacee, ortive in generale, cotone, riso e altri cereali, graminacee in generale, ecc.). In genere prevale la polifagia, ma non mancano casi di specie con una tendenza alla monofagia o all'oligofagia.\nNell'ambito delle Asopinae sono frequenti specie i cui adulti hanno un regime alimentare strettamente zoofago oppure misto, mentre le forme giovanili sono fitofaghe. Le specie zoofaghe si comportano come predatrici di uova o stadi larvali di altri insetti (come le larve di Charidotella sexpunctata). Una singolarit\u00e0 dei Pentatomidi \u00e8 che anche le specie prettamente fitofaghe sono potenzialmente zoofaghe, per quanto questo comportamento sia poco frequente.\nIn varie specie di Pentatomidi si pu\u00f2 riscontrare la tendenza all'aggregazione. Il gregarismo si riscontra nelle fasi svernanti, rappresentate dagli adulti, che migrano in gruppo verso i siti di svernamento per poi tornare in massa sulla vegetazione ospite nella successiva primavera. Questo comportamento pu\u00f2 rappresentare una potenziale causa di danno economico su alcune colture agrarie; \u00e8 il caso, ad esempio, della Cimice del Grano (\"Aelia rostrata\"), che in Europa pu\u00f2 attaccare in massa le colture dei cereali autunno-vernini producendo danni di particolare gravit\u00e0.\nCome la maggior parte degli Eterotteri, anche i Pentatomidi si difendono rilasciando una sostanza fortemente revulsiva, secreta dalle ghiandole odorifere metatoraciche. Il secreto ha un odore caratteristico, associabile vagamente alle mandorle amare, ed ha effetto repellente nei confronti dei grossi predatori. Le loro colorazioni tanto vistose sono interpretate come \"livree di ammonimento\" (colorazioni sematiche o aposematiche), ed i predatori vertebrati imparano rapidamente a distinguere ed evitare queste disgustose prede.\nIn passato la sostanza repellente, seccata e polverizzata, era impiegata per rinforzare la componente odorosa dell'acido prussico.\nSistematica.\nFin dal Secolo XIX, la sistematica dei Pentatomidi \u00e8 stata incerta e controversa e a tutt'oggi \u00e8 ancora oggetto di revisione e discussione e si riflette sulla sistematica dell'intera superfamiglia. Nell'ambito dei Pentatomoidea, infatti, vi sono state e vi sono ancora interpretazioni discordanti in merito all'inquadramento di diversi gruppi sistematici, da alcuni Autori considerati come famiglie distinte e da altri come sottofamiglie, la maggior parte delle quali risulterebbe inclusa nella famiglia dei Pentatomidi sensu lato. Nel corso dei decenni, pertanto, si sono succeduti differenti schemi tassonomici che suddividevano la famiglia in un numero variabile, secondo gli Autori, da 2 a 13 sottofamiglie. Il quadro tassonomico dei Pentatomidi, perci\u00f2, varia anche sensibilmente secondo l'epoca e secondo l'autore.\nFra le interpretazioni pi\u00f9 recenti da parte degli studiosi degli Eterotteri, tendono ad una sostanziale convergenza le suddivisioni tassonomiche di e . Nell'ambito dei Pentatomoidei, i due schemi tassonomici discordano in merito alla posizione sistematica di due raggruppamenti:\nA prescindere dalle suddette divergenze, entrambe le interpretazioni riducono l'ambito tassonomico dei Pentatomidi, separandone alcuni raggruppamenti come famiglie a s\u00e9 stanti (Thaumastellidae, Scutelleridae, Plataspididae, Tessaratomidae). Adottando la suddivisione di , la famiglia risulta composta dalle seguenti sottofamiglie:\nDanni alle colture.\nNell'ambito dell'ordine dei Rincoti, l'importanza economica dei Pentatomidi, relativamente alle specie dannose di interesse agrario, \u00e8 seconda solo a quella degli Omotteri. I danni prodotti dai Pentatomidi sono generici, in quanto causati anche da altri Eterotteri fitofagi (ad esempio, frequentemente i Miridi). Consistono nella decurtazione della produzione dovuta alla sottrazione della linfa, alle alterazioni prodotte dalle punture e, infine, al rilascio sul prodotto di sapori sgradevoli dovuti alla secrezione delle ghiandole odorifere.\nLe punture sono esercitate principalmente sugli steli, sulle foglie e sulle gemme. La gravit\u00e0 del danno dipende dalla pianta, dall'organo attaccato e dall'intensit\u00e0 degli attacchi. Possono consistere in necrosi pi\u00f9 o meno diffuse, fino ad estesi disseccamenti dell'organo, alterazioni morfologiche, come ad esempio il ripiegamento di steli e germogli, alterazioni istologiche dovute alla reazione dei tessuti vegetali all'azione biochimica della saliva iniettata. L'alterazione istologica pi\u00f9 comune \u00e8 il \"cono salivare\", che consiste in un indurimento del tessuto, una sorta di grumo, in corrispondenza della puntura.\nGli adulti tendono ad attaccare facilmente i fiori e i giovani frutti in accrescimento, sia carnosi (frutta propriamente detta) sia secchi (cariossidi, acheni, ecc.). In questi casi i danni sono essenzialmente di due tipi. L'attacco sui fiori ne provoca la devitalizzazione e impedisce l'impollinazione e il successivo sviluppo dei frutti. Il fenomeno, genericamente detto \"aborto fiorale\" o \"aborto traumatico\", pu\u00f2 provocare danni di notevole entit\u00e0 in caso di attacchi massicci, perch\u00e9 si ripercuote direttamente - in termini quantitativi - sulla produzione. L'attacco sui frutti in accrescimento provoca invece deformazioni e alterazioni fisiologiche e istologiche che possono portare ad un deprezzamento del prodotto o ad una perdita totale dei requisiti di commercializzazione. La tipologia del danno ai frutti cambia secondo la specie agraria attaccata, in ogni modo si tratta di danni che possono essere provocati anche da altri Eterotteri come, ad esempio, i Miridi e i Coreidi.\nAd esempio, nelle pere e in generale in tutte le Pomacee, provoca o accentua il fenomeno della litiasi o \"pietrosit\u00e0\". Questo fenomeno consiste in una lignificazione puntiforme della polpa, fisiologico entro certi limiti in molte variet\u00e0 di pere, soprattutto nelle parti superficiali del frutto. La litiasi deprezza fortemente il frutto se supera una certa soglia, in quanto altera drasticamente la consistenza della polpa.\nDiversi Pentatomidi, in Italia e in Europa, sono agenti del cimiciato delle nocciole, una delle alterazioni pi\u00f9 gravi a carico del nocciolo. Questa alterazione, prodotta dalle punture sui frutti gi\u00e0 sviluppati, provoca la necrosi del gheriglio rendendolo non commestibile. La particolare gravit\u00e0 \u00e8 dovuta al fatto che le nocciole, all'esterno, non presentano evidenti sintomi dell'alterazione.\nDi particolare gravit\u00e0 sono anche gli attacchi ai frutti delle colture erbacee industriali (cereali ed oleoproteaginose quali la soia, il girasole, ecc.) in quanto possono produrre drastiche riduzioni delle rese o rendere inutilizzabile il prodotto per la trasformazione industriale. Sulle colture ortive, infine, i danni possono avere intensit\u00e0 variabili dal semplice deprezzamento del prodotto (danni di natura estetica) alla perdita totale dei requisiti merceologici. A questi danni si aggiunge anche il conferimento di sapori sgradevoli dovuti al secreto delle ghiandole odorifere.\nLa dannosit\u00e0 dei Pentatomidi \u00e8 aggravata anche dalla loro etologia: in generale si tratta di insetti a regime alimentare polifago, gli adulti sono discreti volatori e si muovono con facilit\u00e0 e spesso hanno anche istinti gregari. Questi comportamenti li rendono agenti di danno occasionali, ma nello stesso tempo imprevedibili, a differenza di quanto avviene invece per gli Omotteri.\nI Pentatomidi sono infine occasionali vettori di agenti patogeni quali i Virus.\nFra le specie di particolare interesse agrario a diffusione paleartica, in generale comuni anche in Italia si citano le seguenti \nAlimentazione umana.\nCome per molti altri Eterotteri di medie o grandi dimensioni, anche i Pentatomidi possono avere un interesse locale come risorsa alimentare in grado di integrare il fabbisogno proteico. L'uso di Pentatomidi nell'alimentazione umana \u00e8 citato in vari contesti. Un problema relativo all'uso alimentare dei Pentatomidi \u00e8 la necessit\u00e0 di eliminare con trattamenti preliminari il sapore sgradevole dovuto al secreto delle ghiandole metatoraciche; non mancano tuttavia realt\u00e0 in cui tali insetti sono consumati anche crudi, a dispetto dell'effetto collaterale.\nIn Messico sono usate diverse specie che fanno capo ai generi \"Edessa\", \"Euschistus\" e \"Pharylpia\", comunemente chiamate \"jumiles\". I \"jumiles\" vengono mantenuti in vita e venduti in \"confezioni\" di pochi esemplari. Sono consumati in vari modi, sia crudi sia dopo cottura. La letteratura cita che la credenza popolare attribuisce a questi insetti propriet\u00e0 curative oltre a quelle nutritive. Il consumo da crudi sarebbe diffuso fra gli strati sociali poveri, mentre in generale, per annullare l'effetto sgradevole, si ricorre alla frittura o all'arrostitura e al taglio con salse (es. il chili).\nIn Africa i Pentatomidi sono o sono stati usati a scopo alimentare in Sudafrica e Zimbabwe. Nel Sudafrica \u00e8 citato da Faure, 1944, l'uso della specie \"Euchosternum delagorguei\" presso l'etnia Mapulana con il nome locale di \"thosono\". La cimice era molto apprezzata e si raccoglieva, sfruttando le abitudini gregarie, al tramonto o all'alba nei mesi freddi. Gli insetti erano consumati sia crudi sia dopo cottura. Prima dell'utilizzo \u00e8 necessaria l'estirpazione della ghiandola odorifera, in quanto il secreto ha effetti caustici sugli occhi. L'uso alimentare sarebbe ancora diffuso, secondo il progetto di ricerca \"Nutritional and medicinal value of the edible stinkbug, Eucosternum delegorguei, consumed in the Limpopo, Province of South Africa (2003-2005)\". Documenti risalenti al 1934 citano l'impiego della stessa specie, apprezzata e ricercata, con il nome locale di \"harugwa\" anche presso popolazioni indigene dello Zimbabwe. Anche in questo caso si sfruttava l'istinto gregario della specie, che si raccoglieva all'arrivo verso la fine della stagione delle piogge. Il consumo, dopo arrostitura, richiedeva un trattamento preliminare finalizzato all'eliminazione del secreto della ghiandola metatoracica perch\u00e9 sgradevole al palato.\nIn Asia \u00e8 citato l'uso di Pentatomidi in India, facenti capo ai generi \"Bagrada\" e \"Erthesina\". Inoltre in Asia sono utilizzati a scopo alimentare anche altri Pentatomoidei appartenenti alle famiglie dei Dinidoridae e Tessaratomidae in Cina e Thailandia."}
{"id": "686118", "revid": "372624", "url": "https://it.wikipedia.org/wiki?curid=686118", "title": "Museo dell'attore napoletano", "text": "Il Museo dell'Attore Napoletano \u00e8 un museo di Napoli, allestito tra il 2000 e il 2001 nel sottopassaggio di piazza Municipio, comprendente circa 400 cimeli appartenuti a vari attori napoletani, curato dal critico teatrale Giulio Baffi.\nIl museo, che poteva considerarsi in realt\u00e0 una vera e propria mostra permanente, raccoglieva svariati oggetti come manoscritti, abiti di scena, parrucche, copioni e tutto quanto \u00e8 stato ritrovato in vecchi bauli personali di palcoscenico di attori che hanno fatto la storia della recitazione napoletana.\nTra gli attori rappresentati in questo museo vanno annoverati (in ordine alfabetico): \nTra i cimeli conservati vi erano manoscritti di Eduardo Scarpetta, i copioni di Antonio Petito, la mantellina di Pupella Maggio o la forcina per capelli di Concetta Barra, rimandando all'epoca d'oro dei grandi palcoscenici storici di Napoli, come il Sancarlino, il San Ferdinando, il Salone Margherita, il Sannazzaro e il Mercadante.\nNon mancavano gli spazi espositivi dedicati a Tot\u00f2 ed il suo celebre vestito da Pinocchio, a Massimo Troisi con una sua giacca di scena, a Peppino De Filippo con un paio di occhiali autentici, alla bombetta di Nino Taranto e, naturalmente all'indimenticato Eduardo.\nLa struttura sotterranea che ospitava il museo \u00e8 stata danneggiata dalle piogge nel 2001. Il museo \u00e8 pertanto attualmente chiuso ed il materiale ospitatovi \u00e8 in attesa di una nuova destinazione.\nUna parte del materiale \u00e8 in esposizione in una mostra permanente dal dicembre 2008 presso il Teatro San Ferdinando di Napoli."}
{"id": "686121", "revid": "36426", "url": "https://it.wikipedia.org/wiki?curid=686121", "title": "Stele di Ezan\u00e0", "text": "La Stele di re Ezan\u00e0 \u00e8 l'obelisco maggiore centrale che si trova ancora oggi nel Parco Settentrionale delle Stele nell'antica citt\u00e0 di Axum (nell'odierna Etiopia). \nL'obelisco fu scolpito ed eretto nel corso del IV secolo su ordine di re Ezan\u00e0 (300-350 d.C. circa), sovrano del regno di Axum, un'antica civilt\u00e0 etiope. Il monumento \u00e8 decorato da una falsa porta alla base e da aperture ricordanti finestre lungo tutti i lati.\nLa stele \u00e8 alta 21 metri, pi\u00f9 bassa della Grande Stele (33\u00a0m), crollata in et\u00e0 antica, e del pi\u00f9 conosciuto obelisco di Axum (24\u00a0m)."}
{"id": "686122", "revid": "986213", "url": "https://it.wikipedia.org/wiki?curid=686122", "title": "Giuseppe Renato Imperiali", "text": "Biografia.\nQuinto dei dodici figli di Michele Imperiali, I principe di Francavilla, e di Brigida dei Grimaldi di Monaco, Giuseppe Renato Imperiali nacque a Francavilla Fontana il 1\u00ba maggio 1651.\nTrascorsa la prima giovinezza a Genova, si rec\u00f2 a Roma presso il prozio cardinale Lorenzo Imperiali grazie al quale riusc\u00ec ad entrare nel Collegio Germanico-Ungarico. Sotto papa Clemente X fu nominato chierico della Camera Apostolica e sotto il pontificato di papa Innocenzo XI ne divenne tesoriere generale.\nPapa Alessandro VIII lo elev\u00f2 al rango di cardinale nel concistoro del 13 febbraio 1690 con la diaconia di San Giorgio in Velabro. Dopo la nomina fu inviato a Ferrara come cardinale legato fino al 1696.\nTornato a Roma, nel 1700 fu nominato prefetto della Congregazione del Buon Governo, organismo che sovraintendeva all'amministrazione dei comuni dello Stato della Chiesa. Mantenne la carica fino alla morte, avviando un'intensa attivit\u00e0 di risanamento finanziario e riforma amministrativa che trov\u00f2 espressione anche nella pubblicazione di una raccolta della normativa sull'amministrazione temporale dello Stato della Chiesa.\nDal 1700 al 1721 fu abate dell'Abbazia di Santa Maria Maddalena in Armillis in Sant'Egidio del Monte Albino.\nNegli anni successivi ricevette incarichi politici di rilievo e tanta fu la stima conquistata dal cardinale presso gli ambienti ecclesiastici, che, nel conclave del 1724, ottenne una candidatura a successore di papa Innocenzo XIII. Dal 1727 gli fu affidato il titolo cardinalizio di San Lorenzo in Lucina.\nPersonaggio di vasta cultura, l'Imperiali costitu\u00ec una grande biblioteca, dispersa alla fine del Settecento, il cui catalogo fu redatto dall'erudito Giusto Fontanini, bibliotecario del cardinale.\nAlla morte di papa Benedetto XIII, nel 1730, grazie soprattutto alla sua esperienza e capacit\u00e0 di uomo politico, il cardinale Imperiali fu uno dei candidati favoriti per l'ascensione al soglio pontificio, tanto che nel conclave, che si svolse nello stesso anno, ottenne ben 18 voti, ma a causa della sua et\u00e0 avanzata (circa 80 anni) e dell'ostilit\u00e0 del re di Spagna, che pose il veto alla sua candidatura, non fu eletto.\nMor\u00ec il 15 gennaio 1737 all'et\u00e0 di 86 anni e la sua salma venne inumata in una cappella della Basilica di Sant'Agostino in Campo Marzio (Roma).\nConclavi.\nDurante il suo cardinalato Giuseppe Renato Imperiali partecip\u00f2 ai conclavi:\nLa committenza Imperiali.\nOltre all'attivit\u00e0 nel campo della politica e della cultura Giuseppe Renato Imperiali svolse quella di promotore di grandi opere pubbliche.\nDal 1688 al 1733, prima come tesoriere generale della Camera Apostolica, poi come cardinale legato di Ferrara, infine come prefetto della Sacra Congregazione del Buon Governo, commission\u00f2 numerosi piccoli e grandi interventi. Si devono all'attivit\u00e0 promotrice dell'Imperiali non solo l'edificazione ed il restauro di palazzi e singole opere pubbliche, ma anche l'esecuzione di veri e propri piani urbanistici.\nL'architetto a cui affid\u00f2 la maggior parte dei progetti pi\u00f9 rilevanti fu Filippo Barigioni, ma lavorarono alle dipendenze del cardinale anche Gabriele Valvassori, Filippo Leti, Carlo Buratti e Giovan Battista Contini."}
{"id": "686123", "revid": "1711941", "url": "https://it.wikipedia.org/wiki?curid=686123", "title": "Hithlum", "text": "Lo Hithlum \u00e8 una regione di Arda, l'universo immaginario fantasy creato dallo scrittore inglese J.R.R. Tolkien. \u00c8 la regione a nord-ovest del Beleriand, nella Terra di Mezzo.\nComprende la regione pi\u00f9 occidentale del Dor-l\u00f3min e quella del Mithrim, dove si trova l'omonimo lago ed \u00e8 delimitata a occidente dalla catena degli Ered L\u00f3min. Lungo la costa si trova il lungo fiordo di \"Drengist\", che si inoltra tra il Lammoth e il Nevrast.\nFu la maggiore delle roccaforti degli Elfi contro l'Oscuro Signore Morgoth, la cui fortezza di Angband non era molto lontana a nord di quelle contrade. Lo Hithlum venne governato, finch\u00e9 furono in vita, da Fingolfin e da suo figlio Fingon, Alti Elfi Noldorin, e vi abitarono molte genti degli Uomini, delle stirpi da cui nacquero T\u00farin e Tuor, fra i massimi eroi tra i mortali.\nLo Hithlum, come quasi tutte le terre del Beleriand, venne sommerso dal Grande Mare alla fine della Prima Era."}
{"id": "686125", "revid": "767487", "url": "https://it.wikipedia.org/wiki?curid=686125", "title": "Sarmiento (Argentina)", "text": "Sarmiento \u00e8 una cittadina della provincia del Chubut, in Argentina, nella Patagonia centrale. Ha una popolazione di circa 8.000 abitanti, ed \u00e8 il capoluogo del dipartimento omonimo.\nSarmiento nacque come colonia di immigranti, provenienti principalmente dal Galles. \u00c8 situata nel cosiddetto Corridoio Centrale della Patagonia, in una vallata fertile nel mezzo di una regione altrimenti arida, 140 km ad ovest di Comodoro Rivadavia, nella parte meridionale del Chubut."}
{"id": "686129", "revid": "47767", "url": "https://it.wikipedia.org/wiki?curid=686129", "title": "Playstation Portable", "text": ""}
{"id": "686132", "revid": "6923", "url": "https://it.wikipedia.org/wiki?curid=686132", "title": "Croteam", "text": "La Croteam \u00e8 una casa di sviluppo software situata a Zagabria, fondata nel 1993, inizialmente come sviluppatrice di \"giochi da garage\".\nIl loro primo gioco, \"Football Glory\", un gioco di calcio generico, divent\u00f2 conosciuto dopo che Sensible Software minacci\u00f2 gli sviluppatori croati di andare a trattare la faccenda per vie legali, in quanto sembrava che ci fossero molte qualit\u00e0 simili tra i due giochi. Dopo l'azione legale Croteam smise di lavorare su \"Football Glory\".\nAnche se il gameplay era meno ricco, \"Football Glory\" aveva pi\u00f9 mosse del gioco di Sensible e una componente umoristica. Il gioco venne distribuito per MS-DOS e Amiga.\nDopo una lunga pausa, Croteam ritorn\u00f2 sulla scena con ' nel 2001, seguito da ' nel 2002. Entrambi i giochi usano il Serious Engine 1 , un motore grafico sviluppato da Croteam stesso (precedentemente chiamato S-Cape3D durante lo sviluppo del gioco) per evitare i costi dall'acquisto di altri motori grafici, anche molto costosi, presenti nel tempo (Build, Quake Engine, Unreal Engine o GoldSrc) ed eventualmente superarli per qualit\u00e0 e performance.\nSerious Engine 1 \u00e8 talmente ottimizzato che \u00e8 in grado di disegnare effetti visivi unici (portali, specchi, nebbia, lens flare), livelli a lunga distanza e centinaia di nemici in simultanea sullo schermo, anche con i computer meno potenti.\nCroteam ha sviluppato in seguito \"Serious Sam II\", distribuito l'11 ottobre 2005, e nel 24 novembre 2009 Serious Sam HD, remake fedele del primo capitolo della serie."}
{"id": "686134", "revid": "339392", "url": "https://it.wikipedia.org/wiki?curid=686134", "title": "Re Ezana", "text": ""}
{"id": "686137", "revid": "767487", "url": "https://it.wikipedia.org/wiki?curid=686137", "title": "Emma Shapplin", "text": "\u00c8 stata una delle partecipanti del \"First World Peace Music Awards\" e nel 2008 \u00e8 stata protagonista della rassegna canora tunisina \"Night in Tunisiana\".\nSecondo il suo credo artistico:\nStella del crossover classico.\nSecondo i suoi biografi \u00e8 una \u2018stella\u2019 perch\u00e9 possiede una voce con particolare temperamento romantico, misterioso e passionale: \u00e8 interprete di brani della musica classica europea e di genere crossover classico con reminiscenze new wave. Il suo registro vocale \u00e8 quello del soprano di coloratura e su esso \u00e8 in grado d\u2019innestare tonalit\u00e0 in chiave moderna tipiche del pop con un inedito stile che unisce l'antico al moderno.\nShapplin canta in italiano dato che, a suo avviso, \"la lingua italiana canta naturalmente\", romanze di cui scrive lei stessa i testi, in un'imitazione delle arie di opere liriche del repertorio barocco e ottocentesco. Vengono in tal modo da lei riscoperti modelli arcaici della lingua italiana antica con recupero di versi da Dante e Petrarca, ma rivisitati da un'angolazione originale.\nLa medesima operazione \u00e8 compiuta dall'artista su testi in lingua latina che assumono una sonorit\u00e0 di assoluta suggestione. La parte musicale supporta adeguatamente l'operazione con una \"drammatizzazione\" degli \"affetti\", coniugando in tal modo la caratteristica principale della musica lirica con l\"'\u00e0llure\" ammiccante e sensuale di certa musica pop.\nBiografia.\nFiglia di un dirigente di polizia e di una segretaria, due fratelli maggiori, originaria di una cittadina della \"banlieue\" parigina, Shapplin si \u00e8 avvicinata al canto all'et\u00e0 di undici anni dopo essere stata attratta dalla musica di uno \"spot\" pubblicitario trasmesso alla televisione.\nIl suo approccio al mondo dello spettacolo \u00e8 avvenuto in et\u00e0 poco pi\u00f9 che adolescenziale con la partecipazione a una \"hard rock-band\".\nQuando ha diciotto anni, dopo l'incontro propiziatorio con il soprano R\u00e9gine Crespin conosciuta al conservatorio, avviene l'incontro destinato a imprimere una svolta decisiva nella sua carriera artistica, ovvero quello con il compositore e produttore Jean-Patrick Capdevielle, divenuto da allora il mentore capace di indurla riprendere lo studio del canto.\nNel 1997, all'indomani di uno spettacolo, i due decidono di produrre \"Carmine Meo\" che sar\u00e0 l'album dell'esordio ufficiale della cantante e che si aggiudicher\u00e0 il disco d'oro ad appena tre mesi dalla pubblicazione.\nShapplin ha raggiunto poi il successo internazionale quando il compositore statunitense Graeme Revell ha fatto ricorso alla sua voce per la colonna sonora del film \"Red Planet\". Lo stesso Revell ha contribuito poi alla produzione dei brani di \"Etterna\", il suo secondo album registrato nel 2002. Il brano \"La notte etterna,\" la \"title-track\" dell'album, \u00e8 stato utilizzato in una speciale versione per la campagna promozionale 2006 del Ferrero Rocher.\nFra le collaborazioni di Shapplin con altri artisti ci sono i duetti realizzati con il connazionale Julien Clerc, con il cantante greco George Dalaras (nel singolo \"Spente le stelle\" inciso per l'organizzazione internazionale Acnur-UNHCR), con Gianni Morandi con cui ha cantato nel brano \"Vento\" inserito nell'album \"30 volte Morandi\", e con Paolo Conte con cui ha cantato \"Coup de t\u00e9\u00e2thre\" nell'album del 2008 \"Psiche\".\nVideo.\nDi Emma Shapplin sono stati diffusi sul mercato i seguenti DVD:"}
{"id": "686141", "revid": "7", "url": "https://it.wikipedia.org/wiki?curid=686141", "title": "Cryst\u00eale Madeline Joliton", "text": ""}
{"id": "686142", "revid": "1522738", "url": "https://it.wikipedia.org/wiki?curid=686142", "title": "Birmani (etnia)", "text": "I birmani (in birmano: bamar \u1017\u1019\u102c\u101c\u1030\u1019\u103b\u102d\u102f\u1038; MLCTS: ba. ma lu. myui:; IPA: [b\u0259m\u00e0\u02d0]) sono il gruppo etnico predominante della Birmania (attualmente Myanmar), costituiscono circa il 68% della popolazione.\nIn Birmania i \"bamar\" vivono soprattutto nelle pianure del bacino del fiume Irrawaddy e parlano la lingua birmana, (la lingua ufficiale della Birmania/Myanmar), una lingua tibeto-birmana che fa parte della famiglia delle lingue sinotibetane.\nLingua.\nI rakhine, sebbene culturalmente distinti dai bamar, vi sono etnicamente imparentati e parlano un dialetto del birmano che ha trattenuto il suono /r/, tramutato nel suono /j/ nella lingua birmana standard (per quanto sia ancora presente nell'ortografia).\nAltri dialetti sono diffusi nella costa sudorientale del Tenasserim, e includono il beik e il tavoyano (dalla citt\u00e0 di Tavoy o Dawei). L'inglese fu introdotto nel XIX secolo, quando i bamar entrarono in contatto per la prima volta con i britannici come nazione di commercianti, e fior\u00ec durante il periodo coloniale.\nOrigini.\nI bamar discendono dall'Asia orientale, si ritiene che siano giunti dall'odierno Yunnan, in Cina, nella valle del fiume Ayeyarwady dell'alta Birmania circa 1200-1500 anni fa. Nel corso dell'ultimo millennio hanno in buona parte sostituito o assorbito i popoli di etnia mon e della pi\u00f9 antica etnia pyu che in origine dominavano questa valle.\nDistribuzione.\nI bamar sono i numerosi in Birmania, dove costituiscono il gruppo etnico maggioritario. La Thailandia ha il secondo pi\u00f9 grande numero di bamar. . e molti altri birmani si sono trasferiti in Europa, soprattutto in Gran Bretagna. La diaspora birmana, che \u00e8 un fenomeno recente (storicamente ebbe inizio durante la seconda guerra mondiale), \u00e8 stata causata soprattutto dal lungo periodo di regime militare e rispecchia la diversit\u00e0 etnica della Birmania. Con l'indipendenza della Birmania nel 1948 iniziarono prima gli anglo-birmani ad emigrare nel Regno Unito, in Australia, in Nuova Zelanda e nel nord America, seguiti dopo dagli stessi bamar. Ma questo flusso migratorio non si \u00e8 limitato all'ovest; anche la Malaysia, Singapore, Hong Kong, Taiwan, l'Australia, la Korea e il Giappone sono mete frequenti. , .\nSociet\u00e0 e cultura.\nI bamar tradizionalmente vestono i sarong, chiamati \"longyi\" (\u101c\u102f\u1036\u1001\u103b\u100a\u103a) in birmano. Le donne indossano un tipo di \"sarong\" chiamato \"htamain\" (\u1011\u1019\u102e), mentre gli uomini indossano un \"sarong\" tubolare detto \"longyi\" o, come abbigliamento pi\u00f9 formale, un solo panno lungo avvolto intorno ai fianchi, detto \"paso\" (\u1015\u102f\u1006\u102d\u102f\u1038) in birmano. Fanno parte dell'abbigliamento formale gioielli in oro, sciarpe di seta e giacche. In occasioni formali gli uomini di solito indossano turbanti di panno chiamati \"gaungbaung\" (\u1001\u1031\u102b\u1004\u103a\u1038\u1015\u1031\u102b\u1004\u103a\u1038) e giacche con il colletto alla mandarina detti \"taikpon\" (\u1010\u102d\u102f\u1000\u103a\u1015\u102f\u1036), mentre le donne indossano camicie. Entrambi i sessi indossano sandali di velluto detti \"mandalay pa nak\" (\u1019\u1014\u1039\u1010\u101c\u1031\u1038\u200c\u1016\u102d\u1014\u1015\u103a\u200c), per quanto si usano anche sandali di pelle, gomma e plastica (\u1002\u103b\u1015\u1014\u103a\u1016\u102d\u1014\u1015\u103a\u200c, letteralmente \"scarpe giapponesi\"). In citt\u00e0 e nelle aree urbane \u00e8 diventato popolare l'abbigliamento informale occidentale, incluse le magliette, i jeans e le scarpe da atletica o da ginnastica, specialmente tra i giovani. I tatuaggi che fanno da talismano, gli orecchini e i capelli lunghi legati in una crocchia, una volta frequenti tra gli uomini, non sono pi\u00f9 di moda dalla fine della seconda guerra mondiale; di recente a Yangoon e a Mandalay hanno fatto la loro comparsa uomini in pantaloncini con code di cavallo, e uomini e donne con i capelli tinti, specialmente in occasione dell'atmosfera in cui tutto vale del capodanno birmano, chiamato \"Thingyan\". L'occidentalizzazione arriva soprattutto dal Giappone e da Singapore. I bamar di entrambi i sessi e di tutte le et\u00e0 indossano anche i \"thanaka\", specialmente sul volto, per quanto questo uso \u00e8 diffuso quasi esclusivamente tra le donne, i bambini e tra i ragazzi non sposati. Il trucco e la cosmesi all'occidentale sono diventati da tanto tempo graditi nelle aree urbane. Tuttavia il \"thanaka\" non \u00e8 indossato solamente dai bamar e molti altri gruppi etnici in Birmania lo usano a scopo cosmetico."}
{"id": "686143", "revid": "2519", "url": "https://it.wikipedia.org/wiki?curid=686143", "title": "Nyttingnes", "text": "Nyttingnes \u00e8 una localit\u00e0 della Norvegia, situata nel comune di Kinn, sulla costa occidentale della Norvegia.\nIn questa zona i poderi hanno loro propri nomi come Tunet, Bakken, Pergarden, Ludviggarden, H\u00e5jin, Kvia ed Opptun. \n\u00c8 circondato da un paesaggio di colline e piccoli laghi, e da una foresta con una flora ed una fauna particolarmente interessanti.\nNyttingnes \u00e8 inoltre la formazione di terra che divide il fiordo Solheimsfjord (a sud di Flor\u00f8) in due; Eikefjord e H\u00f8ydalsfjord."}
{"id": "686149", "revid": "767487", "url": "https://it.wikipedia.org/wiki?curid=686149", "title": "Tecka", "text": "Tecka \u00e8 una localit\u00e0 dell'Argentina situata nel Dipartimento di Langui\u00f1eo, nella parte orientale della provincia del Provincia di Chubut, in Patagonia, 100\u00a0km a sud di Esquel.\nAnticamente Tecka era un rifugio invernale per i popoli nomadi originari della regione, in particolare i tehuelche e i mapuche.\nL'attivit\u00e0 economica principale consiste nell'allevamento, in particolare quello ovino.\nTecka si trova sul percorso della \"Ruta Nacional 40\", che corre parallelamente alla Cordigliera delle Ande dal nord al sud dell'Argentina."}
{"id": "686151", "revid": "73537", "url": "https://it.wikipedia.org/wiki?curid=686151", "title": "Khw\u0101rezm", "text": ""}
{"id": "686154", "revid": "253269", "url": "https://it.wikipedia.org/wiki?curid=686154", "title": "Teresa Wright", "text": "Biografia.\nOrigini.\nNata a Harlem, era figlia di Martha Espy e Arthur Hendricksen Wright, un agente di assicurazioni. Crebbe nel New Jersey, a Maplewood. Frequent\u00f2 la Columbia High School, dove cominci\u00f2 a interessarsi seriamente alla recitazione. Durante le vacanze estive, partecip\u00f2 alle produzioni del teatro di Providencetown.\nDopo il diploma, ottenuto nel 1938, torn\u00f2 a New York, ottenendo la parte di Emily in \"Our Town\" di Thornton Wilder quando Martha Scott, l'interprete della messa in scena teatrale, part\u00ec per Hollywood per partecipare alla versione cinematografica del dramma.\nCarriera.\nAlla fine del 1939 le venne affidata la parte di Mary Skinner in \"Life with Father\", ruolo che interpret\u00f2 nei due anni seguenti. Fu allora che un \"talent scout\", che lavorava per Samuel Goldwyn, la scopr\u00ec a teatro. La giovane attrice venne scelta per affiancare Bette Davis nell'adattamento cinematografico di \"Piccole volpi\" (1941), nella parte della figlia. Gi\u00e0 dal suo esordio cinematografico ottenne subito una candidatura all'Oscar. L'anno dopo fu ricandidata, questa volta come miglior attrice protagonista, per \"L'idolo delle folle\" (1942), ma il premio and\u00f2 a Greer Garson per la sua interpretazione in \"La signora Miniver\" (1942). Nello stesso film recitava pure la Wright nel ruolo della nuora, e pure questo ruolo le valse una candidatura - la terza - all'Oscar. Questa volta, sbaragliando le avversarie, l'attrice riusc\u00ec a conquistare l'ambita statuetta nella categoria attrice non protagonista.\nTeresa Wright ottenne una candidatura all'Oscar per ognuno dei suoi primi tre film girati a Hollywood. Nel 1943 venne prestata da Goldwyn all'Universal, dove fu diretta da Alfred Hitchcock in \"L'ombra del dubbio\" (1943), accanto a Joseph Cotten. Altri film di notevole impatto furono \"I migliori anni della nostra vita\" (1946) e \"Il mio corpo ti appartiene\" (1950), due pellicole incentrate sul difficile ritorno a casa dei reduci della seconda guerra mondiale.\nAlla fine degli anni 50 lavor\u00f2 soprattutto in TV e torn\u00f2 sul palcoscenico ricevendo la \"nomination\" agli Emmy Award nel 1957 e nel 1960. Le sue ultime apparizioni sullo schermo includono \"Ovunque nel tempo\" (1980), dove apparve tra i protagonisti. Chiuse la carriera interpretando per Francis Ford Coppola \"L'uomo della pioggia\" (1997), nel ruolo di \"Miss Birdie\".\nVita privata.\nDal 1942 al 1952 fu sposata con lo scrittore Niven Busch, dal quale ebbe due figli.\nNel 1959 si rispos\u00f2 col commediografo Robert Woodruff Anderson.\nMor\u00ec all'et\u00e0 di 86 anni a causa di un infarto allo \"Yale-New Haven Hospital\" nel Connecticut."}
{"id": "686158", "revid": "1371684", "url": "https://it.wikipedia.org/wiki?curid=686158", "title": "Deir el-Ballas", "text": "Deir el-Ballas \u00e8 un sito archeologico situato sulla riva occidentale del Nilo nel nord dell'Alto Egitto nei pressi del moderno villaggio di Deir el-Gharbi.\nNel sito situato a nord di Tebe, di fronte all'antica Gebtu, vi sono stati scoperti i resti del fortilizio costruito dal sovrano Ta'o per farne il proprio quartier generale nella guerra contro gli invasori Hyksos e per poter attaccare le citt\u00e0 di Menfi e Hut-waret da loro occupate. \nNella fortificazione il sovrano trasfer\u00ec anche la famiglia reale e la corte per proteggerle in vista delle future battaglie.\nLa localit\u00e0 era ben protetta e sorvegliata da una fortezza costruita su di una collina vicina e dalla quale si dominava la Valle del Nilo.\nI resti di un grande muro di cinta contengono appartamenti reali nella zona nord, sale di rappresentanze e varie corti con colonnati. Alcuni locali erano destinati all'amministrazione del territorio ed altri usati come granai.\nUna zona era riservata alle abitazioni degli operai ed impiegati.\nIl palazzo di Deir el-Ballas venne utilizzato fino a tutta la XVII dinastia quando venne successivamente abbandonato per la riunificazione dell'Egitto e Tebe torn\u00f2 ad ospitare la corte."}
{"id": "686159", "revid": "842", "url": "https://it.wikipedia.org/wiki?curid=686159", "title": "Curricula", "text": ""}
{"id": "686160", "revid": "6066", "url": "https://it.wikipedia.org/wiki?curid=686160", "title": "Max Ferdinand Perutz", "text": ""}
{"id": "686162", "revid": "599013", "url": "https://it.wikipedia.org/wiki?curid=686162", "title": "Bei", "text": ""}
{"id": "686164", "revid": "124972776", "url": "https://it.wikipedia.org/wiki?curid=686164", "title": "Paul Lukas", "text": "Biografia.\nNato da una famiglia ebrea di Budapest, studi\u00f2 all'Accademia ungherese di recitazione e si dedic\u00f2 fin da giovanissimo al teatro, dove debutt\u00f2 nel 1916 e affront\u00f2 il repertorio classico. Carismatico e affascinante, divenne un idolo delle platee ungheresi e in seguito venne chiamato anche in Germania e in Austria dove ebbe modo di lavorare con Max Reinhardt e nel 1927, su richiesta del produttore della Paramount Adolph Zukor, arriv\u00f2 a Hollywood e debutt\u00f2 nel film \"Amori di un'attrice\" (1928) accanto a Pola Negri, ottenendo dieci anni dopo la cittadinanza statunitense.\nAll'avvento del sonoro, Lukas impar\u00f2 perfettamente l'inglese e conserv\u00f2 un leggero accento straniero grazie al quale gli furono spesso offerte parti di villain e ruoli di nazista in numerose pellicole. Gli anni trenta lo videro protagonista di film di ogni genere, prima con ruoli di innamorato o dongiovanni, ma passando ben presto a interpretare il prototipo del cattivo, come in \"La signora scompare\" (1938) di Alfred Hitchcock, fino alla conquista del premio Oscar al miglior attore protagonista nel 1944 per la sua interpretazione in \"Quando il giorno verr\u00e0\", in un ruolo completamente opposto a quelli che aveva spesso impersonato, quello del partigiano tedesco che deve nascondersi ai nazisti. Per lo stesso ruolo, che aveva gi\u00e0 interpretato precedentemente a Broadway, Lukas ottenne anche il Premio dei critici cinematografici di New York.\nNello stesso periodo divenne un membro attivo della Motion Picture Alliance for the Preservation of American Ideals, un'associazione conservatrice che operava a difesa del cinema hollywoodiano contro una possibile influenza comunista. Nel 1943 aveva anche impersonato il professore ungherese scampato all'Olocausto che da una lezione di antirazzismo e antifascismo nel cortometraggio di propaganda Don't be a sucker.\nDa ricordare anche il ruolo del Professor Pierre Aronnax nel film \"Ventimila leghe sotto i mari\" (1954), trasposizione cinematografica dell'omonimo romanzo di Jules Verne. La lavorazione non fu molto facile per lui a causa dei problemi di memoria che lo resero inviso al cast e al resto della troupe. Malgrado queste difficolt\u00e0, riusc\u00ec a continuare a lavorare anche per il teatro e la televisione.\nMor\u00ec a causa di una crisi cardiaca a Tangeri, dove si era recato alla ricerca di un luogo dove trascorrere gli ultimi anni, e venne poi sepolto in Spagna."}
{"id": "686165", "revid": "339392", "url": "https://it.wikipedia.org/wiki?curid=686165", "title": "Boukoleon", "text": ""}
{"id": "686168", "revid": "2155330", "url": "https://it.wikipedia.org/wiki?curid=686168", "title": "Data cleaning", "text": "In informatica, con il termine data cleaning (in italiano traducibile come \"pulizia dei dati\" o \"bonifica dei dati\") si fa riferimento ad un generico processo capace di garantire, con una certa soglia di affidabilit\u00e0, la correttezza di una grande quantit\u00e0 di dati (database, data warehouse, dataset, ...). Tale terminologia \u00e8 stata utilizzata in passato per definire il \"filtraggio\" alla base del data mining: tale procedimento precede l'effettiva estrazione (\"mining\") di quantit\u00e0 di informazione potenzialmente utile e precedentemente ignota, al fine di produrre conoscenza. A volte si preferisce il termine \"bonifica\" inteso come processo di correzione e/o rimozione e/o integrazione di dati incompleti e/o obsoleti all'interno di un database.\nDescrizione.\nOggi il Data cleaning si \u00e8 affermato come area di ricerca a s\u00e9 stante: infatti \u00e8 stato rilevato che buona parte del lavoro di progettisti e ricercatori in Data Mining viene svolto nell'acquisizione e depurazione di dati che siano corretti con un certo margine. Per specificare tale concetto, si sfrutta una definizione di Data Quality (DQ). Effettuare un buon Data cleaning equivale, di fatto, ad elevare di un certo livello la qualit\u00e0 dei dati in esame: ci\u00f2 presuppone di specificare una o pi\u00f9 dimensioni di DQ da migliorare (ad es.: accuratezza, precisione, interpretabilit\u00e0, universalit\u00e0...).\nPer fare ci\u00f2, esistono delle tecniche per rilevare, in modo automatico, il \"rumore\" presente nei dati, che \u00e8 di natura tipicamente casuale. Diverse complicazioni sorgono se si aggiunge la necessit\u00e0 di integrare, da pi\u00f9 fonti, dati omogenei. A titolo di esempio, si pensi alle informazioni anagrafiche presenti su pi\u00f9 \"nodi\" di diverse amministrazioni: se si desidera garantire una corretta ed efficace opera di cooperazione, al fine di scambio/confronto/integrazione di dati, \u00e8 essenziale assicurare un certo livello di qualit\u00e0 dei dati interscambiati. Un ulteriore esempio potrebbe essere la correzione dell'elenco di iscritti ad una newsletter, per garantire che le notizie arrivino effettivamente a destinazione (tramite verifica degli indirizzi email)\nPi\u00f9 semplicemente, un nominativo scritto male (\"mrio rossi\" invece di \"Mario Rossi\") \u00e8 indice di scarsa accuratezza sintattica, mentre un termine come \"Patrizia Rossi\" al posto di \"Patrizio Rossi\" \u00e8 indice di non accuratezza semantica. Tali errori possiedono un'entit\u00e0 solo apparentemente piccola, in quanto \u00e8 possibile rilevare dati non desiderati, scorretti, inesatti: pi\u00f9 in generale, non \u00e8 garantita l'accuratezza delle query eseguite.\nQualit\u00e0 dei dati.\nI criteri qualitativi che deve rispettare una bonifica di un sistema informativo, sono:\nTecniche.\nIn sostanza, si opera da una parte per cercare di unificare gli schemi sottostanti i dati (con evidente vantaggio, ad es., in termini di flessibilit\u00e0 ed usabilit\u00e0), dall'altra si cerca di rilevare errori \"atomici\" (nel senso di isolati, o non sistematici) come possono essere, ad es., errori di battitura (\"misspelling\").\nNella pratica, sono state proposte diverse tecniche di correzione, spesso molto diverse tra di loro, ma riassumibili, a grandi linee, in due grandi filoni:\n1) approccio \"schema-level\", con il quale si cerca di stabilire una corrispondenza tra diverse strutture di file o database, sfruttandone somiglianze opportunamente definite. Un esempio potrebbe essere il merging di due tabelle \n t1(id, nome, cognome, citt\u00e0) \n t2(pid, Name, Surname, address, city)\nSar\u00e0 ad es. necessario stabilire le corrispondenze: \n id \u2192 pid\n (nome, cognome) \u2192 (Name, Surname)\n citt\u00e0 \u2192 city\nper ottenere cos\u00ec lo schema \"integrato\" \n t12(pid, Name, Surname, address, city)\nche conterr\u00e0, secondo varie tecniche, i dati provenienti da entrambe le fonti.\nUn ulteriore esempio significativo di questa casistica \u00e8 la verifica dei vincoli di integrit\u00e0 in un database.\n2) approccio \"instance-level\", mediante cui si cerca tipicamente di individuare delle \"metriche\" per misurare la \"somiglianza\", ad es. tra le tuple di un database, o pi\u00f9 generalmente i singoli \"item\" ivi presenti (record, token). Un algoritmo classico (e disponibile in numerose varianti), relativo a dati alfanumerici, prevede di ordinare le tuple in base a delle \"chiavi\" (tipo codice fiscale) opportunamente definite: si ordina la tabella in base a tale attributo aggiuntivo e successivamente, mediante dei confronti su sottoinsiemi consecutivi di lunghezza fissata, si tenta di effettuare una suddivisione dei dati in un certo numero di gruppi \"somiglianti\". Di fatto, ci\u00f2 significa effettuare un \"clustering\" dei dati, col risultato di ottenere (con un certo margine di probabilit\u00e0) nel medesimo \"cluster\" istanze \"somiglianti\", ovvero che \"fanno riferimento alla stessa entit\u00e0 reale\" (ad es. \"gino rossi\", \"luigi rossi\", \"gigi rossi\" indicano la persona fisica \"Luigi Rossi\").\nI software professionali che effettuano Data Cleaning utilizzano spesso algoritmi che fanno uso di una combinazione dei due: tuttora la ricerca nel settore \u00e8 in corso, e sono stati recentemente proposti nuovi approcci di Data Cleaning applicabili ai casi pi\u00f9 diversi."}
{"id": "686177", "revid": "554814", "url": "https://it.wikipedia.org/wiki?curid=686177", "title": "Programma operativo", "text": "Un Programma operativo \u00e8 un documento proposto dallo Stato nazionale o da una sua regione e approvato dalla Commissione europea al fine della attuazione in quel Paese e di conseguenza in quella Regione della programmazione comunitaria. I programmi operativi (PO), la cui articolazione territoriale tiene conto del principio di sussidiariet\u00e0, si differenziano a seconda del periodo di programmazione settennale come di seguito indicato.\nProgrammazione 2000-2006.\nUn programma operativo (PO) per l'attuazione di un quadro comunitario di sostegno (QCS) \u00e8 stato suddiviso in programmi operativi nazionali (PON) e programmi operativi regionali (POR) delineanti gli obiettivi specifici all'interno di assi prioritari.&lt;br&gt;\nSi compone di un insieme coerente di assi prioritari su base pluriennale, per realizzare i quali \u00e8 consentito far ricorso ad uno o pi\u00f9 fondi strutturali come ad altri strumenti finanziari. Un programma operativo costituito in tal modo, il cui finanziamento \u00e8 assicurato da fondi differenti, viene definito programma operativo plurifondo.\nProgrammazione 2007-2013.\nUn programma operativo (PO) per l'attuazione di un quadro strategico nazionale (QSN) \u00e8 stato suddiviso in programmi operativi nazionali (PON), in programmi operativi regionali (POR) e in programmi operativi interregionali (POIN) delineanti gli obiettivi specifici all'interno di assi prioritari. &lt;br&gt;\nSi compone di un insieme coerente di assi prioritari su base pluriennale, per realizzare i quali \u00e8 consentito far ricorso ad uno o pi\u00f9 fondi strutturali come ad altri strumenti finanziari. I programmi operativi regionali sono monofondo e riguardano il Fondo europeo di sviluppo regionale (FESR) e il Fondo sociale europeo (FSE).\nProgrammazione 2014-2020.\nIl periodo 2014-2020 ha comportato una revisione dell'organizzazione degli obiettivi ed introdotto un criterio di differenziazione territoriale introducendo una diversa nomenclatura."}
{"id": "686182", "revid": "697352", "url": "https://it.wikipedia.org/wiki?curid=686182", "title": "Por", "text": ""}
{"id": "686184", "revid": "1652635", "url": "https://it.wikipedia.org/wiki?curid=686184", "title": "PON", "text": ""}
{"id": "686185", "revid": "256896", "url": "https://it.wikipedia.org/wiki?curid=686185", "title": "Programma Operativo Nazionale", "text": ""}
{"id": "686186", "revid": "256896", "url": "https://it.wikipedia.org/wiki?curid=686186", "title": "Programma Operativo Regionale", "text": ""}
{"id": "686188", "revid": "124996571", "url": "https://it.wikipedia.org/wiki?curid=686188", "title": "Wednesday 13", "text": "Il suo nome d'arte \u00e8 formato da vari elementi che collegano tutti all'horror di cui Poole \u00e8 patito. Infatti ha scelto il suo nome, ispirandosi a Mercoled\u00ec della \"Famiglia Addams\" e all'indirizzo, 1313 Mockingbird Lane, dei The Munsters.\nBiografia.\nCarriera solista.\nNel 2005, viene pubblicato \"\", primo album da solista da lui interamente composto e suonato (ad eccezione della batteria), a cui \u00e8 seguito un tour, in cui \u00e8 stato accompagnato da Kid Kid (chitarra), Pig (basso) e Ghastly (batteria). Nel 2006 esce \"Fang Bang\", nel quale \u00e8 affiancato da Eric Griffin (ex bassista dei Murderdolls, alla chitarra), Racci \"Sketchy\" Shay (ex Dope, ex The Rejects, alla batteria) e Nate Manor (ex Amen) al basso. Nel 2008 pubblica \"Skeletons\".\nA pochi mesi di distanza vengono pubblicati \"BloodWork EP\", il DVD live \"F**k it, We'll Do It Live.\"\nVita privata.\nJoseph Poole era sposato con Roxanne e ha una figlia di nome Zoie."}
{"id": "686189", "revid": "964", "url": "https://it.wikipedia.org/wiki?curid=686189", "title": "Tell el-Dab'a", "text": ""}
{"id": "686191", "revid": "5501721", "url": "https://it.wikipedia.org/wiki?curid=686191", "title": "Markette", "text": ""}
{"id": "686192", "revid": "287204", "url": "https://it.wikipedia.org/wiki?curid=686192", "title": "Pi3 Orionis", "text": "Pi3 Orionis (\u03c03 Ori / \u03c03 Orionis), chiamata anche Tabit, \u00e8 una stella nana appartenente alla sequenza principale, posta alla distanza di 26,2 anni luce dal Sistema solare, in direzione della costellazione di Orione, a sud-est di Aldebaran. \u00e8 la stella pi\u00f9 luminosa dell'asterismo dello scudo di Orione.\nAppartenente alla classe spettrale F6-V, \u00e8 paragonabile a stelle come Procione. La sua massa ed il suo diametro sono pari a circa 1,3 volte quelli del Sole, mentre la sua luminosit\u00e0 \u00e8 tre volte maggiore. La metallicit\u00e0 della stella (in base ai valori di abbondanza del ferro) pu\u00f2 variare tra il 20% ed il 151% di quella del Sole.\n\u00c8 stata osservata una periodicit\u00e0 nella luminosit\u00e0 di di 73,26 giorni, collegabile con maggiore probabilit\u00e0 all'esistenza di una stella compagna, piuttosto che a quella di un pianeta in orbita stretta.\nEra gi\u00e0 stato ipotizzato che formasse un sistema binario insieme ad un'altra stella e successive misurazioni avevano suggerito che potesse trattarsi di una compagna di tipo ottico, non legata cio\u00e8 ad essa da alcun legame gravitazionale ed in realt\u00e0 molto pi\u00f9 distante.\nAd oggi non \u00e8 stato rilevato alcun oggetto substellare in orbita attorno a . La stella \u00e8 stata osservata nel corso del programma per la ricerca di pianeti extrasolari dell'osservatorio McDonald (\"McDonald Observatory Planet Search Program\"). I ricercatori hanno stabilito dei limiti di massa e di distanza per un eventuale pianeta in orbita attorno alla stella. Secondo loro, tali pianeti dovrebbero avere una massa compresa tra 0,84 e 46,7 masse gioviane e dovrebbero orbitare ad una distanza media dalla stella compresa tra 0,05 e 5,2 UA."}
{"id": "686193", "revid": "1649409", "url": "https://it.wikipedia.org/wiki?curid=686193", "title": "Hayley Wickenheiser", "text": "Biografia.\nLa Wickenheiser fa parte della nazionale canadese dal 1995, ed ha partecipato a ben cinque edizioni dei Giochi olimpici invernali: Nagano 1998, Salt Lake City 2002, Torino 2006 (dove - si \u00e8 scoperto poi - gioc\u00f2 nonostante una frattura al polso), e . Con la sua squadra ha vinto l'argento a Nagano e quattro ori consecutivi nelle edizioni successive. Ha vinto anche 4 edizioni del campionato mondiale femminile.\nNel 2003 fu ingaggiata dal Salamat, allora nella \"Suomi-sarja\", la terza serie finlandese. Fu la prima donna a segnare una rete in un campionato maschile. Nella stagione 2003-04 mise a segno 2 gol e 10 assist in 23 incontri, e la squadra alla fine fu promossa nella \"Mestis\", la seconda serie. Nel novembre 2006 \u00e8 diventata capitana della nazionale, che ha guidato alla vittoria dei mondiali del 2007.\nAtleta versatile, la Wickenheiser ha partecipato anche alle olimpiadi di Sydney 2000 con la squadra di softball."}
{"id": "686195", "revid": "256896", "url": "https://it.wikipedia.org/wiki?curid=686195", "title": "Programmi operativi", "text": ""}
{"id": "686196", "revid": "287204", "url": "https://it.wikipedia.org/wiki?curid=686196", "title": "Chi Draconis", "text": "Chi Draconis (\u03c7 Dra) \u00e8 un sistema stellare doppio posto alla distanza di 26,3 anni luce dal Sistema solare, nella parte settentrionale della costellazione del Dragone.\nA scoprire che si trattava di un sistema binario fu, nel 1898, William Wright, che poco dopo effettu\u00f2 anche un primo calcolo dell'orbita delle due stelle. Successive correzioni portarono a concludere che le due stelle si trovano ad una distanza media di una unit\u00e0 astronomica scarsa l'una dall'altra, lungo un'orbita piuttosto eccentrica.\nChi Draconis A.\nLa componente principale del sistema \u00e8 una stella della sequenza principale, di classe spettrale F7-V. Essa possiede praticamente la stessa massa (103%) del Sole, 1,2 volte il suo diametro ma ben 1,86 volte la sua luminosit\u00e0, e solo il 47% della sua metallicit\u00e0.\nChi Draconis B.\nLa componente minore \u00e8 anch'essa una stella della sequenza principale, di classe spettrale K0-V, con il 75% della massa del Sole, l'80% del suo diametro e il 30% della sua luminosit\u00e0.\nLa vicinanza tra le due stelle dovrebbe impedire la formazione di pianeti atti ad ospitare forme di vita."}
{"id": "686197", "revid": "287204", "url": "https://it.wikipedia.org/wiki?curid=686197", "title": "Gliese 105", "text": "Gliese 105 \u00e8 un sistema multiplo situato a 23,5 anni luce di distanza dal Sistema solare, nella costellazione della Balena, a nord-ovest di Mira Ceti. Il sistema, visibile ad occhio nudo dalla Terra, \u00e8 conosciuto anche come HR 753.\nSistema stellare.\nLa componente principale, Gliese 105 A, \u00e8 una stella di classe spettrale K3-V (Nana arancione), ha l'81% della massa solare, l'85% del diametro del Sole e il 21% della sua luminosit\u00e0, con una magnitudine apparente di +5,82.\nLe componenti B e C sono entrambe nane rosse.\nGliese 105 B (LHS 16) \u00e8 una nana rossa di tipo M3.5Vn con una luminosit\u00e0 di un millesimo della luminosit\u00e0 solare. Si tratta di una variabile BY Draconis e riceve la designazione delle stelle variabili \"BX Ceti\". Orbita attorno alla coppia A-C in 37.000 anni, ad una distanza di circa 1200 UA.\nIl sistema si completa con la terza componente, Gliese 105 C, che orbita intorno a Gliese 105 A in un periodo di 61 anni, ad una distanza media di 24 UA. \u00c8 una tenue nana rossa di tipo spettrale M7V il cui diametro non deve essere molto superiore a quello di Giove, con una temperatura superficiale di 2600 K. \u00c8 una delle stelle della sequenza principale pi\u00f9 fredde che si conoscano, con una massa appena sufficiente ad innescare i processi di fusione nucleare (0,082 M\u2299."}
{"id": "686198", "revid": "287204", "url": "https://it.wikipedia.org/wiki?curid=686198", "title": "Gliese 884", "text": "Gliese 884 \u00e8 una stella appartenente alla sequenza principale, situata a 26,6 anni luce di distanza dal Sistema solare, nella costellazione dell'Aquario. Nonostante sia una stella relativamente vicina alla Terra, essa non \u00e8 visibile ad occhio nudo.\nCaratteristiche.\nQuesta stella, di classe spettrale K5-V, \u00e8 poco pi\u00f9 grande di una nana rossa: possiede infatti il 63% della massa del Sole, il 67% del suo diametro ed appena il 4% della sua luminosit\u00e0.\nLa stella pi\u00f9 vicina a Gliese 884 \u00e8 una binaria composta da due deboli nane rosse, FK Aquarii, che nonostante la distanza apparirebbe, vista da Gliese 884, di quarta magnitudine. A 3,5 anni luce si trova, seconda stella pi\u00f9 vicina, Fomalhaut, che con una magnitudine di -3 sarebbe di gran lunga la stella pi\u00f9 brillante del cielo vista da Gliese 884."}
{"id": "686199", "revid": "709565", "url": "https://it.wikipedia.org/wiki?curid=686199", "title": "Charles Coburn", "text": "Biografia.\nNato e cresciuto a Savannah, inizi\u00f2 a lavorare nel teatro locale diventandone il direttore alla giovane et\u00e0 di 18 anni. Solo successivamente intraprese la carriera di attore e debutt\u00f2 a Broadway nel 1901. Recit\u00f2 in coppia con Ivah Wills, che spos\u00f2 nel 1906 rimanendo al suo fianco fino alla sua morte avvenuta nel 1937. La coppia ebbe 6 figli. Subito dopo Coburn si trasfer\u00ec a Los Angeles per recitare nel cinema, diventando un apprezzato caratterista quasi sempre in ruoli divertenti.\nVinse il premio Oscar al miglior attore non protagonista nel 1944 per l'interpretazione dell'anziano miliardario Benjamin Dingle in \"Molta brigata vita beata\".\nNegli anni 40 e 50 divent\u00f2 membro attivo di movimenti contro l'integrazione razziale e contro le infiltrazioni comuniste negli Stati Uniti.\nNel 1959 si spos\u00f2 con Winifred Natzka, vedova di un noto cantante d'opera neozelandese. Fu omaggiato nel 1960 con una stella sulla Walk of Fame di Hollywood al numero 6268 di Hollywood Boulevard. Mor\u00ec l'anno dopo a causa di un attacco di cuore, all'et\u00e0 di 84 anni."}
{"id": "686201", "revid": "1543377", "url": "https://it.wikipedia.org/wiki?curid=686201", "title": "P Eridani", "text": "P Eridani \u00e8 un sistema stellare posto a circa 25,5 anni luce di distanza dal Sistema solare, in direzione della costellazione dell'Eridano.\nOsservazione.\nP Eridani \u00e8 situata nella parte meridionale della costellazione dell'Eridano ad appena 1,1\u00b0 pi\u00f9 a nord della brillante stella di prima magnitudine Achernar, ed essendo posta 56\u00b0 a sud dell'equatore celeste, anch'essa \u00e8 visibile principalmente dall'emisfero sud della Terra. Non sorge mai nei cieli d'Europa, della Russia e dalla maggior parte degli Stati Uniti, mentre diventa circumpolare dalle regioni temperate del Sudamerica, dal sud dell'Australia e dalle citt\u00e0 meridionali del Sudafrica. La sua magnitudine pari a 5,1 fa s\u00ec che possa essere scorta solo con un cielo sufficientemente libero dagli effetti dell'inquinamento luminoso.\nCaratteristiche del sistema.\nIl primo che si accorse della duplicit\u00e0 di P Eridani fu James Dunlop, che la osserv\u00f2 nel dicembre 1825 dalla sua casa a Parramatta, nei pressi di Sydney, descrivendola come una bella stella doppia con le due componenti all'incirca della stessa luminosit\u00e0. Dalla scoperta di Dunlop le stelle hanno notevolmente ampliato la loro separazione, ed attualmente entrambe le stelle sono facili da osservare al telescopio.\nLe due stelle che compongono questo sistema binario infatti percorrono un'orbita piuttosto eccentrica e sono separate tra loro da una distanza che varia da 30 UA (4,5 miliardi di chilometri) fino a 100 UA (15 miliardi di chilometri), impiegando circa 486 anni a compiere un giro l'una attorno all'altra.\nP Eridani A.\nLa componente principale di questo sistema \u00e8 una stella appartenente alla sequenza principale, di classe spettrale K2V. Possiede l'88% della massa del Sole, il 79% del suo diametro e il 28% della sua luminosit\u00e0.\nP Eridani B.\nLa componente minore \u00e8 anch'essa una stella della sequenza principale, di classe spettrale K3V, con l'86% della massa del Sole, il 60% del suo diametro ed il 25% della sua luminosit\u00e0.\nNon \u00e8 chiaro se questa seconda stella possieda a sua volta una compagna (forse una nana bruna o un gigante gassoso come Giove, come suggerito da alcuni rilevamenti spettroscopici."}
{"id": "686204", "revid": "1543377", "url": "https://it.wikipedia.org/wiki?curid=686204", "title": "Xi Ursae Majoris", "text": " \nUla Australis (\u03be UMa / \u03be Ursae Majoris / Xi Ursae Majoris) \u00e8 un sistema stellare multiplo, formato da almeno quattro componenti, che si trova a 27,3 anni luce di distanza dal sistema solare. Le sue due componenti pi\u00f9 massicce sono stelle gialle di sequenza principale. La principale \u00e8 una variabile RS Canum Venaticorum.\nOsservazione.\nUla Australis \u00e8 posta nella parte pi\u00f9 meridionale della costellazione dell'Orsa Maggiore, in corrispondenza dei piedi di questa figura mitologica, al confine con la costellazione del Leone Minore. Nel bordo meridionale della costellazione, gli astronomi arabi avevano individuato un asterismo, detto del \"Salto della gazzella\", costituito da tre coppie di stelle disposte lungo l'asse sud-est nord-ovest. La prima coppia \u00e8 proprio quella formata da Ula Australis e Ula Borealis (mentre le altre due sono formate rispettivamente da Tania Borealis e Tania Australis e da Talitha Borealis e Talitha Australis).\nPosta a 31\u00b0 gradi sopra l'equatore celeste, non avendo una posizione marcatamente boreale, che la maggior parte delle altre stelle della costellazione invece presenta, offre buone possibilit\u00e0 di osservazione anche nell'emisfero australe. \u00c8 infatti invisibile solo nelle regioni antartiche. Tuttavia apparir\u00e0 bassa all'orizzonte nord nelle regioni pi\u00f9 meridionali del continente sudamericano. Diventa circumpolare oltre il 59\u00ba parallelo nord.\nPosta a circa un grado e mezzo pi\u00f9 a sud della poco pi\u00f9 brillante Ula Borealis (Ula Australis ha magnitudine apparente 3,79, mentre Ula Borealis 3,49), le due stelle non formano una coppia fisica: anzi Ula Borealis dista da noi 15 volte di pi\u00f9 di Ula Australis.\nSebbene ad occhio nudo appaia come una stella singola, gi\u00e0 un modesto telescopio \u00e8 in grado di risolvere due componenti.\nStoria delle osservazioni.\nUla Australis fu scoperta essere una binaria visuale da Sir William Herschel il 2 maggio 1780. Osservando, intorno al 1800, alcuni sistemi doppi, fra cui Ula Australis, circa vent'anni dopo la loro scoperta, Herschel si rese conto che essi dovevano essere legati gravitazionalmente fra di loro e che il loro movimento era di natura orbitale. Nel 1826 la posizione delle due componenti fu accuratamente misurata da Friedrich Georg Wilhelm von Struve. Queste precise osservazioni permisero a F\u00e9lix Savary nel 1828 di calcolare le orbite delle due componenti usando le leggi della meccanica newtoniana. Si trattava del primo sistema stellare di cui si fosse riusciti a calcolare l'orbita. Il calcolo fu poi perfezionato nel 1829 da Sir John Herschel, figlio di William. Poich\u00e9 il sistema stellare di Ula Australis \u00e8 costituito da due componenti di brillantezza quasi uguale, non troppo vicine fra loro e aventi un periodo non troppo lungo, \u00e8 stata oggetto di continue osservazioni dalla scoperta di Herschel e ci sono stati numerosi tentativi di calcolarne con esattezza l'orbita. Fu proprio in seguito a queste continue osservazioni che fu scoperto nel 1905 da parte dell'astronomo e matematico danese Niels Erik Norlund che una delle componenti del sistema presentava delle piccole oscillazioni che egli correttamente interpret\u00f2 essere dovute alla presenza di un'altra componente invisibile agli strumenti disponibili.\nCaratteristiche.\nOrbita delle componenti principali.\nI sistemi stellari multipli tendono a disporsi in coppie strette che orbitano le une intorno alle altre. \u00c8 quanto avviene anche con il sistema di Ula Australis. Infatti entrambe le componenti visuali sono binarie spettroscopiche, cio\u00e8 stelle doppie troppo vicine per poter essere risolte con i telescopi a nostra disposizione. La principale \u00e8 stata chiamata Ula Australis Aa e la sua vicina compagna Ula Australis Ab. Le stelle dell'altra coppia sono state chiamate Ula Australis Ba e Bb. L'orbita delle due componenti visuali \u00e8 una delle meglio studiate e conosciute. Esse orbitano l'una intorno all'altra con un periodo di 59,878 anni. L'orbita \u00e8 molto eccentrica (\"e\"=0,398) e inclinata rispetto alla nostra visuale di 122\u00b0. Il semiasse maggiore dell'orbita \u00e8 di 2,53 secondi d'arco. Da questo valore e dalla distanza stimata si deduce che le due componenti ottiche distano fra loro mediamente 21,2 UA (circa 3,2 miliardi di km), ma l'eccentricit\u00e0 dell'orbita le avvicina fino a 13,4 UA (circa 2 miliardi di km) al periastro e le allontana fino a 29,6 UA (circa 4,4 miliardi di km) all'afastro.\nLa coppia Aa-Ab.\nLe due componenti spettroscopiche Aa e Ab orbitano l'una intorno all'altra con un periodo di 1,832 anni in un'orbita molto eccentrica (\"e\"=0,53), inclinata di circa 95\u00b0. Il semiasse maggiore dell'orbita \u00e8 di 57 mas. Se questi dati sono corretti, allora i due corpi della coppia si avvicinano fino a 0,8 UA (circa 120 milioni di km) al periastro e si allontanano fino a 2,6 UA (circa 419 milioni di km) all'afastro.\nLa principale Aa \u00e8 una stella di sequenza principale di classe spettrale G0, di massa simile a quella del Sole (105% della massa solare). Essa ha una temperatura superficiale di 5950 \u00b1 30 K (leggermente superiore a quella solare, che \u00e8 di 5778 K), che assieme a un raggio leggermente superiore a quello del Sole (1,04 R\u2299) le fornisce una luminosit\u00e0 un po' maggiore di quella della nostra stella (1,1 L\u2299). Alla distanza calcolata di 27,3 anni luce, questa luminosit\u00e0 fornisce alla componente Aa una magnitudine apparente 4,41. Ha un'abbondanza di metalli pi\u00f9 bassa di quella solare (30% di quella del Sole) e data la sua attivit\u00e0 cromosferica relativamente bassa e una somiglianza delle linee del Ca-II a quelle solari si stima che abbia un'et\u00e0 superiore ai due miliardi di anni.\nLa componente Aa \u00e8 una sospetta variabile RS Canum Venaticorum che varia la sua luminosit\u00e0 di 0,01 magnitudini. Le variabili di questo tipo presentano un'attivit\u00e0 magnetica simile a quella del Sole, ma con un'energia di molte decine di volte maggiore. Questo magnetismo produce della macchie stellari, cio\u00e8 delle regioni in cui la temperatura della fotosfera \u00e8 minore, molto estese. L'estensione delle macchie \u00e8 tale da provocare una diminuzione della luminosit\u00e0 della stella. La variabilit\u00e0 viene determinata dal fatto che, ruotando su se stessa, la stella espone all'osservatore in modo alternato la zona interessata dalle macchie e quella non interessata. Poich\u00e9 le variabili RS Canum Venaticorum hanno tutte una compagna, l'elevata attivit\u00e0 magnetica deve essere legata in qualche modo alle interazioni fra la variabile e la sua compagna, ma non sono ancora del tutto chiari gli esatti meccanismi che producono tale intensa attivit\u00e0.\nLa secondaria della componente A \u00e8 molto meno conosciuta della compagna, visto che \u00e8 impossibile osservarla direttamente. Si suppone che si tratti di una stella di classe spettrale M3, con una massa di circa 0,37 M\u2299 e una magnitudine apparente 11. Potrebbe avere un raggio di circa la met\u00e0 di quello della sua pi\u00f9 luminosa compagna.\nLa coppia Ba-Bb.\nLa coppia Ba-Bb \u00e8 una binaria molto stretta: il periodo orbitale \u00e8 di soli 3,98 giorni e la distanza fra le due componenti di soli 0,06 UA, corrispondenti a circa 9 milioni di km. L'orbita \u00e8 perfettamente circolare, priva di eccentricit\u00e0.\nLa principale della coppia, Ba, \u00e8 una stella di sequenza principale, di classe spettrale G5. La sua temperatura superficiale \u00e8 di 5650 \u00b1 50 K, leggermente inferiore a quella del Sole e inferiore di circa 300 K rispetto alla componente Aa. Questo, unito a un raggio un po' inferiore a quello solare (0,91 R\u2299), le conferisce una luminosit\u00e0 minore di quella della nostra stella (0,67 L\u2299). La massa di Ba dovrebbe essere quindi inferiore a quella del Sole: si presume che abbia circa il 90% della massa del Sole. La luminosit\u00e0 di Ba, alla distanza calcolata di 27,3 anni luce, le conferisce una magnitudine apparente 4,87. Anche la metallicit\u00e0 di Ba \u00e8 inferiore a quella del Sole e simile a quella di Aa.\nC'\u00e8 molto incertezza riguardo alla natura della componente Bb. Essa ha una massa superiore alle 35 MJ; tuttavia non \u00e8 chiaro se si tratti di una nana bruna oppure di una stella arancione-rossa, appartenente alle ultime sottoclassi della classe spettrale K, con una massa circa la met\u00e0 di quella del Sole.\nUla Australis Bc?\nQuesta incertezza deriva dal fatto che la componente visuale B di Ula Australis sembra troppo luminosa per una stella della sua classe; inoltre la massa totale della componente B \u00e8 calcolata essere 1,5 M\u2299. Se il contributo di Ba \u00e8 0,9 M\u2299, deve esistere una componente di circa 0,5 M\u2299 che contribuisce alla componente B e alla sua luminosit\u00e0. Tale componente \u00e8 stata a volte identificata con la compagna spettroscopica di Ba, cio\u00e8 Bb. Tuttavia pare improbabile che essa possa essere cos\u00ec vicina alla stella principale, sicch\u00e9 \u00e8 stata supposta l'esistenza di un'altra componente pi\u00f9 distante, che \u00e8 stata chiamata Bc. Essa potrebbe essere una stella di classe K, distante 50 milliarcosecondi da Ba, che orbita intorno alla principale con un periodo di 2,2 o 2,9 anni.\nUla Australis C?\nOsservazioni rilevano la presenza di un'altra compagna a 54,3 secondi d'arco dal sistema, chiamata Ula Australis C. La sua classe \u00e8 M8, ed ha magnitudine 15. Non \u00e8 tuttavia chiaro se si tratti di una compagna fisica, legata gravitazionalmente al sistema, oppure se la vicinanza sia solo ottica. Se fosse fisicamente legata, sarebbe distante dalla coppia BA almeno 450 UA (67 miliardi di km) e completerebbe un'orbita intorno alle quattro o cinque sue compagne in almeno 5600 anni. Ula Australis \u00e8 quindi sicuramente un sistema stellare quadruplo, ma potrebbe essere quintuplo o sestuplo.\nEtimologia.\nIl nome proprio \"Ula Australis\" significa \"la (stella) sud di \"Ula\"\". La parola \"Ula\" deriva dal sintagma arabo \"(al-Qafzah) al-\u016al\u0101\", che significa \"il primo (salto)\", in riferimento all'asterismo del Salto della Gazzella, essendo considerata la coppia Ula Australis-Ula Borealis il primo salto e le altre due coppie di stelle, rispettivamente, il secondo e il terzo salto. La specificazione \"australis\" (sud) \u00e8 stata aggiunta in latino per distinguere Ula Australis da Ula Borealis, essendo Xi Ursae Majoris la stella pi\u00f9 a sud della coppia. L'asterismo del Salto della Gazzella \u00e8 stato cos\u00ec chiamato perch\u00e9, essendo le tre coppie di stelle che lo formano poste al confine con la costellazione del Leone Minore, gli astronomi arabi avevano immaginato che rappresentassero i salti di una gazzella che saltasse per paura del leone a lei vicino.\nIn Cina la coppia Ula Australis-Ula Borealis era conosciuta come \"Hea Tae\" \uff08\u4e0b\u53f0\uff09, che significa \"il dignitario basso\", mentre le altre due coppie dell'asterismo erano chiamate \"il dignitario medio\" e \"il dignitario alto\"."}
{"id": "686207", "revid": "640277", "url": "https://it.wikipedia.org/wiki?curid=686207", "title": "Beta Canum Venaticorum", "text": "Beta Canum Venaticorum (\u03b2 CVn / \u03b2 Canum Venaticorum / Beta Canum Venaticorum), chiamata anche Chara, \u00e8 una stella appartenente alla sequenza principale che si trova a 27,4 anni luce di distanza dal Sistema solare, nella costellazione dei Cani da Caccia. Si tratta di una stella di classe spettrale G0-V e della seconda stella per magnitudine di quella costellazione dopo Cor Caroli.\nCaratteristiche.\n\u03b2 CVn \u00e8 una stella con una metallicit\u00e0 inferiore a quella del nostro Sole, il che significa che ha una minore quantit\u00e0 di elementi pi\u00f9 pesanti dell'elio; in termini di et\u00e0, massa e stato evoluzionario essa \u00e8 per\u00f2 molto simile alla nostra stella.\nLo spettro di \u03b2 CVn mostra una debolissima emissione del calcio singolarmente ionizzato (Ca II) proveniente dalla cromosfera, rendendo questa stella un utile riferimento per effettuare confronti con altre stelle appartenenti a categorie spettrali simili, poich\u00e9 le righe di emissione del Ca II sono facilmente osservabili e forniscono una misura dell'attivit\u00e0 della cromosfera stellare.\nNel 2006 l'astronoma Margaret Turnbull design\u00f2 Beta Canum Venaticorum come la stella vicina al Sole con maggiori probabilit\u00e0 di ospitare forme di vita intelligenti e in grado di possedere tecnologie per lo sviluppo della radioastronomia."}
{"id": "686209", "revid": "1543377", "url": "https://it.wikipedia.org/wiki?curid=686209", "title": "Mu Herculis", "text": "Mu Herculis si trova a circa 27 anni luce di distanza dal Sistema solare ed \u00e8 una stella di classe spettrale G5-IV, e si tratta, in realt\u00e0, di un sistema stellare triplo, o forse quadruplo. La sua magnitudine apparente \u00e8 +3,42\nSistema stellare.\nMu Herculis A.\nLa principale \u00e8 una stella subgigante, con massa paragonabile al Sole, a differenza di questo per\u00f2 ha terminato da poco la fusione dell'idrogeno nel suo nucleo, e si prepara a diventare una vera e propria gigante. Il suo raggio \u00e8 gi\u00e0 aumentato a 1,8 volte quello del Sole, e la sua luminosit\u00e0, considerando la radiazione infrarossa emessa, \u00e8 2,7 volte quella solare.\nIl suo periodo di rotazione \u00e8 di appena 4,3 giorni, visto che la velocit\u00e0 di rotazione \u00e8 10 volte quella del Sole, e come conseguenza, la stella mostra una forte attivit\u00e0 magnetica ed \u00e8 una fonte di raggi X.\nSi \u00e8 ipotizzato che la principale tenga una compagna molto stretta, di massa del 20% di quella solare e con un periodo orbitale di 65 anni, tuttavia questa ipotesi non \u00e8 stata pienamente confermata.\nMu Herculis B e C.\nA circa una distanza di 286 U.A. dalla principale si trova una coppia di nane rosse, che ruotano attorno ad A in un periodo superiore ai 3000 anni.\nEntrambe sono piccole e fredde stelle di tipo spettrale M3 ed M4; hanno una massa inferiore ad un terzo di quella del Sole, B \u00e8 leggermente pi\u00f9 grande, con un raggio della met\u00e0 di quello solare, contro lo 0,4 di C, e di conseguenza \u00e8 leggermente pi\u00f9 luminosa (0,005 contro 0,003).\nLe due stelle ruotano una attorno all'altra ad una distanza media di 11,4 UA, impiegando 43 anni per effettuare una rivoluzione completa attorno al comune centro di massa.\nIl cielo visto da Mu Herculis.\nEscludendo 2 deboli nane rosse, Vega, a poco pi\u00f9 di 7 anni luce, sarebbe la stella pi\u00f9 vicina al sistema di Mu Herculis, e sarebbe di gran lunga la stella pi\u00f9 brillante del cielo, vista da un ipotetico pianeta orbitante attorno ad una delle stelle del sistema. Con una luminosit\u00e0 che arriverebbe a -2,75, Vega sarebbe pi\u00f9 brillante di Giove visto dalla Terra. Pi\u00f9 brillante anche Arturo, che supererebbe Canopo in brillantezza, mentre il Sole, al contrario, apparirebbe come una debole stellina di quarta magnitudine, non molto lontana da Sirio, che a 35 anni luce, avrebbe una magnitudine di +1,65."}
{"id": "686210", "revid": "640277", "url": "https://it.wikipedia.org/wiki?curid=686210", "title": "61 Virginis", "text": " \n61 Virginis \u00e8 una stella della costellazione della Vergine che si trova a 27,4 anni luce di distanza dal Sistema solare ed \u00e8 una nana gialla di sequenza principale di classe spettrale G5V.\nCaratteristiche.\n61 Virginis ha una massa e un raggio leggermente inferiori a quelli del Sole e una luminosit\u00e0 del 78%. Sulla sua et\u00e0 non c'\u00e8 uniformit\u00e0 nella sua stima, probabilmente \u00e8 pi\u00f9 vecchia del Sole, alcune fonti indicano un'et\u00e0 di oltre 8 miliardi di anni, altre suggeriscono un'et\u00e0 simile a quella del Sole, ovvero 4,6 miliardi di anni.\nLa stella mostra un eccesso nella luce infrarossa, che si spiega con la presenza di un disco di polveri situato a 8,3 UA di distanza. Successive osservazioni con il telescopio spaziale Spitzer hanno poi confermato l'esistenza di un secondo grosso anello che sarebbe situato tra le 120 e le 220 UA di distanza, o come da pi\u00f9 recenti osservazioni col radiointerferometro ALMA da 30 a 150 UA. \nSistema planetario.\n61 Virginis era stata inserita nei progetti Darwin e del Terrestrial Planet Finder come obiettivo primario per la ricerca di pianeti terrestri, tuttavia i due progetti sono stati in seguito cancellati. Nel 2009 grazie ad indagini combinate del telescopio Keck e dell'Anglo-Australian Planet Search sono stati scoperti 3 pianeti extrasolari orbitanti attorno ad essa. Il pi\u00f9 vicino alla stella madre \u00e8 una Super Terra con una massa 5 volte quella terrestre, mentre gli altri 2 sono giganti gassosi di massa compresa tra le 18 e le 23 masse terrestri. Tutti i pianeti sono piuttosto vicini alla stella e troppo caldi per sostenere l'acqua liquida in superficie, anche il terzo in ordine di distanza \u00e8 pi\u00f9 vicino di quanto Venere non lo sia al Sole. Il terzo pianeta non \u00e8 stato tuttavia confermato dopo osservazioni con lo spettrografo HARPS nel 2012.\nProspetto del sistema"}
{"id": "686211", "revid": "1008732", "url": "https://it.wikipedia.org/wiki?curid=686211", "title": "Zeta Tucanae", "text": "Zeta Tucanae (\u03b6 Tuc, \u03b6 Tucanae) \u00e8 una stella della sequenza principale di classe spettrale F9.5-V e di magnitudine apparente di +4,20, situata nella costellazione del Tucano.\n\u00c8 una delle stelle pi\u00f9 prossime al Sole, trovandosi a circa 28 anni luce di distanza dal Sistema solare.\nOsservazione.\nSi tratta di una stella situata nell'emisfero australe. La sua posizione \u00e8 fortemente meridionale e ci\u00f2 comporta che la stella sia osservabile prevalentemente dall'emisfero sud, dove si presenta circumpolare anche da gran parte delle regioni temperate; dall'emisfero nord la sua visibilit\u00e0 \u00e8 invece limitata alle regioni temperate inferiori e alla fascia tropicale. Essendo di magnitudine 4,2, la si pu\u00f2 osservare anche dai piccoli centri urbani senza difficolt\u00e0, sebbene un cielo non eccessivamente inquinato sia maggiormente indicato per la sua individuazione.\nIl periodo pi\u00f9 propizio per la sua osservazione nel cielo serale ricade nei mesi compresi fra settembre e gennaio.\nCaratteristiche.\nZeta Tucanae \u00e8 di tipo spettrale F9.5V, le cui caratteristiche la rendono piuttosto somigliante al Sole. La massa \u00e8 la stessa ed \u00e8 solo un po' pi\u00f9 luminosa (1,26 L\u2299) e pi\u00f9 grande (1,07 R\u2299). Un eccesso di radiazione infrarossa mostrata dal telescopio spaziale Spitzer rivela la presenza di un disco circumstellare attorno alla stella ad una distanza minima di 2,3 UA, con una temperatura di 218 K.\nL'et\u00e0 \u00e8 stata stimata da Trilling \"et al.\" in 3 miliardi di anni, mentre Kospal e colleghi stimano l'et\u00e0 della stella di poco superiore a quella del Sole, in 4840 milioni di anni Per le sue caratteristiche la stella mostra un notevole interesse per la ricerca di pianeti extrasolari in grado di ospitare la vita.\nIl cielo da Zeta Tucanae.\nLe due stelle pi\u00f9 vicine a sono due deboli nane rosse, a 3 e 6 anni luce, seguite da p Eridani, una nana arancione situata a 6,3 a.l. e poco pi\u00f9 vicina a Zeta Tucanae rispetto a Beta Hydri, una nana gialla simile al Sole che, a quella distanza, brillerebbe di magnitudine 0, e sarebbe la terza stella in assoluto pi\u00f9 luminosa vista da un ipotetico pianeta in orbita attorno a , superata solo da Canopo e Achernar. Pi\u00f9 brillante che vista dalla Terra sarebbe anche , che a una distanza di poco pi\u00f9 di 9 anni luce sarebbe la sesta stella in assoluto pi\u00f9 vicina a Zeta Tucanae, e brillerebbe di magnitduine +1,65. Il Sole invece, sarebbe una debole stella di magnitudine visibile a met\u00e0 strada tra Megrez e Kappa Draconis. Sensibilmente meno luminose perch\u00e9 pi\u00f9 distanti di quanto non lo siano dalla Terra sarebbero invece Alfa Centauri, Sirio, Vega, Capella e Arturo."}
{"id": "686213", "revid": "287204", "url": "https://it.wikipedia.org/wiki?curid=686213", "title": "Chi1 Orionis", "text": "\u03c71 Orionis \u00e8 una stella gialla di sequenza principale nella costellazione di Orione, di classe spettrale G0V. Si trova a 28,3 anni luce di distanza dal Sistema solare ed ha una magnitudine apparente di +4,39.\nCaratteristiche fisiche.\n\u03c71 Orionis \u00e8 un sistema binario: la stella principale, infatti, ha una debole compagna di massa stimata pari al 15% di quella del Sole, una nana rossa con un periodo orbitale di 14,1 anni ed una classe spettrale M6. La compagna orbita ad una distanza media dalla primaria di 6,1 unit\u00e0 astronomiche e la sua orbita ha un'elevata eccentricit\u00e0.\nLa principale \u00e8 una stella gialla di sequenza principale molto simile al Sole, massa e raggio sono pressoch\u00e9 equivalenti, \u00e8 solo leggermente pi\u00f9 calda (5960 K), anche se appare molto pi\u00f9 giovane del Sole. La giovane et\u00e0 comporta che la stella sia in rapida rotazione, tre volte pi\u00f9 veloce del Sole, e la forte attivit\u00e0 magnetica generata causa una variabilit\u00e0 del tipo RS Canum Venaticorum, con una variazione di 0,03 magnitudini della sua luminosit\u00e0.\nOccultazioni.\nPer la sua posizione prossima all'eclittica, tale stella \u00e8 talvolta soggetta ad occultazioni da parte della Luna e, pi\u00f9 raramente, dei pianeti, generalmente quelli interni.\nL'ultima occultazione lunare di \u03c71 Orionis \u00e8 stata visibile il 6 ottobre 2012.."}
{"id": "686214", "revid": "287204", "url": "https://it.wikipedia.org/wiki?curid=686214", "title": "Gliese 250", "text": "Gliese 250 \u00e8 una stella binaria di magnitudine apparente +6,58 situata nella costellazione dell'Unicorno. Si trova a poco meno di 30 anni luce dal Sistema solare ed \u00e8 formata da due stelle di sequenza principale; una \u00e8 una nana arancione di classe K3 V, mentre l'altra \u00e8 una debole nana rossa di tipo M2.5 V, distante dalla principale 58 secondi d'arco, che alla distanza alla quale si trova il sistema, corrispondono a circa 500 UA."}
{"id": "686215", "revid": "623104", "url": "https://it.wikipedia.org/wiki?curid=686215", "title": "Samuel Crompton", "text": "Nel 1779 inventa un particolare filatoio chiamato \"mulo\" (\"spinning mule\"), macchina automatica per filare che portava trenta fusi, nata dall'ibridazione tra la giannetta (\"spinning jenny)\" e il filatoio idraulico (la \"water frame\")."}
{"id": "686216", "revid": "1318658", "url": "https://it.wikipedia.org/wiki?curid=686216", "title": "Katina Paxinou", "text": "Biografia.\nConsiderata dai pi\u00f9 la maggiore interprete di tragedie greche mai esistita, arriv\u00f2 sui palcoscenici piuttosto tardi, fra il 1929 ed il 1932, prendendo parte a lavori di autori antichi ma anche di William Shakespeare. A causa della guerra lasci\u00f2 il suo paese natale per stabilirsi prima nel Regno Unito, e in seguito negli Stati Uniti, dove ebbe modo di iniziare una fortunata se pur contenuta attivit\u00e0 cinematografica.\nVinse il premio Oscar nel 1944 per l'interpretazione in \"Per chi suona la campana\", stabilendo cos\u00ec un primato, in quanto fu la prima attrice non statunitense a conquistare un Oscar alla miglior attrice non protagonista. Per lo stesso ruolo ottenne anche il Golden Globe per la migliore attrice non protagonista.\nNella sua lunga carriera, che la port\u00f2 ad esibirsi dapprima con il teatro nazionale, e successivamente anche a New York e Londra, attravers\u00f2 tutti i generi testuali, eccellendo sempre sia nelle commedie che nei drammi. Impose anche al cinema la vastit\u00e0 del suo repertorio artistico, apparendo in grandi film come \"Il lutto si addice a Elettra\" (1947), di Dudley Nichols e \"Rocco e i suoi fratelli\" (1960), di Luchino Visconti.\nDagli anni '50 fece ritorno in Grecia dedicandosi prevalentemente al teatro e interpretando occasionalmente dei film europei.\nSi spos\u00f2 una prima volta giovanissima, per volere della famiglia, con Ioannis Paxinos (dal quale ebbe due figli, pur rimanendo sposata con lui solo per quattro anni, dal 1916 al 1920). In seguito si rispos\u00f2 con l'attore greco Alex Minotis, che morir\u00e0 nel 1990.\nKatina Paxinou mor\u00ec nel 1973, all'et\u00e0 di settantadue anni, nella sua citt\u00e0 natale, Atene, a causa di un cancro."}
{"id": "686218", "revid": "287204", "url": "https://it.wikipedia.org/wiki?curid=686218", "title": "Gamma Leporis", "text": " \nGamma Leporis (\u03b3 Lep, \u03b3 Leporis) \u00e8 una stella della costellazione della Lepre di magnitudine +3,59. Si trova a 29,2 anni luce di distanza dal sistema solare ed \u00e8 una stella binaria, composta da due stelle di sequenza principale, separabili anche a occhio nudo data la distanza di ben 97 secondi d'arco tra le componenti.\nCaratteristiche fisiche.\nLa principale, Gamma Leporis A, \u00e8 una stella di sequenza principale di classe F poco pi\u00f9 massiccia del Sole e 2,6 volte pi\u00f9 luminosa.\nRuota pi\u00f9 velocemente del Sole, in appena 5,6 giorni alla velocit\u00e0 di 29 km/s.\nGamma Leporis B \u00e8 invece una nana arancione di tipo K2V, \u00e8 meno massiccia del Sole (83%), e la sua luminosit\u00e0 \u00e8 meno di un terzo di quella solare. Orbita attorno alla principale in un periodo di almeno 8700 anni, ad oltre 870 UA di distanza. Osservazioni nell'infrarosso della stella sembrano evidenziare l'esistenza di un disco circumstellare attorno alla stella, che \u00e8 anche catalogata tra le variabili BY Draconis, in quanto la sua luminosit\u00e0 oscilla di 0,06 magnitudini nell'arco di un periodo di 21,4 giorni.\nPer le sue caratteristiche fisiche Gamma Leporis \u00e8 stata inserita come uno dei principali obiettivi del Terrestrial Planet Finder, la missione per la ricerca di pianeti di tipo terrestre che possano albergare la vita, ora posticipato a tempo indefinito."}
{"id": "686220", "revid": "287204", "url": "https://it.wikipedia.org/wiki?curid=686220", "title": "Beta Comae Berenices", "text": "Beta Comae Berenices (\u03b2 Com / \u03b2 Comae Berenices / Beta Comae Berenices) \u00e8 una stella appartenente alla sequenza principale che si trova a 29,9 anni luce di distanza dal Sistema solare, nella costellazione della Chioma di Berenice. \u00c8 una stella di classe spettrale G0-V e attualmente, nonostante sia designata con la lettera beta, \u00e8 leggermente pi\u00f9 brillante di Alfa Comae Berenices.\nBeta Comae Berenices \u00e8 molto simile al nostro Sole. La superficie della stella ha un ciclo di attivit\u00e0 che \u00e8 stato misurato essere di 16,6 anni (quello del Sole \u00e8 di 11 anni), ma potrebbe avere anche un secondo ciclo di 9,6 anni.\nNella seconda met\u00e0 del XX secolo si pens\u00f2 che questa stella avesse una compagna spettroscopica, idea per\u00f2 recentemente scartata per via di pi\u00f9 accurate misure sulla velocit\u00e0 radiale di Beta Comae Berenices. Intorno a questa stella non sono stati scoperti pianeti e non vi \u00e8 alcuna prova di un disco di accrescimento."}
{"id": "686222", "revid": "1543377", "url": "https://it.wikipedia.org/wiki?curid=686222", "title": "Kappa1 Ceti", "text": "Kappa1 Ceti (\u03ba1 Cet / \u03ba1 Ceti) \u00e8 una stella nella costellazione della Balena di magnitudine apparente \u00e8 +4,85. Si trova a 29,9 anni luce di distanza dal Sistema solare ed \u00e8 una stella della sequenza principale di classe spettrale G5-V.\nOsservazione.\nSi tratta di una stella situata nell'emisfero celeste boreale, ma molto in prossimit\u00e0 dell'equatore celeste; ci\u00f2 comporta che possa essere osservata da tutte le regioni abitate della Terra senza alcuna difficolt\u00e0 e che sia invisibile soltanto nelle aree pi\u00f9 interne del continente antartico. Nell'emisfero nord invece appare circumpolare solo molto oltre il circolo polare artico. La sua magnitudine pari a 4,8 fa s\u00ec che possa essere scorta solo con un cielo sufficientemente libero dagli effetti dell'inquinamento luminoso.\nIl periodo migliore per la sua osservazione nel cielo serale ricade nei mesi compresi fra fine ottobre e aprile; da entrambi gli emisferi il periodo di visibilit\u00e0 rimane indicativamente lo stesso, grazie alla posizione della stella non lontana dall'equatore celeste.\nCaratteristiche.\n\u00c8 una stella osservata e studiata per alcune caratteristiche, come ad esempio la sua variabilit\u00e0, provocata dalla sua forte rotazione, e che varia in un tempo di 9,2 giorni. La forte rotazione su se stessa sta ad indicare anche una stella piuttosto giovane, con un'et\u00e0 certamente inferiore al miliardo di anni. Ha una massa simile a quella del Sole e un raggio e una luminosit\u00e0 rispettivamente di 0,92 R\u2299 e 0,84 volte quella del Sole.\nLa peculiarit\u00e0 principale di questa giovane stella \u00e8 l'emissione di \"superflares\" da 100 a 10 milioni di volte pi\u00f9 intensi dei maggiori flares solari, tanto da aumentare per brevi momenti la luminosit\u00e0 della stella di 20 volte. Si pensa che questi fenomeni si verifichino per l'interazione del campo magnetico della stella con quello di un pianeta gigante in orbita stretta.\nLa stella \u00e8 anche una variabile BY Draconis; la presenza di macchie stellari sulla sua superficie che compaiono e scompaiono a seconda del punta di vista dell'osservatore determinano una variabilit\u00e0 di 0,04 magnitudini in un periodo di 9 giorni."}
{"id": "686223", "revid": "1305772", "url": "https://it.wikipedia.org/wiki?curid=686223", "title": "Gamma Pavonis", "text": "Gamma Pavonis (\u03b3 Pav / HD 203608 / HR 8181) \u00e8 una stella della costellazione del Pavone, posta a 30,2 anni luce di distanza dal sistema solare. Si tratta di una stella della sequenza principale, di classe spettrale F9-V e di magnitudine apparente +4,22.\nOsservazione.\nSi tratta di una stella situata nell'emisfero celeste australe. La sua posizione \u00e8 fortemente australe e ci\u00f2 comporta che la stella sia osservabile prevalentemente dall'emisfero sud, dove si presenta circumpolare anche da gran parte delle regioni temperate; dall'emisfero nord la sua visibilit\u00e0 \u00e8 invece limitata alle regioni temperate inferiori e alla fascia tropicale. La sua magnitudine pari a 4,2 fa s\u00ec che possa essere scorta solo con un cielo sufficientemente libero dagli effetti dell'inquinamento luminoso.\nCaratteristiche.\nGamma Pavonis \u00e8 una nana gialla di tipo spettrale F9V e con una temperatura superficiale di circa 6.150 K. Ha caratteristiche fisiche comparabili a quelle del nostro Sole: la luminosit\u00e0 \u00e8 del 50% maggiore di quella solare, il raggio \u00e8 pi\u00f9 grande del 15%, mentre la massa 1,2 volte quella solare.\nCome il nostro Sole ha una bassa velocit\u00e0 di rotazione, stimata da 1,8 a 2,4 km/s. La metallicit\u00e0, basata sull'abbondanza di ferro, \u00e8 piuttosto bassa e compresa tra il 12 e il 25% di quella solare, con una media delle stime attorno al 15%. L'et\u00e0 \u00e8 stimata in 7.250 \u00b1 70 milioni di anni, sensibilmente maggiore di quella solare, anche se non pare ci sia completo accordo a proposito dell'et\u00e0, visto che nel \"Geneva-Copenaghen Catalogue\" di J. Holmberg e colleghi del 2008 l'et\u00e0 \u00e8 mostrata sensisbilmente minore; 1 miliardo di anni con un limite massimo di quattro miliardi.\nPossiede un elevato momento angolare attorno alla Galassia, il che ha portato alcuni a ritenere che si tratti di una vecchia stella del disco galattico, mentre altri la considerano una stella dell'alone.\nGamma Pavonis mostra un eccesso nell'infrarosso, che si attribuisce alla presenza del disco protoplanetario riscaldato dalla stella.\nData la forte similitudine con il nostro Sole, \u00e8 stata inserita al 14 posto tra le cento stelle selezionate dal Terrestrial Planet Finder (TPF) per la ricerca di pianeti terrestri. Si ritiene che la sua zona abitabile si trovi all'incirca a 1,2 UA.\nIl cielo visto da Gamma Pavonis.\nLa stella pi\u00f9 vicina a Gamma Pavonis \u00e8 la nana rossa Gliese 877, che dista 6,6 anni luce, mentre a circa 9 anni luce si trovano altre tre nane rosse che, come Gliese 877, sarebbero comunque troppo deboli per essere viste a occhio nudo da . A 9,3 a.l. si trova invece Zeta Tucanae, una nana gialla analoga al Sole che brillerebbe di magnitudine +1,84, meno luminosa della subgigante gialla Beta Hydri, che distante poco pi\u00f9 di 10 anni luce avrebbe una magnitudine di +0,94. Non sono molte le stelle luminose nei pressi di , infatti le cinque pi\u00f9 brillanti viste da un ipotetico pianeta in orbita attorno ad essa sono lontane centinaia di anni luce, come Canopo (-0,73), Achernar, Rigel, Agena e Betelgeuse. A 19 anni luce si trova Fomalhaut, che con una magnitudine di +0,54, sarebbe la sesta stella pi\u00f9 luminosa vista da . Il Sole sarebbe una debole stellina di magnitudine +4,66 visibile non lontano da Alfa Centauri e dall'Orsa Maggiore, che a differenza di come \u00e8 vista dalla Terra avrebbe una stella di seconda magnitudine in pi\u00f9 all'interno del \"mestolo\", cio\u00e8 Delta Pavonis, distante 10 anni luce da ."}
{"id": "686224", "revid": "1451528", "url": "https://it.wikipedia.org/wiki?curid=686224", "title": "Esna", "text": "Esna \u00e8 una citt\u00e0 dell'Egitto nel governatorato di Luxor. \u00c8 situata sulla riva occidentale del Nilo a 55 chilometri a sud di Luxor ed \u00e8 storicamente rilevante per le imponenti rovine del tempio, dedicato al dio Khnum, edificato durante la XVIII dinastia e pi\u00f9 volte rinnovato durante le epoche seguenti e ancora in uso in epoca romana.\nIl cartiglio pi\u00f9 recente inscritto sulle pareti del tempio \u00e8 quello dell'imperatore romano Decio del 249.\nLa presenza nei pressi del tempio di una necropoli utilizzata a partire dal Regno antico confermano l'importanza e l'antichita del sito stesso.\nEtimologia.\nEsna \u00e8 il nome moderno della localit\u00e0 dell'Egitto detta anticamente \"Iunyn\" o \"Ta-Sened\" ed in epoca tolemaica \"Latopolis Magna\"."}
{"id": "686225", "revid": "964", "url": "https://it.wikipedia.org/wiki?curid=686225", "title": "Latopolis Magna", "text": ""}
{"id": "686227", "revid": "640277", "url": "https://it.wikipedia.org/wiki?curid=686227", "title": "61 Ursae Majoris", "text": "61 Ursae Majoris (61 UMa / HR 4496 / HD 101501 / GJ 434) \u00e8 una stella della costellazione dell'Orsa Maggiore di magnitudine apparente pari a +5,31. Si trova a est di Alula Borealis (\u03bd Ursae Majoris) ed a nordest di Alula Australis (\u03be Ursae Majoris). e dista dal Sistema Solare 31,1 anni luce.\n61 Ursae Majoris \u00e8 una nana arancione di tipo spettrale G8V, con caratteristiche fisiche simili a quelle del Sole. Pi\u00f9 fredda e piccola del Sole, la sua massa \u00e8 circa l'87% della massa solare. \nIl suo diametro \u00e8 stimato tra l'84% e l'89% di quello solare, mentre la luminosit\u00e0 \u00e8 poco pi\u00f9 della met\u00e0 di quella solare. Possiede una metallicit\u00e0 - valore che \u00e8 correlato con l'esistenza di sistemi planetari\u2014 corrispondente all'83% di quella del Sole. \n61 Ursae Majoris \u00e8 catalogata come stella variabile la cui luminosit\u00e0 varia tra la magnitudine 5,30 e 5,35. Anche se la sua attivit\u00e0 cromosferica suggerisce che la sua et\u00e0 potrebbe essere di soli 500 milioni di anni, l'assenza di un disco di polveri osservabile \u2014come quello rinvenuto nel sistema della stella \u03b5 Eridani\u2014, sembra indicare una et\u00e0 superiore ad un miliardo di anni.\nLa sua relativa vicinanza e le sue caratteristiche fisiche rendono 61 Ursae Majoris un obiettivo prioritario nella ricerca di pianeti terrestri nell'ambito dei Progetti Darwin e Terrestrial Planet Finder. Per il momento non si \u00e8 rilevata la presenza di nane marroni o pianeti gioviani intorno all'orbita della stella.\nLe stelle pi\u00f9 vicine a 61 Ursae Majoris sono Groombridge 1830, a 2,6 anni luce, Gliese 450, a 3,4 anni luce, e il sistema stellare Alula Australis (\u03be Ursae Majoris), a 4,7 anni luce."}
{"id": "686228", "revid": "110157", "url": "https://it.wikipedia.org/wiki?curid=686228", "title": "Gliese 638", "text": "Gliese 638 \u00e8 una stella nana arancione della sequenza principale di classe spettrale K7-V. Si trova a 31,9 anni luce di distanza dal Sistema solare e possiede una magnitudine apparente di +8,10 e una magnitudine assoluta di \n+ 8,15.\nCi sono evidenze che sia una stella variabile, la sua magnitudine varia leggermente da +8,09 a +8,11."}
{"id": "686229", "revid": "228587", "url": "https://it.wikipedia.org/wiki?curid=686229", "title": "Ibrox", "text": "Ibrox \u00e8 un quartiere della citt\u00e0 scozzese di Glasgow (Regno Unito).\nGeografia.\nSi trova a sud del fiume Clyde e confina con il distretto di Govan. Si trova a poca distanza dal Pacific Quay Media Park, che ospita gli studi della BBC scozzese, di Scottish TV e altre organizzazioni quali, ad esempio, il Glasgow Science Centre. La mobilit\u00e0 stradale con la riva nord del Clyde \u00e8 assicurata da alcune moderne opere urbanistiche quali il recente ponte noto come Clyde Arc. Ibrox \u00e8 servito dalla metropolitana di Glasgow.\nNel distretto hanno sede sia la squadra di calcio dei Rangers che il loro stadio, chiamato per l'appunto Ibrox Stadium.\nL'origine del nome \u00e8 gaelica: in quella lingua Ibrox significa \"tana del tasso\" (\"broc\")."}
{"id": "686231", "revid": "392652", "url": "https://it.wikipedia.org/wiki?curid=686231", "title": "Groombridge 1830", "text": "Groombridge 1830 \u00e8 una stella della sequenza principale di classe spettrale G8-VI, colore giallo-arancio. La sua magnitudine apparente \u00e8 6,42, pertanto non \u00e8 visibile ad occhio nudo; \u00e8 localizzata nella costellazione dell'Orsa Maggiore ad una distanza di 29,9 anni luce dal Sistema solare.\nFu catalogata da Stephen Groombridge all'inizio del XIX secolo. Nel 1842 Friedrich Wilhelm Argelander scopr\u00ec che questa stella era dotata del moto proprio pi\u00f9 elevato di tutte le stelle conosciute all'epoca (a parte il Sole), con uno spostamento annuo di 7 secondi di arco in direzione sud-est. Oggi in questa graduatoria \u00e8 al terzo posto, superata solo dalla stella di Barnard e dalla stella di Kapteyn."}
{"id": "686232", "revid": "640277", "url": "https://it.wikipedia.org/wiki?curid=686232", "title": "12 Ophiuchi", "text": "12 Ophiuchi \u00e8 una stella variabile che si trova a 31,9 anni luce di distanza dal sistema solare situata nella costellazione dell'Ofiuco. Si tratta di una nana arancione di sequenza principale di classe spettrale K2-V.\nDati fisici.\nLa massa della stella \u00e8 stimata essere dell'86% di quella del Sole ed ha un'et\u00e0 simile a quella della nostra stella, stimata in 4,5 miliardi di anni, mentre l'abbondanza di metalli \u00e8 del 12% superiore ([Fe/H]=0,051).\nLa stella \u00e8 inserita nella lista della missione del Terrestrial Planet Finder, posticipata a tempo indefinito per la ricerca di pianeti orbitanti attorno ad altre stelle con caratteristiche simili al Sole atti ad ospitare la vita. Precedenti ricerche su possibili oggetti substellari non hanno prodotto risultati."}
{"id": "686237", "revid": "125436608", "url": "https://it.wikipedia.org/wiki?curid=686237", "title": "Barry Fitzgerald", "text": "Biografia.\nNato a Dublino, inizi\u00f2 la carriera nel mondo del teatro, recitando in diverse opere del drammaturgo Sean O'Casey all'Abbey Theatre. Nella seconda met\u00e0 degli anni trenta, durante una tourn\u00e9e negli Stati Uniti dell'Abbey Theatre, venne notato dal regista John Ford, che gli offr\u00ec un ruolo nel suo film \"L'aratro e le stelle\" (1936). Trasferitosi a Hollywood, Fitzgerald prosegu\u00ec la carriera cinematografica dapprima come caratterista, poi come coprotagonista, vincendo l'Oscar al miglior attore non protagonista nel 1945 per la sua interpretazione di Padre Fitzgibbon, l'anziano prete brontolone del film \"La mia via\" (1944), al fianco di Bing Crosby. Per lo stesso ruolo ottenne anche la candidatura come miglior attore protagonista, caso unico nella storia degli Academy Awards.\nInterpret\u00f2 altri numerosi film di successo, fra i quali \"Com'era verde la mia valle\" (1941) e \"Dieci piccoli indiani\" (1945), nel ruolo del giudice Quincannon, ma il ruolo per cui \u00e8 maggiormente ricordato \u00e8 quello di Michaeleen Oge Flynn, l'amico ubriacone di Sean Thornton (John Wayne) in \"Un uomo tranquillo\" (1952), sempre per la regia di Ford, film in cui compare anche Arthur Shields, fratello minore di Fitzgerald.\nMor\u00ec per infarto il 14 gennaio 1961 nella sua amata Dublino, dove era tornato a stabilirsi nel 1959."}
{"id": "686240", "revid": "125046112", "url": "https://it.wikipedia.org/wiki?curid=686240", "title": "You're My Best Friend/'39", "text": "You're My Best Friend/'39 \u00e8 un singolo del gruppo musicale britannico Queen pubblicato nel 1976 ed estratto dall'album \"A Night at the Opera\".\nDescrizione.\nLa titletrack \u00e8 stata scritta da John Deacon, bassista della band, e dedicata alla moglie Veronica. Deacon us\u00f2 per questa canzone, oltre al basso, un pianoforte elettrico Wurlitzer, non amato da Freddie Mercury che rifiut\u00f2 di suonarlo lasciando il compito allo stesso Deacon. La canzone \u00e8 stata inclusa nel \"Greatest Hits I\" e la versione Live in \"Live Killers\" del 1979.\nLa canzone \u00e8 stata inclusa, nel 2000 in un episodio di \"That '70s Show\" intitolato \"Hyde's Father\". \u00c8 sui titoli di coda nel film \"L'alba dei morti dementi\" del 2004. \u00c8 stata suonata durante gli ultimi momenti di \"Will &amp; Grace\" nel maggio 2006. \u00c8 stata inserita nella colonna sonora del film \"The Break-Up\" del 2006. \u00c8 sui titoli di coda nel film \"Io vi dichiaro marito e marito \". Viene utilizzata anche nel finale dell'episodio \"Una ragione di vita\" della prima stagione della serie televisiva \"My Name Is Earl\". \u00c8 stata utilizzata in una scena del film di animazione \"Pets-vita da animali\" del 2016. La canzone \u00e8 presente nel quattordicesimo episodio della ventiduesima stagione dei \"Simpson\", \"Boe Babysitter\", del 2003. \u00c8 presente nella colonna sonora di Ti odio, ti lascio, ti...\nVideoClip Musicale.\nIl video musicale, diretto da Bruce Gowers, mostra la band in un'enorme sala da ballo circondata da oltre mille candele, tra cui un enorme lampadario appeso al soffitto. Il video \u00e8 stato girato nell'aprile 1976 agli Elstree Studios di Londra. Inoltre, Deacon \u00e8 visto suonare un pianoforte a coda piuttosto che il Wurlitzer che ha usato per la registrazione.\nComposizione.\nLa canzone \u00e8 stata composta da John Deacon in chiave di Do maggiore con un metro di 4/4, in stile swing.\nL'album A Night at the Opera contiene brani di numerosi stili, tra cui questa canzone pop di tre minuti. Molto insolito per il genere, non ci sono sezioni che compaiono pi\u00f9 di due volte; caratteristica di molte canzoni dei Queen, come affermato da Brian May. D'altra parte, in termini di frasi e misure, ci sono numerose ripetizioni o varianti. La forma \u00e8 ciclica e molto simile a quella di \"Spread Your Wings\" (1977). Un'altra somiglianza tra le due canzoni \u00e8 la mancanza di (reale) modulazione. L'arrangiamento comprende armonie vocali e di chitarra in 3 e 4 parti, basso (approccio melodico), batteria e piano elettrico. Questa \u00e8 la seconda canzone registrata dei Queen scritta da Deacon e la prima pubblicata in singolo, circa sei mesi dopo l'uscita dell'album. Mercury colpisce due C5 sostenuti nella traccia vocale principale.\nIl Lato B.\nIl lato B \u00e8 '39, una canzone in stile skiffle/folk di Brian May, la canzone racconta la storia di un gruppo di esploratori dello spazio che intraprendono quello che, dal loro punto di vista, \u00e8 un viaggio lungo un anno. Al loro ritorno, tuttavia, si rendono conto che sono trascorsi cento anni, a causa dell'effetto dilatazione temporale nella speciale teoria della relativit\u00e0 di Einstein, e i loro cari che hanno lasciato sono ora morti o invecchiati.\nNei media.\nIl brano viene utilizzato all'inizio dei titoli di coda del film \"Shaun of the Dead\" (E. Wright, 2004)."}
{"id": "686244", "revid": "767487", "url": "https://it.wikipedia.org/wiki?curid=686244", "title": "Stretta fiscale", "text": ""}
{"id": "686251", "revid": "113570226", "url": "https://it.wikipedia.org/wiki?curid=686251", "title": "Mesima", "text": "Il Mesima \u00e8 uno dei fiumi maggiori della Calabria centro-meridionale e uno dei principali della regione (il 5\u00b0) per portata d'acqua con quasi 12\u00a0m\u00b3/sec alla foce.\nLe sue sorgenti sono situate sulle Serre calabresi tra i comuni di Vallelonga e Simbario, in provincia di Vibo Valentia. Dopo un primo tratto in estrema discesa, le acque giungono nella valle sottostante. Questa non rappresenta un vallone tracciato dal torrente, ma \u00e8 un graben. Dopo un percorso di circa trenta km il fiume riceve il suo principale affluente, il fiume Marepotamo e raggiunge la Piana di Gioia Tauro, e quindi la provincia di Reggio Calabria, dove, in breve, nei pressi di Rosarno e al confine con il territorio di San Ferdinando, si getta nelle acque del golfo di Gioia Tauro.\nCome gran parte dei corsi d'acqua della Calabria, \u00e8 ricco d'acqua nei mesi invernali, dove a volte d\u00e0 luogo a imponenti piene e pesantemente in secca durante il periodo estivo, pur presentando una minima di ancora 2\u00a0m\u00b3/s."}
{"id": "686252", "revid": "125365661", "url": "https://it.wikipedia.org/wiki?curid=686252", "title": "Andrew Adamson", "text": "\u00c8 diventato famoso con i film d'animazione \"Shrek\" e \"Shrek 2\", ottenendo una candidatura al Premio Oscar per quest'ultimo. In seguito, prese il ruolo di regista, sceneggiatore e produttore nella realizzazione dei film di genere fantasy basati sui libri de \"Le cronache di Narnia\" di C. S. Lewis; il primo film, \"Il leone, la strega e l'armadio\", usc\u00ec nel 2005, mentre \"Il Principe Caspian\" \u00e8 uscito nel 2008."}
{"id": "686254", "revid": "287204", "url": "https://it.wikipedia.org/wiki?curid=686254", "title": "Petrace", "text": "Il Petrace (anticamente denominato Metauros, in greco: \u039c\u03b5\u03c4\u03b1\u03c5\u03c1\u03bf\u03c2) \u00e8 un fiume italiano della Calabria meridionale.\nDescrizione.\nAlimentato da sette affluenti, ha origine dal versante tirrenico dell'Aspromonte. Il suo tratto finale segna il confine tra i comuni di Palmi e Gioia Tauro.\nAl fiume Petrace sono legati i miti di Oreste e di San Fantino. Lungo le sue sponde si tennero sanguinosi scontri tra francesi e spagnoli nei secoli XVI e XVII. Durante la seconda guerra mondiale, per via dei due ponti ferroviari che lo attraversavano (e tutt'oggi lo attraversano), fu testimone di spaventosi bombardamenti.\nCome tutti corsi d'acqua della regione \u00e8 ricco d'acqua (spesso anche in piena) d'inverno e pesantemente in magra durante il periodo estivo, pur avendo una portata media di quasi 8 metri cubi al secondo."}
{"id": "686255", "revid": "599013", "url": "https://it.wikipedia.org/wiki?curid=686255", "title": "Segatura", "text": "Il lemma segatura ha diversi significati."}
{"id": "686256", "revid": "599013", "url": "https://it.wikipedia.org/wiki?curid=686256", "title": "Teoria quantitativa della moneta", "text": "La teoria quantitativa della moneta \u00e8 una teoria economica secondo cui i prezzi generali dei beni sono direttamente proporzionali (se cresce l'uno, cresce l'altra e viceversa) alla quantit\u00e0 di moneta in circolazione nel dato momento.\nTeoria.\nPer comprendere questa teoria, si deve partire dalla differenza tra domanda ed offerta di moneta.\nLa domanda di moneta (Md, \"money demand\") \u00e8 quella parte del reddito che gli individui detengono in forma liquida. Essa si distingue dal risparmio che \u00e8 dato dalla differenza tra reddito percepito e reddito consumato: la domanda di moneta \u00e8 quindi una delle forme in cui il reddito pu\u00f2 essere detenuto.\nOgni volta che ci offrono un bene, viene chiesta in cambio della moneta.\nSe indichiamo con x i vari beni e con p il prezzo di questi, possiamo dire che la domanda di moneta \u00e8\nIndichiamo allora con T la somma delle quantit\u00e0 dei beni prodotti e scambiati e possiamo dire che Md = P*T, dove P \u00e8 il livello generale dei prezzi.\nL'offerta di moneta (Ms, \"money supply\") \u00e8 data dalla quantit\u00e0 di biglietti di banca messi in circolazione dalla banca centrale (M) per la velocit\u00e0 di circolazione della moneta (V). \nLa condizione di equilibrio \u00e8 \nOra si pone il problema di trasformare questa identit\u00e0 in un'eguaglianza e per fare ci\u00f2 bisogna introdurre ipotesi nel comportamento delle variabili P,M,V,T.\nV e T secondo Fisher sono costanti. V sarebbe costante perch\u00e9 essendo la velocit\u00e0 di circolazione della moneta, e poich\u00e9 nella teoria classica la moneta \u00e8 solo un mezzo di intermediazione degli scambi, V dipende dalle abitudini dei consumatori. Poich\u00e9 esse non cambiano nel breve periodo V \u00e8 costante poich\u00e9 \u00e8 costante la giacenza media della moneta, che \u00e8 il reciproco della velocit\u00e0 di circolazione della moneta.\nT \u00e8 costante perch\u00e9 nella teoria classica si immagina un sistema in piena occupazione delle risorse. \nSe V e T sono costanti allora vi sar\u00e0 un rapporto tra M e P tale per cui all'aumentare di M aumenta P.\nSostanzialmente, in virt\u00f9 del fatto che la moneta nella teoria classica \u00e8 solo un mezzo di intermediazione degli scambi, un aumento della quantit\u00e0 di moneta in circolazione ha la conseguenza di far aumentare la domanda globale dei beni. Siccome il sistema opera gi\u00e0 in piena occupazione e quindi non pu\u00f2 espandere la produzione, a questo aumento di domanda consegue l'aumento dei prezzi.\nL'inflazione (aumento di P, prezzi) dipende da una sola grandezza, la quantit\u00e0 di moneta in circolazione, che \"perde di valore all'aumentare dei prezzi\".\nInoltre la teoria presuppone che la moneta sia \"neutrale\", ovvero non abbia influenza sulle variabili reali, come il reddito, ma solo sulle grandezze monetarie. La moneta sarebbe quindi un velo che copre gli scambi, i fenomeni reali.\nScuola di Cambridge.\nLa \"scuola di Cambridge\" rivede questa teoria e apporta delle modifiche, introducendo una nuova formula che essenzialmente pone in relazione la quantit\u00e0 di moneta M col reddito.\nladdove:\nquindi P = M / (KY), quindi se la parte di reddito detenuta in forma liquida diminuisce, il livello dei prezzi aumenta (minore ritenzione di moneta = maggiore consumo = aumento di prezzi).\nTra l'equazione di Fisher e l'equazione della scuola di Cambridge cambia solo il modo di studiare il mercato: in quella di Fisher si afferma che il valore degli esborsi corrisponde al valore delle spese; in quella della scuola di Cambridge si afferma che la moneta viene detenuta in quota fissa sul livello del reddito nazionale.\nIn entrambe le versioni resta fermo che tra M e P c'\u00e8 una relazione diretta.\nJohn Maynard Keynes criticher\u00e0 anche questa teoria in quanto egli d\u00e0 alla moneta anche la funzione di \"fondo di valore\", cio\u00e8 di deposito di ricchezza, oltre alla funzione di intermediaria degli scambi che gi\u00e0 le era stata attribuita. \nSecondo Keynes V e T non sono costanti. V non \u00e8 costante perch\u00e9 K dell'equazione di Cambridge pu\u00f2 variare e quindi pu\u00f2 variare anche V essendo il suo reciproco. T non \u00e8 costante perch\u00e9 varia al variare degli investimenti attraverso il meccanismo del moltiplicatore. Negando la costanza di V e T Keynes spezza il legame sostenuto da Fisher tra quantit\u00e0 di moneta in circolazione e livello dei prezzi, perch\u00e9 se un aumento della quantit\u00e0 di moneta in circolazione viene compensato da una diminuzione di V, i prezzi non cambiano. \nPer Keynes la domanda di moneta pu\u00f2 essere: a scopo transazionale, precauzionale o speculativo. Maggiore sar\u00e0 il reddito e maggiore sar\u00e0 la domanda di moneta a scopo transazionale e precauzionale. La domanda di moneta a scopo speculativo \u00e8 funzione decrescente del tasso di interesse. Keynes si riferiva alle obbligazioni, che sono titoli a reddito fisso. Quando il prezzo delle obbligazioni aumenta, il tasso di interesse diminuisce. Viceversa, quando il prezzo delle obbligazioni diminuisce e il tasso di interesse aumenta, gli speculatori acquistano le obbligazioni se prevedono che di l\u00ec a poco il tasso di interesse diminuir\u00e0 e quindi il prezzo delle obbligazioni aumenter\u00e0. In tal caso gli speculatori rivenderanno le obbligazioni speculando, appunto, sulla differenza tra il prezzo a cui avevano comprato le obbligazioni (che era pi\u00f9 basso) e il nuovo prezzo (aumentato perch\u00e9 \u00e8 diminuito il tasso di interesse) a cui le venderanno.\nUna critica ancora pi\u00f9 radicale viene portata dai teorici della moneta endogena. Secondo questi economisti l'identit\u00e0 di Fisher MV = PQ va letta al contrario: \u00e8 il livello dei prezzi a determinare la quantit\u00e0 di moneta in circolazione, e non viceversa.\nStoria.\nI mercantilisti ritenevano che se MV = PT (moneta per velocit\u00e0 di circolazione della stessa = prezzo per numero delle transazioni), un aumento della moneta circolante avrebbe portato ad un aumento di T (transazioni) e non di P (prezzi).\nEra la fase del bullionismo, secondo cui la ricchezza delle nazioni si misurava dalla quantit\u00e0 di moneta e metalli preziosi da esse posseduti.\nDeterminante era allora la bilancia commerciale con l'estero.\nThomas Mun (1571-1641), mercante della Compagnia delle Indie, svilupp\u00f2 questo concetto e, parlando della bilancia commerciale inglese, precis\u00f2 che non si doveva guardare al deficit dell'Inghilterra con l'Oriente (fuoriuscita di metallo prezioso per l'acquisto di materie prime), bens\u00ec alla bilancia commerciale complessiva con gli altri paesi in quanto le materie prime divenivano merci lavorate che erano poi esportate all'estero con un rientro maggiore di metallo.\nRichard Cantillon (1680-1734), economista francese di origini irlandesi, nel suo saggio \"Saggio sulla natura del Commercio in generale\" (\"Essai sur la nature du commerce en g\u00e9n\u00e9ral\", 1755) sosteneva che: \u201cil denaro \u00e8 necessario per la circolazione delle merci, i metalli preziosi non coincidono con la ricchezza ed il fabbisogno di denaro coincide col valore degli scambi e dalla velocit\u00e0 di circolazione del denaro. Il tasso di interesse non \u00e8 altro che il rapporto tra domanda e offerta di fondi a prestito\u201d. Teorizzando, alla fine, l\u2019esistenza di un moltiplicatore. \nDavid Hume (1711-1776), che con Mun pu\u00f2 essere considerato il fondatore della teoria quantitativa della moneta, osserv\u00f2 che la bilancia commerciale non pu\u00f2 essere sempre in attivo.\nCi\u00f2 infatti comporta un afflusso di oro che avrebbe provocato un aumento dei prezzi interni e reso meno competitive le esportazioni."}
{"id": "686257", "revid": "7", "url": "https://it.wikipedia.org/wiki?curid=686257", "title": "Marie-Ange Chapelain", "text": ""}
{"id": "686258", "revid": "125999013", "url": "https://it.wikipedia.org/wiki?curid=686258", "title": "Pino Locchi", "text": "\u00c8 stato uno dei doppiatori italiani pi\u00f9 importanti e assidui della seconda met\u00e0 del XX secolo, voce di Sean Connery, Tony Curtis, Roger Moore, Charles Bronson, Terence Hill, Sidney Poitier, Jean-Paul Belmondo, Giuliano Gemma, Maurizio Merli, Kabir Bedi e molti altri.\nBiografia.\nEsordisce giovanissimo, ad appena sei anni, con il documentario \"Il Natale di Beb\u00e8\", prodotto per la Cines e diretto da Carlo Campogalliani, e continua poi a recitare da bambino, con notevole disinvoltura, in parecchi film dell'inizio del sonoro. In qualche caso queste partecipazioni furono in ruoli minuscoli, fra i quali il figlioletto di Napoleone (il Re di Roma) in \"Campo di maggio\" di Giovacchino Forzano (1935), mentre nel 1934, a 8 anni, fu protagonista de \"Il canale degli angeli\", unico film a soggetto prodotto e diretto da Francesco Pasinetti, nel 1935 Pino Locchi \u00e8 uno dei bambini del film \"Fiat voluntas Dei\" con Angelo Musco.\nContinua l'attivit\u00e0 di attore bambino nel cinema fino al 1942, senza diventare celebre come i vari Cesare Barbetti, Paolo Ferrari, Corrado Pani ed Elio Sannangelo dell'epoca, e successivamente si dedica anche al teatro su invito di Forzano (1939), facendo parte di prestigiose compagnie come la Spettacoli Errepi di Remigio Paone, Tot\u00f2-Magnani, Cervi-Pagnani, Alda Borelli, Giulio Stival, Teatro Eliseo, Luigi Cimara, Ruggero Ruggeri, Kiki Palmer, Piccolo Teatro della Citt\u00e0 di Roma.\nDopo aver svolto un'intensa attivit\u00e0 radiofonica entra a far parte di una compagnia di doppiaggio dove diventa una delle voci pi\u00f9 richieste per attori stranieri e non soltanto. \u00c8 famoso per essere stato il doppiatore di Sean Connery, oltre ad aver prestato la voce anche a Tony Curtis, Sidney Poitier, Martin Balsam, Roger Moore e George Lazenby (questi ultimi due, come Connery, nel ruolo di James Bond) e di Anthony Perkins nel celeberrimo \"Psyco\" di Alfred Hitchcock. \u00c8 stato anche la voce di alcuni \"duri\" del cinema come Charles Bronson, Steve McQueen, Clint Eastwood, Kirk Douglas, Burt Lancaster e Charlton Heston, ma anche di attori di straordinaria bellezza come Robert Wagner, Omar Sharif, John Gavin e Richard Burton (in \"Mia cugina Rachele\" e \"Il letto di spine\"). \u00c8 conosciuto anche per aver doppiato Richard Crenna (Il colonnello Samuel Trautman in \"Rambo\" e \"Rambo 2 - La vendetta\"), Michael Caine, John Derek, Jeffrey Hunter, Cliff Robertson (ne \"I tre giorni del Condor\") e il cantante Elvis Presley nella parte recitata dei suoi film.\nOltre ad aver doppiato attori di livello internazionale, Pino Locchi \u00e8 stato anche il doppiatore di molti attori italiani: \u00e8 sua la voce di Terence Hill nella maggior parte dei film girati in coppia con Bud Spencer (a sua volta doppiato da Glauco Onorato) come \"Lo chiamavano Trinit\u00e0...\", \"...continuavano a chiamarlo Trinit\u00e0\", \"Chi trova un amico trova un tesoro\" e \"Il mio nome \u00e8 Nessuno\". Altri attori italiani da lui doppiati sono Maurizio Arena, Giuliano Gemma, Maurizio Merli e i cantanti Claudio Villa e Teddy Reno. Doppia anche alcuni personaggi nei film di animazione della Disney: il bastardino Toughy in \"Lilli e il vagabondo (doppiaggio del 1955),\" Caio in \"La spada nella roccia\", Gas Gas in \"Cenerentola\" (nel ridoppiaggio del 1967), l'Orso Marinaio in \"Pomi d'ottone e manici di scopa\", l'orso Baloo ne \"Il libro della giungla\", Little John in \"Robin Hood\" e Re Tritone nel film \"La sirenetta\".\nDopo aver subito un infarto seguito da un ictus nell'estate del 1994, Locchi muore a Roma il 21 novembre dello stesso anno all'et\u00e0 di 69 anni. Riposa nel cimitero di Frascati . La figlia Marina \u00e8 attrice teatrale."}
{"id": "686265", "revid": "3115", "url": "https://it.wikipedia.org/wiki?curid=686265", "title": "Joseph Louis Gay-Lussac", "text": "Importante scienziato francese, studi\u00f2 fra il 1798 e il 1800 all'\u00c9cole Polytechnique di Parigi dove poi inizi\u00f2 la sua carriera di professore di fisica e chimica. Nel 1804 comp\u00ec vari esperimenti sulla composizione chimica dell'atmosfera terrestre e sulle variazioni nel campo magnetico terrestre utilizzando alcuni aerostati riempiti di idrogeno. Si occup\u00f2 dello studio quantitativo delle propriet\u00e0 dei gas. Effettu\u00f2 importanti esperimenti sui gas per studiare il loro comportamento alle variazioni di temperatura a pressione costante.\nRapporti di combinazione tra sostanze gassose.\nla formulazione di questa legge \u00e8 corretta e verificata, anche se nel periodo della sua formulazione risultava errata poich\u00e9 i risultati di laboratorio erano diversi da quelli previsti da Gay-Lussac. Tuttavia la differenza tra previsione teorica e risultati sperimentali non dipendeva da un'errata formulazione della legge, ma dall'errato modello di molecola esistente allora.\nInfatti si pensava che atomi uguali non potessero legarsi insieme per formare una molecola, dato che avendo cariche elettriche uguali si sarebbero respinti. Quindi la struttura microscopica di molti gas era errata, poich\u00e9 era vista come insieme di singoli atomi indipendenti, e non era ritenuta possibile l'esistenza di molecole aventi pi\u00f9 atomi identici. Solo con l'avvento di Amedeo Avogadro sappiamo che i gas possono anche essere formati da molecole aventi atomi dello stesso tipo, come l'idrogeno, l'ossigeno, il cloro, rappresentati quindi con H2, O2 e Cl2.\nPer avere una rappresentazione pratica di quanto sopra enunciato si osservino questi due schemi:\n\"1 litro di\" H + \"1 litro di\" Cl \u2192 \"1 litro di\" HCl, quindi:\n\"1 atomo di\" H + \"1 atomo di\" Cl \u2192 \"1 molecola di\" HCl\n\"1 litro di\" H2 + \"1 litro di\" Cl2 \u2192 \"2 litri di\" HCl, quindi:\n\"1 molecola di\" H2 + \"1 molecola di\" Cl2 \u2192 \"2 molecole di\" HCl e quindi di conseguenza:\n\"2 atomi di\" H + \"2 atomi di\" Cl \u2192 \"2 molecole di\" HCl\nQuesta legge permette inoltre di dedurre che in condizioni di uguale temperatura e pressione volumi uguali di gas differenti contengono lo stesso numero di molecole.\nRelazione tra pressione e temperatura in condizioni isocore.\nUn gas in condizioni isocore, ovvero di volume costante, quando viene riscaldato incrementa la propria temperatura, e di conseguenza il movimento delle particelle in esso contenute. In un solido i movimenti sono solamente delle vibrazioni, ma nei gas, ove le particelle sono svincolate l'una rispetto all'altra, esse si muovono a velocit\u00e0 molto elevate urtando tra di loro e contro le pareti del contenitore con maggiore frequenza e intensit\u00e0, e di conseguenza aumenta la pressione.\nLa legge si attiene alla seguente regola matematica:\nove P = pressione, T = temperatura\ne si legge cos\u00ec: la pressione a una data temperatura \u00e8 uguale alla pressione a 0\u00a0\u00b0C + 1/273 \u00d7 pressione a 0\u00a0\u00b0C \u00d7 T"}
{"id": "686267", "revid": "1393243", "url": "https://it.wikipedia.org/wiki?curid=686267", "title": "Montatura equatoriale", "text": "Una montatura equatoriale \u00e8 una montatura o sostegno di un telescopio che consente con un unico movimento, manuale o motorizzato, di \"inseguire\" il moto apparente di un astro nel cielo, in realt\u00e0 ruotando in sincrono col moto di rotazione terrestre.\nLe montature equatoriali si dividono in pi\u00f9 categorie. Esse presentano tutte in comune due caratteristiche: una fisica ed una strumentale. La caratteristica fisica comune a tutte le montature equatoriali consiste nel fatto che l'asse principale intorno a cui ruota tutta la massa strumentale presenta, rispetto al suolo, un\"'inclinazione variabile in funzione della latitudine del posto in cui lo strumento si trova\": tale asse \"mira\" quindi il Polo Nord celeste e per questo \u00e8 detto \"asse polare\".\nL'altra caratteristica consiste nell\"'invariabilit\u00e0\" della declinazione strumentale: una volta puntato l'oggetto da osservare, entra in funzione il solo moto siderale e non c'\u00e8 rotazione di campo.\nPer queste caratteristiche, tali montature sono ideali per l'astrofotografia: con un unico movimento di rotazione (un giro completo in circa 24h) su un asse parallelo a quello terrestre, l'oggetto osservato rimarr\u00e0 sempre inquadrato nello stesso punto del campo di osservazione; nello stesso tempo, nel campo osservato tutti gli oggetti rimarranno nella stessa posizione, senza ruotare nel campo visivo.\nMontature equatoriali.\nMontatura alla tedesca o di Fraunhofer.\n\u00c8 stata questa la prima montatura equatoriale ed \u00e8 tuttora usatissima nel campo amatoriale per la sua eventuale facile trasportabilit\u00e0 nonch\u00e9 per la semplicit\u00e0 costruttiva. In questa montatura il telescopio \u00e8 sempre posizionato da una parte (ora Est ora Ovest del meridiano dell'osservatore) mentre dall'altra parte sono posti dei contrappesi che bilanciano il peso strumentale. La montatura \u00e8 validissima ancora oggi ed \u00e8 poco adatta soltanto ai telescopi robotizzati in quanto presenta il problema della \"reversibilit\u00e0 degli assi al meridiano\": se si insegue un oggetto da Est ad Ovest, dal sorgere al tramonto, quando questo si trova al meridiano, per poterne proseguire l'osservazione occorre riposizionare il telescopio invertendo la posizione telescopio-contrappesi. Questa montatura consente l'accessibilit\u00e0 al Polo.\nMontatura inglese.\nLa montatura inglese risolve il problema della reversibilit\u00e0 degli assi al meridiano: il telescopio \u00e8 situato al centro di una culla che punta verso il Nord celeste. Questa montatura non consente l'accesso al polo. Una variante di questa montatura \u00e8 la montatura inglese fuori asse, che anzich\u00e9 un traliccio centrale presenta un robusto asse, al cui lato \u00e8 posizionato il telescopio e dalla parte opposta i contrappesi. Ricorda un poco la montatura tedesca e presenta anch'essa il problema della reversibilit\u00e0 degli assi ma consente l'accesso al polo.\nMontatura fotografica.\nUnisce i vantaggi della montatura alla tedesca ed all'inglese. Inoltre \u00e8 assai compatta e non presenta il problema della reversibilit\u00e0 degli assi al meridiano.\nMontatura a forcella.\n\u00c8 la pi\u00f9 pratica delle montature equatoriali. Il telescopio \u00e8 fissato all'interno di una forcella che punta il polo nord celeste. Consente l'accessibilit\u00e0 al polo e non ha problemi di reversibilit\u00e0 di assi. L'unico svantaggio \u00e8 rappresentato dal \"fuori centro\" delle masse rispetto all'asse gravitazionale ideale, per cui la forcella deve essere della massima robustezza per non subire flessioni all'estremit\u00e0 dove \u00e8 situato l'intero peso strumentale del tubo ottico.\nMontatura \"Porter\" od a ferro di cavallo.\n\u00c8 cos\u00ec chiamata perch\u00e9 ideata da \"Russel W. Porter\" per il telescopio da 200 pollici di Monte Palomar. Questa montatura fu ideata per l'impossibilit\u00e0 materiale di costruire una forcella idonea a contenere un telescopio il cui specchio principale presentava un diametro di 5 metri: la forcella avrebbe dovuto presentare una sezione interna (braccio-braccio) di circa 6 metri. Questa montatura deriva, con modifiche, dalla montatura inglese: l'asse superiore che punta il Nord celeste \u00e8 sostituito da una ruota a ferro di cavallo entro cui pu\u00f2 essere alloggiato il telescopio in modo da consentire osservazioni anche a basse declinazioni. La ruota a ferro di cavallo nell'immagine linkata mostrata nella fase di lavorazione \u00e8 rettificata e lappata ed il ruotismo \u00e8 assicurato da una serie di rulli che trascinano la ruota che spinge gravitazionalmente su di essi. Non avendo queste montature ruote dentate e viti senza fine per il \"trascinamento strumentale\", si riduce pressoch\u00e9 a zero uno dei principali problemi meccanici dell'inseguimento realizzato con corona dentata: il periodismo della vite senza fine che s'innesta sulla corona, problema meccanico che da solo meriterebbe una trattazione a parte. Oggi il periodismo \u00e8 comunque limitato molto tramite correzioni all'inseguimento operate dall'elettronica e dal software.\nAllineamento delle montature equatoriali.\nA differenza della montatura altazimutale che non richiede alcun allineamento, le montature equatoriali vanno tutte \"stazionate\" ossia orientate verso il Polo Nord Celeste con il loro asse polare ossia l'asse attorno al quale il telescopio ruota per mantenere l'oggetto osservato al centro del campo compensando la rotazione terrestre.\nDa notare che una montatura altazimutale non \u00e9 altro che un'equatoriale profondamente disallineata, questo significa che un impreciso stazionamento far\u00e0 riemergere i problemi tipici di una montatura altazimutale.\nLo stazionamento \u00e8 dunque un'operazione molto importante soprattutto per chi pratica la fotografia astronomica quindi non sorprende che esistano vari metodi tra cui spicca il metodo detto di Bigourdan che consiste nel posizionare correttamente il telescopio mediante successive approssimazioni. Molte montature moderne montano, inoltre, un piccolo cannocchiale detto cannocchiale polare che \u00e8 allineato con l'asse polare della montatura e presenta un reticolo che facilita l'allineamento della montatura con il polo nord o sud celeste.\nMotorizzazione delle montature equatoriali.\nTutte le montature viste, oltre che con movimenti manuali, possono compensare il moto apparente della volta celeste con opportuni sistemi motorizzati. Una volta orientato ed allineato polarmente lo strumento con diversi sistemi, un unico moto orario che compia il giro completo in maniera sincrona con il moto di rotazione terrestre, permetter\u00e0 di mantenere perfettamente centrato l'oggetto celeste inquadrato.\nIl discorso \u00e8 valido per oggetti celesti al di fuori del sistema solare, mentre ad esempio per i pianeti, il loro moto relativo contribuir\u00e0 ad ulteriori piccole variazioni.\nIl moto orario meccanico viene realizzato tradizionalmente con sistemi che prevedono una vite senza fine innestata sull'asse di un motore elettrico, che va a fare girare una ruota dentata solidale con l'asse polare dello strumento, e con asse ad angolo retto rispetto alla vite. \nNonostante tutte le attenzioni costruttive, questo genere di moto \u00e8 pi\u00f9 o meno afflitto dal problema dell'errore periodico, o \"periodismo\", per cui lievi eccentricit\u00e0, anche micrometriche, nella rotazione della vite senza fine, si trasformano in variazioni periodiche della centratura del soggetto inquadrato.\nLa compensazione del periodismo si ottiene con la continua compensazione manuale degli errori, utilizzando un astro inquadrato con forte ingrandimento al centro di un reticolo di riferimento (guida). In parte questa correzione si pu\u00f2 ottenere con sistemi elettronici, che \"imparano\" dall'analisi dei processi di correzione manuale, o che \"agganciano\" un astro di riferimento ed eseguono con sistemi computerizzati il lavoro di guida dell'astronomo. I moderni motorini a controllo digitale (motori passo-passo) ne facilitano la realizzazione tecnica."}
{"id": "686269", "revid": "327773", "url": "https://it.wikipedia.org/wiki?curid=686269", "title": "Sintesi e tecniche speciali inorganiche", "text": "Con il termine sintesi e tecniche speciali inorganiche ci si riferisce ad una branca teorico-pratica della chimica inorganica che si occupa principalmente di particolari metodiche sintetiche ed analitiche applicate.\nStudia le metodologie di sintesi in linee da vuoto/gas inerte con l'uso di vetreria speciale, reazioni sotto pressione in autoclave, sintesi a temperature molto basse, sintesi condotte dentro particolari matrici sintetiche o naturali come le zeoliti, manipolazione e sintesi di composti particolarmente instabili ecc.\nIn ambito analitico sfrutta metodi di separazione quali la cromatografia in ambiente inerte, la gascromatografia, gas-massa ecc.; l'identificazione e caratterizzazione di composti di coordinazione e organometallici \u00e8 effettuata con l'ausilio della spettroscopia IR, Risonanza magnetica nucleare (NMR), Raman, M\u00f6ssbauer, raggi X su monocristallo e polveri, spettroscopia fotoelettronica."}
{"id": "686270", "revid": "247222", "url": "https://it.wikipedia.org/wiki?curid=686270", "title": "Joan Baez, Vol. 2", "text": "Joan Baez, Vol. 2 \u00e8 stato il secondo album inciso dalla cantautrice americana Joan Baez. Pubblicato nel settembre del 1961, contiene per lo pi\u00f9 brani di autori anonimi, facenti parte del patrimonio tradizionale inglese e statunitense. Fa eccezione \"Plaisir d'Amour\", scritta nel 1784 da Martini il Tedesco (Jean-Paul \u00c9gide Martini). Questo album ebbe un ottimo successo di vendite, conquistando il Disco d'oro.\nTracce.\nBrani tradizionali (tranne dove indicato), arrangiamento Joan Baez\nMusicisti.\nNote aggiuntive"}
{"id": "686271", "revid": "601933", "url": "https://it.wikipedia.org/wiki?curid=686271", "title": "Giardini bizantini", "text": "All'interno dell'architettura bizantina, il giardino ha ricoperto indubbiamente un ruolo importante, condizionando anche in qualche modo - sia pure di riflesso - la storia del giardinaggio.\nLa citt\u00e0, di Costantinopoli, capitale dell'Impero romano d'Oriente, superstite per mille anni dopo la caduta dell'Occidente, aveva meravigliosi giardini molti dei quali andati distrutti dopo il XIV secolo, quando gli ottomani, sotto la guida di Maometto II, conquistarono la citt\u00e0.\nCaratteristiche storiche.\nPochi sono i riferimenti di fonti storiche certe pervenuti ad oggi. Quello che si sa \u00e8 che i bizantini, a differenza dei loro predecessori greco e romani, assegnavano a questo ornamento una particolare importanza in rapporto all'estetica architettonica. Durante tutta la storia greca e romana il giardino non sembra aver infatti occupato un posto di particolare prestigio come nella relativa cultura dell'est.\nI giardini bizantini erano basati in gran parte sulle idee romane che davano risalto ai disegni elaborati del mosaico, ed erano caratterizzati da alberi ordinatamente allineati al pari delle strutture artificiali costituite da fontane e piccoli \"santuari\", diventati gradualmente nel tempo pi\u00f9 elaborati.\nLo stile sviluppato da tali giardini differiva dai giardini del tempo e si ispirava allo stile orientale, in particolare alle influenze islamiche del tempo provenienti dal Medioriente e da parte del nord Africa.\nAlcuni elementi di influenza erano bene definiti, specialmente riguardo al citato disegno delle fontane. Al pari dei giardini persiani, anche i giardini bizantini hanno avuto una forte influenza sull'architettura moderna, fornendo un particolare risalto ad un tema comune nella cultura bizantina: l'uso di una vasta gamma di colori."}
{"id": "686273", "revid": "122286859", "url": "https://it.wikipedia.org/wiki?curid=686273", "title": "James Dunn", "text": "Vinse il premio Oscar al miglior attore non protagonista nel 1946 per l'interpretazione di Johnny Nolan, il padre alcolizzato ma di buon cuore in \"Un albero cresce a Brooklyn\".\nBiografia.\nPer un certo periodo James Dunn segu\u00ec le orme professionali del padre, agente di cambio a New York. Successivamente inizi\u00f2 la carriera artistica compiendo il proprio apprendistato nel vaudeville, prima di passare al cinema alla fine degli anni venti per lavorare come generico negli studi newyorkesi della Paramount ad Astoria. Nel 1931 firm\u00f2 un contratto con la 20th Century Fox e attir\u00f2 l'attenzione di pubblico e critica fin dal suo primo film, \"Bad Girl\" (1931), per la regia di Frank Borzage.\nTra gli altri film interpretati da Dunn durante gli anni trenta, da ricordare \"Society Girl\" (1932), in cui l'attore imperson\u00f2 un pugile distratto dalla propria ragazza (Peggy Shannon), al fianco di Spencer Tracy nella parte del suo frustrato manager sportivo; e \"Hello, Sister!\" (1933), versione ispirata al film di Erich Von Stroheim \"Walking Down Broadway\". Tra gli altri successi di Dunn nel decennio, si ricordano i quattro film interpretati al fianco di Shirley Temple, \"Il trionfo della vita\" (1933), \"Piccola stella\" (1934), \"Primo amore\" (1934) e \"La mascotte dell'aeroporto\" (1934).\nNella seconda met\u00e0 del decennio la carriera di Dunn and\u00f2 incontro al declino, complice anche la battaglia dell'attore contro l'alcolismo. Tuttavia, nel 1945 la sua performance in \"Un albero cresce a Brooklyn\" gli valse il premio Oscar al miglior attore non protagonista, per il ruolo di un padre irlandese alcolizzato ma bonario, un sognatore capace di regalare gioia a chi gli sta intorno, pur non essendo un vincente.\nIl ritorno al successo fu per\u00f2 di breve durata e per Dunn non si concretizzarono ulteriori prospettive di carriera. Dopo il 1950, apparve in soli tre film, \"Il letto di spine\" (1960), \"Le avventure di un giovane\" (1962) e \"Tramonto di un idolo\" (1966), ma continu\u00f2 a lavorare per la televisione fino alla sua morte. Dal 1954 al 1956 recit\u00f2 nel ruolo di Earl Morgan, cognato della protagonista Amy Morgan (Frances Bavier) nella sitcom \"It's a Great Life\".\nVita privata.\nDopo il divorzio dalla prima moglie Edna O'Lier, dal 1938 al 1942 Dunn fu sposato con l'attrice Frances Gifford. Nel 1945 spos\u00f2 la sua terza moglie, Edna Rush, che gli fu accanto fino alla morte nel 1967, all'et\u00e0 di 65 anni, per complicazioni dopo un intervento chirurgico allo stomaco.\nJames Dunn ha due stelle sulla Hollywood Walk of Fame, per i suoi contributi al cinema al 6555 di Hollywood Boulevard, e alla televisione al 7010 di Hollywood Boulevard."}
{"id": "686278", "revid": "1305772", "url": "https://it.wikipedia.org/wiki?curid=686278", "title": "We Don't Need to Whisper", "text": "We Don't Need to Whisper \u00e8 l'album di debutto del gruppo alternative rock statunitense Angels &amp; Airwaves. Ogni traccia di questo primo lavoro della band \u00e8 incentrata sulla stessa storia, trovare l'amore nel mezzo di una guerra. L'album successivo, \"I-Empire\", \u00e8 il seguito di questa idea.\nDescrizione.\nLe radici dell'album sono state scritte durante il tour dei blink-182 del 2004. Quando Tom DeLonge lasci\u00f2 la band nel febbraio 2005, us\u00f2 alcune di queste demo per creare le tracce degli Angels &amp; Airwaves. Per il resto del 2005, DeLonge e i nuovi membri della band, scrissero e registrarono tutte le tracce dell'album nello studio di casa sua.\nUn mese prima dell'uscita ufficiale, 4 brani vennero diffusi illegalmente sul web, brani che in seguito vennero comunque ancora modificati prima della pubblicazione definitiva. Noti cambiamenti ci sono in \"Valkyrie Missile\", che include un'extra parte di chitarra, un mix differente di \"It Hurts\", un piccolo cambiamento alla fine di \"Start the Machine\", all'inizio di \"The Adventure\" e la prima parte di \"Do It for Me Now\".\nUscito il 20 maggio 2006 in Australia, il 22 nel Regno Unito, e il 23 nel Nord America, ha conquistato migliaia di fan, diventando disco d'oro in Canada dopo solo tre giorni dalla pubblicazione. Ha venduto 100.000 copie solo negli Stati Uniti e nel Regno Unito conquista il disco d'argento per aver venduto oltre 60.000 copie.\nIl 16 agosto l'album ha venduto oltre copie solo negli Stati Uniti d'America, venendo pertanto certificato disco d'oro dalla RIAA. L'album raggiunge le 800.000 copie in vendite mondiale nel luglio 2007.\nPremi e riconoscimenti.\nL'album \u00e8 stato nominato agli MTV Video Music Awards per i migliori effetti speciali e miglior montaggio per il primo singolo \"The Adventure\". La stessa \"The Adventure\" ha vinto il premio di \"Canzone dell'anno\" ai San Diego Awards 2006."}
{"id": "686280", "revid": "1543377", "url": "https://it.wikipedia.org/wiki?curid=686280", "title": "Osservazione di Saturno", "text": "Saturno \u00e8 l'ultimo dei pianeti osservabili ad occhio nudo nei centri urbani. La sua magnitudine media infatti \u00e8 1. Tramite un binocolo \u00e8 possibile osservare la caratteristica forma allungata del suo disco, a causa della vistosa presenza degli anelli nonch\u00e9 del satellite Titano.\nSaturno al telescopio.\nCon un telescopio di diametro maggiore di 150\u00a0mm, Saturno mostra perfettamente la struttura ad anelli con la divisione di Cassini e nelle migliori condizioni atmosferiche anche la divisione di Encke.\nLa superficie del pianeta mostra una serie di bande regolari, prive di un'apparente attivit\u00e0. Esse presentano al massimo una variazione tonale nel corso del tempo, o la saltuaria presenza di una GWS.\n\u00c8 parecchio spettacolare l'osservazione periodica degli anelli di taglio, un allineamento perfetto con la Terra che avviene ogni 14 o 16 anni. In queste occasioni il pianeta perde temporaneamente la visibilit\u00e0 degli anelli, mostrando interamente il suo disco. Inoltre \u00e8 possibile osservare i satelliti all'interno della struttura degli anelli, altrimenti nascosti dall'estrema vicinanza."}
{"id": "686281", "revid": "695564", "url": "https://it.wikipedia.org/wiki?curid=686281", "title": "Smash Mouth", "text": "Gli Smash Mouth sono un gruppo rock statunitense formatosi nel 1994 a San Jose, California. Il gruppo comprende il bassista Paul De Lisle, i chitarristi Michael Krompass e Sean Hurwitz e il batterista Randy Cooke. Lo storico cantante Steve Harwell ha lasciato il gruppo nel 2021, a causa di gravi problemi di salute, dopo 17 anni di permanenza nella formazione. I loro pezzi pi\u00f9 noti sono \"Walkin' on the Sun\" (1997), \"All Star\" (1999) e \"Pacific Coast Party\" (2001).\nIn origine il nome del gruppo era \"Smashmouth\", cambiato in \"Smash Mouth\" dopo la firma di un contratto con la Interscope Records. Hanno raggiunto il successo internazionale dopo aver partecipato alla colonna sonora del film d'animazione DreamWorks \"Shrek\" con i brani \"All Star\" e \"I'm a Believer\".\nIl rock degli Smash Mouth \u00e8 fortemente influenzato dal rock'n'roll americano degli anni cinquanta e sessanta, dal surf rock e dallo ska, tanto da essere considerati come appartenenti alla third wave of ska.\nStoria del gruppo.\nDopo alcune esperienze nel mondo del rap, nel 1994 Steve Harwell aveva deciso di formare un gruppo rock, e il suo ex manager Kevin Coleman gli present\u00f2 il chitarrista Greg Camp ed il bassista Paul De Lisle, entrambi provenienti da un gruppo punk. Fu proprio insieme a Coleman, che era anche batterista, che si formarono gli \"Smash Mouth\". Dopo che la stazione radio \"KOME\" trasmise un loro demo, il gruppo fu notato dalla Interscope Records nel 1996, con la quale pubblicarono il loro primo lavoro \"Fush Yu Mang\". Il loro primo singolo \"Walkin' on the Sun\" fu un successo strepitoso in tutto il mondo.\nNel 1999 viene pubblicato il secondo album \"Astro Lounge\", che la critica acclamer\u00e0 come il miglior lavoro degli Smash Mouth. Uno dei singoli del disco \"All Star\" viene scelto per la colonna sonora del film \"Shrek\", insieme a \"I'm a Believer\", registrata appositamente e cover della famosa canzone dei \"The Monkees\", e contribuisce ad aumentare notevolmente la popolarit\u00e0 del gruppo. Nel 2001 esce il terzo album \"Smash Mouth\" in cui viene inserito \"I'm a Believer\" che ottiene un moderato successo grazie anche alle hit \"Pacific Coast party\" e \"Holiday in my head\". Va ancora peggio per l'album del 2003 \"Get the Picture?\", i cui scarsi risultati di vendita fanno perdere il contratto con la Interscope.\nNel 2005 esce il greatest hits \"All Star Smash Hits\" per la Universal Records, e a dicembre dello stesso anno \"The Gift of Rock\", contenente canzoni di natale in chiave rock. Il nuovo album \"Old Habits\" viene rimandato continuamente, fino ad essere sostituito con un album \"Summer Girl\" che vede la luce nel 2006, l'album a detta del gruppo, sarebbe stato un semi-ritorno alle sonorit\u00e0 ska punk di \"Fush Yu Mang\" e fu inserito come colonna sonora del film Zoom; alla fine delle registrazioni per l'album Urbano abbandona il gruppo e viene sostituito da Jason Sutter.\nNel 2009, il batterista Michael Urbano torna a far parte della band per registrare il nuovo album ma dopo un anno riabbandona gli Smash Mouth e viene rimpiazzato da Randy Cooke, con cui la band inizia le registrazioni del nuovo album che esce solo nel settembre del 2012. Il disco arriva dopo una pausa di 6 anni, si intitola \"Magic\" e contiene anche la cover di \"Don't You\" dei Simple Minds.\nNel 2018 \u00e8 stata rilasciata una versione acustica di Fush Yu Mang per il ventesimo anniversario dell'album.\nNel 2021, dopo 27 anni, Steve Harwell lascia la band, per motivi di salute\nCover.\nNella loro carriera gli Smash Mouth hanno registrato varie cover presenti nei loro album:"}
{"id": "686291", "revid": "466539", "url": "https://it.wikipedia.org/wiki?curid=686291", "title": "Anne Revere", "text": "Biografia.\nDiscendente diretta del rivoluzionario americano Paul Revere, il padre Clinton era un agente di cambio e la condizione agiata le ha permesso di vivere nell'Upper West Side. Visse anche a Westfield nel New Jersey. Si laure\u00f2 al Wellesley College nel 1926 e in seguito studi\u00f2 recitazione con Marija Uspenskaja e Richard Boleslawski. Nel 1931 Anne Revere fece il suo esordio come attrice teatrale a Broadway con la compagnia diretta da Stuart Walzer in \"The Great Barrington\", ottenendo ulteriori consensi con la successiva apparizione in \"Double Door\" di Elizabeth McFadden, trasposta nel 1934 sullo schermo dal regista Charles Vidor con il titolo \"La porta segreta\" (1934). Il film segn\u00f2 l'esordio nel cinema della Revere, che riprese il ruolo di Caroline Van Brett precedentemente interpretato sul palcoscenico, ma non apparve pi\u00f9 sullo schermo per tutti gli anni trenta. Sempre nel 1934 apparve nella pi\u00e8ce \"The Children's Hour\", a fianco di Robert Keith, opera che il regista William Wyler porter\u00e0 sullo schermo due anni pi\u00f9 tardi con il titolo \"La calunnia\" (1936).\nDurante gli anni quaranta l'attrice conobbe i suoi maggiori trionfi sul grande schermo, vincendo il premio Oscar alla miglior attrice non protagonista nel 1946 per l'interpretazione in \"Gran Premio\". Fu candidata altre due volte all'Oscar sempre quale attrice non protagonista: nel 1944 in \"Bernadette\" e nel 1948 in \"Barriera invisibile\". Ironicamente, in tutti e tre i film che le valsero la nomination (e uno di questi la vittoria) interpret\u00f2 sempre il medesimo ruolo, cio\u00e8 quello della madre borghese dei protagonisti: di Jennifer Jones in \"Bernadette\", di Elizabeth Taylor in \"Gran Premio\", e di Gregory Peck, con cui aveva gi\u00e0 precedentemente lavorato in \"Le chiavi del paradiso\" (1944), in \"Barriera invisibile\".\nL'attrice rimase legata al ruolo di madre anche in altre pellicole del periodo: lo fu di Gene Tierney ne \"Il castello di Dragonwyck\" (1946), di John Garfield, un pugile ribelle, in \"Anima e corpo\" (1947), e di Vera-Ellen in \"Carnevale in Costarica\" (1947). Fu anche sorella maggiore intransigente di Alice Faye in \"Un angelo \u00e8 caduto\" (1945), diretto da Otto Preminger, e del milionario Michael Redgrave nell'inquietante thriller \"Dietro la porta chiusa\" (1948) di Fritz Lang. Ancora per Preminger interpret\u00f2 invece un ruolo differente dal suo consueto registro nel melodramma in costume \"Ambra\" (1947), quello di \"Mamma Testa Rossa\", a capo di una banda di ladri.\nTra gli ultimi incisivi ruoli \u00e8 da ricordare quello della madre del tormentato e opportunista Montgomery Clift nel dramma \"Un posto al sole\" (1951), prima che la carriera dell'attrice fosse compromessa dal fenomeno del maccartismo. Le inchieste condotte dal senatore Joseph McCarthy condussero alla convocazione della Revere avanti la Commissione per le attivit\u00e0 antiamericane. Nell'occasione l'attrice si appell\u00f2 al V emendamento della Costituzione, con l'esito che il suo nome venne inserito nella lista nera dalle case di produzione di Hollywood e la sua carriera fu rovinata.\nPer il resto della sua vita la Revere continu\u00f2 a sostenere che la copia non firmata della carta di registrazione al Partito Comunista era un falso. La sua interpretazione in \"Un posto al sole\" fu tagliata nella stampa (o copia) finale del film e l'attrice non comparve sul grande schermo per i successivi venti anni. Dopo essersi trasferita a New York per aprire una scuola di recitazione, fece ritorno al teatro e nel 1960 interpret\u00f2 una sorella zitella e possessiva nel dramma \"Toys in the Attic\" di Lillian Hellman, al fianco di Jason Robards e Maureen Stapleton, ruolo che le fece ottenere un Tony Award come migliore attrice non protagonista in un'opera drammatica. Torn\u00f2 al cinema nel 1970 con il western \"Macho Callagan\" (1970) e la commedia romantica \"Dimmi che mi ami, Junie Moon\" (1970) di Otto Preminger. Durante il decennio apparve inoltre sul piccolo schermo nelle serie televisive \"L'uomo da sei milioni di dollari\" (1974) e \"Baretta\" (1975-1976)."}
{"id": "686297", "revid": "1762097", "url": "https://it.wikipedia.org/wiki?curid=686297", "title": "Segatura (materiale)", "text": "La segatura \u00e8 l'insieme dei minuti frammenti prodotti dal taglio con la sega. Nel gergo moderno il termine si riferisce quasi sempre al truciolo di legno residuo generato dalle lavorazioni di falegnameria, tra cui la segatura, che pi\u00f9 propriamente si chiama per\u00f2 \"segatura di legno\".\nHa numerosi utilizzi nei contesti pi\u00f9 disparati tra cui la costruzione di assi formati da segatura compressa chiamati truciolati, l'impiego come materiale coibente sia nell'industria sia nell'agricoltura, come assorbente, come materiale per la pulizia dei pavimenti, come parte del pykrete che \u00e8 composto per il 14% da segatura e dal restante 86% da ghiaccio, come combustibile, e molti altri ancora."}
{"id": "686306", "revid": "1543377", "url": "https://it.wikipedia.org/wiki?curid=686306", "title": "Luigi Lucotti", "text": "Carriera.\nBuon passista e fondista, si distinse soprattutto nelle corse a tappe, il Giro d'Italia ed il Tour de France. Partecip\u00f2 a sette edizioni della \"corsa rosa\" tra il 1913 ed il 1926, vincendo la tappa dell'Aquila, una tra le tappe con la maggior durata di sempre (pi\u00f9 di 19 ore), e classificandosi terzo nel 1914. Alla \"Grande Boucle\", si distinse soprattutto nel 1919, vincendo le tappe di Strasburgo e di Metz e classificandosi al settimo posto finale e nel 1921, con la vittoria nella tappa di Tolone ed il quarto posto finale. Negli anni finali della carriera fu fidato gregario di Costante Girardengo. Terminato di correre, apr\u00ec un negozio di biciclette."}
{"id": "686307", "revid": "4106", "url": "https://it.wikipedia.org/wiki?curid=686307", "title": "Luigi Natale Lucotti", "text": ""}
{"id": "686308", "revid": "79968", "url": "https://it.wikipedia.org/wiki?curid=686308", "title": "On-Demand Mail Relay", "text": "ODMR (On-Demand Mail Relay) \u00e8 un'estensione del protocollo e-mail SMTP. ODMR \u00e8 definito nell'RFC 2645. Si tratta di un protocollo simile a ETRN ma funziona anche con IP assegnati dinamicamente.\nIl funzionamento di ODMR \u00e8 molto semplice: dopo la connessione al server ODMR vengono inviati i comandi EHLO e AUTH, seguiti dal comando ATRN (Authenticated TuRN); se il comando ATRN da esito positivo il server ODMR inizia a comportarsi come client SMTP e trasferisce tutti i messaggi che ha conservato usando appunto il protocollo SMTP; il tutto avviene sempre sulla medesima connessione TCP ed proprio questa caratteristica, principale differenza con ETRN, a permettere l'uso del protocollo anche da parte di computer che hanno un IP dinamico oppure protetti da firewall (ad esempio la porta 25 bloccata oppure una rete basata su NAT.\nODMR con un server SMTP che non lo supporta nativamente.\nODMR ha un design tale che pu\u00f2 essere usato anche su server che non supportano questo protocollo.\n\u00c8 infatti possibile scrivere un'applicazione che gestisce tutta la parte iniziale del protocollo ODMR (i comandi EHLO, AUTH e ATRN); dopo di che l'applicazione non deve fare altro che connettersi al server SMTP di destinazione e scaricare scambiare i dati col server ODRM in maniera del tutto trasparente (cio\u00e8 senza cercare di interpretare i dati che stanno passando, in quanto potrebbero essere protetti da TLS.\nCollegamenti esterni.\nLista delle applicazioni libere che implementano il protocollo ODMR"}
{"id": "686312", "revid": "74801", "url": "https://it.wikipedia.org/wiki?curid=686312", "title": "Harold Russell", "text": "Veterano della seconda guerra mondiale, fu vincitore del premio Oscar al miglior attore non protagonista.\nBiografia.\nIl 6 giugno 1944, il giorno dello sbarco in Normandia, mentre era istruttore dell'esercito, insegnava lavori di demolizione con la 13\u00aa Divisione Aerotrasportata Statunitense a Camp Mackall, nella Carolina del Nord, una miccia difettosa fece detonare l'esplosivo TNT che stava maneggiando. Di conseguenza, perse entrambe le mani e gli furono applicate due protesi. Dopo la riabilitazione, frequent\u00f2 l'Universit\u00e0 di Boston come studente a tempo pieno.\nDiventato attore cinematografico non professionista, vinse il premio Oscar al miglior attore non protagonista nel 1947 per l'interpretazione del reduce di guerra Homer Parrish, mutilato degli arti superiori, nel film \"I migliori anni della nostra vita\" (1946) di William Wyler, che scrittur\u00f2 Russell dopo averlo visto nella pellicola \"Diary of a Sergeant\", un film documentario sulla riabilitazione dei soldati mutilati di guerra. Sempre nel 1947, Russell vinse anche un Oscar onorario per aver portato speranza e coraggio ai compagni veterani, grazie alla sua interpretazione nel film di Wyler."}
{"id": "686314", "revid": "55885692", "url": "https://it.wikipedia.org/wiki?curid=686314", "title": "Monumenti nazionali", "text": ""}
{"id": "686315", "revid": "306856", "url": "https://it.wikipedia.org/wiki?curid=686315", "title": "Mercatino di Natale di Bolzano", "text": "Il Mercatino di Natale di Bolzano o in tedesco \"Bozner Christkindlmarkt\" \u00e8 una manifestazione commerciale che si tiene durante il mese di dicembre a Bolzano.\nLa sua istituzione, a Bolzano, nel 1990, \u00e8 una delle prime del fenomeno di diffusione europea dei mercatini di Natale degli anni novanta.\nIl Mercatino trova collocazione in piazza Walther (nel centro della citt\u00e0), alle spalle del Duomo. Da notare che il pi\u00f9 antico \"Mercatino di Natale\" d'Italia rimane invece quello degli artisti artigiani che si trova in Piazza del Municipio, nel 1970. Dai mercatini altoatesini sono nate numerose imitazioni nel resto d'Italia.\nStoria.\nL'idea di realizzare un mercatino natalizio nella centrale piazza Walther nacque alla fine degli anni ottanta, quando alcuni organizzatori del \"N\u00fcrnberger Christkindlesmarkt\", il mercatino di Natale di Norimberga, avevano proposto di creare un mercatino locale. La prima edizione si svolse nel 1990 e con gli anni il mercatino vide crescere la propria fama e la presenza turistica. Il mercatino di Natale di Bolzano \u00e8 riuscito ad imporsi soprattutto con l'offerta particolare dell'artigianato e della gastronomia tirolesi.\nNel 2005 il mercatino ha raggiunto la soglia record di seicentomila visitatori.\nNel corso degli anni, alla manifestazione centrale in piazza Walther, si sono aggiunti altri mercatini natalizi, nel centro storico e non solo.\nNel 2006 nel centro storico si contano altri 4 mercatini dell'Avvento con un totale che supera i 150 stand. Dal 2006 fino al 2016 esisteva anche un secondo mercatino di Natale indipendente, ospitato nel cortile signorile di Palazzo Campofranco chiamato \"Il bosco incantato\" (\"Zauberwald\").\nIl Palazzo del Calendario dell'Avvento.\nIn piazza della Parrocchia (davanti al Duomo), a pochi passi da piazza Walther, la facciata della casa natale dell'astronomo Max Valier, che ospita gli uffici di \"S\u00fcdtirol Marketing\" (o Alto Adige Marketing), viene trasformata in un classico Calendario dell'avvento.\nLe 24 finestre, illuminate da miriadi di lucette, contengono immagini natalizie che vengono scoperte di giorno in giorno all'apertura della finestra. Molti visitatori trovano tale \"monumento natalizio\" caratteristico ed originale.\nAltre manifestazioni.\nNello stesso periodo nel centro storico e in altre zone della citt\u00e0 sono presenti altri mercatini natalizi:\nLa Lunga Notte dei Musei.\nOgni anno a Bolzano si svolge, solitamente in coincidenza col primo venerd\u00ec d'apertura del Mercatino di Natale, la \"Lunga Notte dei Musei\": durante questa manifestazione i musei rimangono aperti fino all'una di notte e l'ingresso \u00e8 libero a partire dalle 17. La serata si divide in una prima parte dedicata alle famiglie ed una con un programma che coinvolge maggiormente gli adulti."}
{"id": "686318", "revid": "46936", "url": "https://it.wikipedia.org/wiki?curid=686318", "title": "Torneo Interbritannico", "text": "Il Torneo Interbritannico (in inglese: \"British Home Championship\") fu la pi\u00f9 antica competizione calcistica riservata a squadre nazionali, tenutasi dal 1884 al 1984 tra le rappresentative di , , e (originariamente ), le quattro federazioni calcistiche del Regno Unito.\nQuadro storico.\nFin dai primi anni ottanta del XIX secolo il calcio si era sempre pi\u00f9 diffuso nelle Isole britanniche e le quattro federazioni nazionali del Regno Unito si incontravano frequentemente per match amichevoli. Ognuna di esse, tuttavia, aveva regole leggermente differenti rispetto alle altre, e ben presto si pose il problema di uniformarle. L'occasione si present\u00f2 nel 1882 a Manchester, quando i rappresentanti delle federazioni inglese, scozzese, gallese e irlandese si riunirono in consiglio per formare un organismo che stilasse regole uniformi per il gioco. Nacque cos\u00ec l'International Football Association Board (IFAB), che eman\u00f2 il primo regolamento ufficiale del gioco del calcio (poi adottato in tutto il mondo e, alla sua nascita, anche dalla FIFA).\nCon le nuove regole formalizzate e accettate da tutte e quattro le federazioni, era cos\u00ec possibile dar vita a competizioni internazionali regolari con carattere di ufficialit\u00e0. Nacque cos\u00ec, un anno dopo, il Torneo Interbritannico.\nIl torneo ebbe cadenza stagionale a partire dal 1884. Il primo incontro giocato fu il 24 gennaio 1884, - Irlanda 5-0. Proprio gli Scozzesi furono i vincitori del primo Torneo Interbritannico. Non vi fu mai un calendario fisso d'incontri, bench\u00e9 con il tempo fosse invalso l'uso di spostare la competizione sempre pi\u00f9 avanti nel corso della stagione (capit\u00f2 sovente che l'intero torneo fosse concentrato in pochi giorni una volta finita la stagione stessa). Inizialmente la squadra vincitrice del torneo veniva vista come la migliore al mondo, anche se la larga diffusione del calcio in tutti i continenti fece ben presto venir meno tale qualifica: inoltre, la crescita di altre manifestazioni internazionali, in particolar modo i Campionati del mondo e quelli d'Europa signific\u00f2 una lenta ma inesorabile perdita di prestigio del Torneo Interbritannico.\nIn diverse occasioni il Torneo Interbritannico assunse importanza anche a livello ufficiale mondiale: le edizioni 1949/50 e 1953/54 costituirono uno dei gironi di qualificazioni rispettivamente al campionato del mondo 1950 e a quello del 1954. Inoltre, l'edizione 1967/68 fu usata come turno di qualificazione per il campionato d'Europa 1968.\nIl torneo fu soppresso al termine della stagione 1983/84, per una serie di ragioni, sportive e socio-politiche. Tra le prime, la definitiva affermazione dei campionati del mondo ed europei, il calo generale di interesse, fatta eccezione per i match Inghilterra - Scozia, e il desiderio di entrambe le nazionali di misurarsi con compagini pi\u00f9 forti delle loro avversarie del torneo, calendari sempre pi\u00f9 fitti di impegni; tra le seconde, il crescente fenomeno della violenza negli stadi a causa degli \"hooligans\" e i tumulti in Irlanda del Nord (che gi\u00e0 nel 1981/82 avevano causato la sospensione del torneo). Il destino della manifestazione fu deciso quando, nel 1983 la FA, seguita subito dopo dalla federcalcio scozzese, annunci\u00f2 che quella seguente sarebbe stata l'ultima edizione del torneo a cui avrebbe preso parte. Il torneo fu sostituito dalla \"Coppa Stanley Rous\", disputata tra Inghilterra, Scozia e, di volta in volta, una terza federazione da queste invitata. Ma il nuovo trofeo ebbe vita breve, solo cinque edizioni.\nPi\u00f9 recentemente, grazie alle mutate condizioni economiche e politiche nel Regno Unito (stadi di nuovo pieni, fenomeno \"hooligan\" debellato), sono state avanzate proposte di ripristino dell'Interbritannico, in luogo delle numerose amichevoli giocate dalle quattro nazionali britanniche ogni stagione. Le qualificazioni al campionato del mondo 2006 hanno riacceso l'interesse su un possibile ripristino del torneo, dal momento che il girone di qualificazione dell' comprendeva anche e . La cosa non aveva mancato di suscitare ricordi pi\u00f9 o meno nostalgici e, nei fatti, pi\u00f9 o meno attuali: quando l'Inghilterra and\u00f2 a giocare a Belfast i tifosi nordirlandesi esposero agli inglesi uno striscione che ricordava come la nazionale di casa fosse tuttora \"Campione interbritannica\".\nFormula.\nA parte piccoli aggiustamenti alle regole di punteggio, la formula del Torneo Interbritannico rimase, sostanzialmente, quella di un girone all'italiana con quattro squadre a solo turno di andata (per esempio, come quelle dei gironi del primo turno del Campionato del mondo), in cui ciascuna squadra incontrava le altre. Non essendo previsto il match di ritorno, fu invalso l'uso di invertire le sedi a ogni edizione (chi affrontava un'avversaria in casa, nell'edizione successiva l'avrebbe affrontata in trasferta), anche se nelle prime edizioni pot\u00e9 accadere che la squadra detentrice avesse il diritto di disputare tutti gli incontri in casa propria.\nIl trofeo finale andava alla squadra che totalizzava il maggior numero di punti (2 per la vittoria, 1 per il pareggio e 0 per la sconfitta). In caso di arrivi a pari merito, il trofeo veniva condiviso \"ex \u00e6quo\". Dal 1978/79 fu introdotta la differenza reti come discriminante per stabilire il primo posto a parit\u00e0 di punti. A parit\u00e0 di differenza reti, infine, sarebbe risultata vincitrice la squadra con pi\u00f9 reti segnate.\nEventi memorabili.\n1902: disastro a Ibrox.\nLa partita Scozia-Inghilterra del 5 aprile 1902 verr\u00e0 sempre ricordata come la \"strage di Ibrox\". Durante il primo tempo dell'incontro, tenutosi allo Stadio Ibrox di Glasgow, un sostegno della sovraffollata West Stand croll\u00f2, provocando la morte di 26 persone e il ferimento di oltre 500. Incredibilmente, dopo venti minuti di sospensione, il match fu ripreso senza che gran parte della folla avesse capito cosa fosse successo. Successivamente la partita fu invalidata e ne fu ordinata la ripetizione, che si gioc\u00f2 al Villa Park di Birmingham.\n1950: qualificazione al campionato del mondo.\nCome detto, l'edizione 1949/50 dell'Interbritannico fu destinata dalla FIFA a girone di qualificazione per la Coppa \u201cJules Rimet\u201d 1950, che si sarebbe tenuta in Brasile. Tale girone metteva in palio due posti per il Sudamerica. Scozia e Inghilterra si assicurarono la qualificazione con un turno d'anticipo, sennonch\u00e9 la federazione scozzese annunci\u00f2 che la sua Nazionale sarebbe andata in Brasile solo se si fosse laureata campione britannica. Nell'ultimo incontro, giocato all'Hampden Park di Glasgow, l'Inghilterra vinse 1-0 con un goal di Roy Bentley (\"\u00abl'uomo che rub\u00f2 Rio de Janeiro alla Scozia\u00bb\") e coerentemente la Scozia rimase a casa, perdendo l'occasione di partecipare alla sua prima Coppa del Mondo.\n1967: la Scozia diventa \u201cCampione del mondo\u201d.\nL'edizione 1966/67 dell'Interbritannico fu quella che fece immediatamente seguito alla vittoria dell' nel campionato del mondo 1966. La partita decisiva ai fini dell'assegnazione del titolo fu l'ultima, in programma il 15 aprile 1967 a Wembley tra la stessa Inghilterra e la Scozia. Gli inglesi avevano a disposizione due risultati su tre, bastando loro un pareggio per vincere il torneo, mentre la Scozia doveva solo vincere. Alla fine, gli scozzesi vinsero 3-2 e conquistarono l'edizione 1967 del torneo: la pacifica e scherzosa invasione di campo che ne segu\u00ec fu all'insegna dell'ironia, visto che gli scozzesi si autodichiararono \u201cCampioni del mondo\u201d essendo stati i primi a battere gli inglesi dopo la loro finale del 1966 contro la Germania Ovest. In quell'occasione, nacque anche la definizione dell'Interbritannico come \u201cCampionato non-ufficiale del mondo di calcio\u201d.\n1977: invasione di Wembley.\nCome dieci anni prima, anche l'edizione 1976/77 fu decisa a Wembley all'ultima partita, e sempre tra Inghilterra e Scozia. Se diverso non fu l'esito (gli scozzesi vinsero 2-1 la partita e portarono a casa il trofeo), peggiori furono i risultati in termine di ordine pubblico: il prato fu portato via a pezzi e anche i pali delle porte furono distrutti.\n1981: il torneo interrotto.\nLa situazione politica in Irlanda del Nord aveva gi\u00e0 influito pesantemente sull'andamento dei precedenti tornei: spesso la nazionale nordirlandese fu costretta a giocare i propri match casalinghi a Liverpool o a Glasgow. L'edizione 1980/81 fu disputata interamente a maggio 1981, nel pieno dei tumulti legati alla morte del nordirlandese Bobby Sands a seguito di uno sciopero della fame nella prigione di Maze. Siccome non vi fu accordo sullo spostamento degli ultimi due match casalinghi della nazionale dell'Ulster, Inghilterra e Galles si rifiutarono di recarsi a Belfast per giocare e quell'edizione dell'Interbritannico fu dichiarata incompleta e annullata: non era mai successo, a parte le interruzioni dovute alle due guerre."}
{"id": "686320", "revid": "253269", "url": "https://it.wikipedia.org/wiki?curid=686320", "title": "Anne Baxter", "text": "Biografia.\nFiglia di Kenneth Stuart Baxter e Catherine Dorothy Wright, suo nonno materno era il celebre architetto statunitense Frank Lloyd Wright, mentre suo nonno paterno, Charles Baxter, era un ricco amministratore delle distillerie Seagram, ruolo che in seguito svolger\u00e0 il padre di Anne.\nLa Baxter crebbe a New York fra il lusso e l'agiatezza. All'et\u00e0 di dieci anni ebbe modo di assistere ad uno spettacolo teatrale che vedeva protagonista la grande attrice Helen Hayes, e ne fu talmente entusiasta da annunciare alla sua famiglia di voler intraprendere la carriera artistica. Dall'et\u00e0 di tredici anni apparve sui palcoscenici di Broadway, mentre nel frattempo studiava recitazione presso la celebre scuola di Marija Uspenskaja.\nIl primo provino cinematografico fu per il ruolo di Mrs. DeWinter in \"Rebecca - La prima moglie\" (1940) di Alfred Hitchcock, che per\u00f2 le prefer\u00ec l'attrice Joan Fontaine, giudicando la Baxter, all'epoca sedicenne, troppo giovane per quel ruolo. Tuttavia, il talento dimostrato e il forte temperamento consentirono all'attrice di sottoscrivere un contratto di sette anni con la 20th Century Fox.\nOttenne il suo primo ruolo cinematografico di rilievo nella pellicola \"Giuramento di sangue\" (1940) di Richard Thorpe, mentre nel 1942 venne scelta da Orson Welles per interpretare il ruolo di Lucy in \"L'orgoglio degli Amberson\" (1942), basato su un romanzo di Booth Tarkington. \nNella prima met\u00e0 degli anni quaranta interpret\u00f2 altri ruoli da coprotagonista, fino alla definitiva consacrazione nel 1947, grazie al premio Oscar alla miglior attrice non protagonista per la pellicola \"Il filo del rasoio\" (1946) di Edmund Goulding. Nel 1950 venne scritturata per il ruolo di coprotagonista accanto a Bette Davis in \"Eva contro Eva\" di Joseph L. Mankiewicz. L'interpretazione della giovane arrivista e ambigua aspirante attrice Eve Harrington, perfettamente contrapposta al personaggio pi\u00f9 maturo assegnato alla Davis, le procur\u00f2 un'altra candidatura all'Oscar e rimase uno dei suoi ruoli pi\u00f9 celebri. \nIl prosieguo della carriera, negli anni cinquanta, fu piuttosto discontinuo per la Baxter, che altern\u00f2 lavori di scarso rilievo a pellicole di successo quali \"Io confesso\" (1953) di Alfred Hitchcock, al fianco di Montgomery Clift e Karl Malden, \"Gardenia blu\" (1953), \"noir\" diretto da Fritz Lang, \"Casa da gioco\" (1955) di Jerry Hopper, il kolossal \"I dieci comandamenti\" (1956) di Cecil B. DeMille, in cui interpret\u00f2 la regina d'Egitto Nefertari accanto a Charlton Heston e Yul Brynner, e \"Acqua alla gola\" (1958) di Michael Anderson, con Richard Todd. Tra i suoi film successivi si segnalano \"Cimarron\" (1960) di Anthony Mann, \"Anime sporche\" (1962) di Edward Dmytryk, \"L'uomo dinamite\" (1971) di Andrew V. McLaglen e \"Jane Austen a Manhattan\" (1980) di James Ivory. Nel 1967 recit\u00f2 in Italia nel western-spaghetti \"Sette donne per una strage\" di Gianfranco Parolini e Sidney W. Pink, che non ebbe successo; nello stesso anno partecip\u00f2 alla commedia satirica \"Un vestito per un cadavere\" di William Castle, ove affianc\u00f2 Sid Caesar e Robert Ryan. \nDal 1963 apparve in varie serie televisive, tra cui \"Reporter alla ribalta\", che nel 1969 le valse una candidatura al Premio Emmy. Tra i suoi film televisivi si segnala \"La maschera della morte\" (1984) di Roy Ward Baker, ispirato al personaggio di Sherlock Holmes creato da Arthur Conan Doyle, in cui apparve accanto a John Mills, Peter Cushing e Ray Milland.\nIl 4 dicembre 1985 fu colpita da un'emorragia cerebrale da rottura di un aneurisma, mentre era in taxi su Madison Avenue a New York City. Mor\u00ec otto giorni dopo, il 12 dicembre, all'et\u00e0 di 62 anni presso il Lenox Hill Hospital. \u00c8 sepolta nella propriet\u00e0 di Frank Lloyd Wright presso il Lloyd Jones Cemetery a Spring Green, Wisconsin. Fu assistita fino all'ultimo dalle sue tre figlie.\nVita privata.\nNel luglio del 1946 la Baxter si spos\u00f2 con l'attore John Hodiak, da cui ebbe una figlia, Katrina, nata il 9 luglio 1951. L'unione si concluse con il divorzio nel gennaio 1953. Nel 1960 spos\u00f2 Randolph Galt, proprietario di un grande allevamento di bestiame, e la coppia and\u00f2 ad abitare in una tenuta in Australia. Ebbero due figlie, Melissa e Maginel. Tre anni pi\u00f9 tardi la Baxter lasci\u00f2 il suo ritiro per tornare a lavorare alla televisione e in teatro, ma gi\u00e0 dal 1962 era tornata a recitare sul grande schermo. Dopo il divorzio da Galt, avvenuto nel 1969, si spos\u00f2 in terze nozze nel 1977 con l'uomo d'affari David Klee, che mor\u00ec poco dopo.\nRiconoscimenti.\nPremio Oscar.\nVincitrice:\nNominata:\nPremio Emmy.\nNominata:\nGolden Globe.\nVincitrice:"}
{"id": "686321", "revid": "44627", "url": "https://it.wikipedia.org/wiki?curid=686321", "title": "Carlos Alberto Gamarra", "text": ""}
{"id": "686324", "revid": "256896", "url": "https://it.wikipedia.org/wiki?curid=686324", "title": "Peso campione", "text": "Il peso campione \u00e8 un campione materiale costituito da un oggetto dotato di massa nota, costante e definita con incertezza relativamente bassa. Un oggetto con queste caratteristiche costituisce un campione di massa, e pu\u00f2 considerarsi a tutti gli effetti uno strumento di misura in quanto con esso si possono effettuare delle misure per confronto o sostituzione.\nIl peso campione costituisce indirettamente anche un campione di forza: infatti, una massa che subisce l'accelerazione gravitazionale genera una forza costante, diretta verso il centro di gravit\u00e0, definita comunemente \"peso\". Si pu\u00f2 dire che:\nQuesta caratteristica \u00e8 spesso sfruttata per generare delle forze campioni costanti e precise, da usarsi per misure di forza e delle sue grandezze derivate (pressione, coppia, ecc..).\nPer inciso, quasi tutte le misure di massa sono misure indirette, effettuate tramite il confronto dei loro pesi (inteso come forze) generati dalla presenza del campo gravitazionale terrestre (vedi bilance).\nIncertezza del peso.\nSi \u00e8 gi\u00e0 accennato della necessit\u00e0 di distinguere il concetto di massa con quello di peso (inteso come forza): mentre la massa di un \"peso campione\" \u00e8 da considerarsi costante e dipendente dalla quantit\u00e0 di materia con cui esso \u00e8 stato realizzato, il suo \"peso\" varia con l'intensit\u00e0 del campo gravitazionale e secondo le condizioni ambientali in cui si trova.\nPer esempio, pur mantenendo la medesima quantit\u00e0 di materia, un peso campione con valore nominale di 1 kg generer\u00e0 un \"peso\" di 1 chilogrammo forza (kgf) sulla Terra, circa 0,16 kgf sulla Luna e un peso non rilevabile in orbita (assenza di peso). Anche se meno accentuato, il problema si ripresenta anche sulla Terra: la forza gravitazionale locale varia con l'altitudine rispetto al livello del mare, con la latitudine (per lo schiacciamento del globo terrestre) e per l'effetto della densit\u00e0 locale della crosta terrestre.\nA complicare le cose, come ogni oggetto sulla Terra, i pesi campione subiscono una piccola spinta aerostatica (diretta verso l'alto): del tutto simile alla spinta idrostatica che si rileva in oggetti immersi in un liquido, la spinta deriva dal fatto che essi sono immersi nel fluido gassoso che chiamiamo aria. Il valore di questa spinta varia con il volume dell'oggetto, con la sua densit\u00e0 specifica, nonch\u00e9 con la densit\u00e0 dell'aria (a sua volta dipendente da temperatura, pressione e umidit\u00e0 atmosferica).\n\u00c8 evidente che tutti gli aspetti appena elencati contribuiscono nella definizione dell'incertezza della forza \"peso\" generata da pesi campione. Per\u00f2, come si \u00e8 gi\u00e0 accennato, quasi tutte le misure di massa si basano sul confronto di pesi (inteso come forza) realizzate tramite delle bilance, pertanto gli aspetti sopracitati finiscono per dare il loro contributo anche quando si cerca di fare misure di massa. Anche quando si usano bilance a comparazione per le misure di massa, permangono contributi d'incertezza legati alla definizione esatta della spinta aerostatica.\nFortunatamente, nelle applicazioni comuni non viene richiesta una grandissima precisione nelle misure, e tutti questi fattori possono essere trascurati. Per avere qualche indicazione quantitativa:\nValore nominale.\nIl \"peso campione\" \u00e8 contraddistinto da un valore nominale, vale a dire una quantit\u00e0 di massa nominalmente presente nel peso. Quest'ultimo viene definito pari al valore di massa convenzionale del peso campione.\nI valori nominali dei pesi possono essere espressi in:\nAll'atto della realizzazione, i pesi vengono calibrati asportando o aggiungendo materiale, fino a raggiungere il valore nominale, pi\u00f9 o meno la tolleranza prevista.\nClasse di precisione.\nI pesi vengono costruiti con gradi di precisione differente, a seconda delle esigenze dell'utilizzatore. Infatti, malgrado l'apparente semplicit\u00e0, le difficolt\u00e0 pratiche di calibrare il valore nominale possono far lievitare molto il costo dei pesi di precisione.\nPer i pesi campioni commerciali, la normativa di riferimento \u00e8 la OIML R111, che suddivide i pesi in 7 classi di precisione differenti, a seconda degli errori massimi sul valore nominale e la loro densit\u00e0 specifica (importante per i gi\u00e0 citati problemi di spinta aerostatica). I limiti di tolleranza e le altre prescrizioni, per le varie classi di precisione, sono definiti in tabelle presenti nella normativa di riferimento.\nA titolo esemplificativo, ci si pu\u00f2 comunque riferire a queste indicazioni semplificate:\n\"Esempio.\" Per un peso campione del valore nominale di 1 kg, gli errori massimi saranno circa:\nPesiere.\nRaramente i pesi vengono usati singolarmente, \u00e8 invece normale acquistarli e usarli in serie, pi\u00f9 o meno numerose, chiamate pesiere. Le pesiere possono essere composte sia da pesi di valore nominale differente, sia con valore nominale uguale.\nNel primo caso i pesi vengono costruiti con valori realizzanti progressioni aritmetiche che permettono, combinando pochi elementi, di poter creare complessivamente molte masse. Esempio: una pesiera da 1 kg, composta da quattro pesi da 100-200-200-500 g, opportunamente combinati, possono creare una massa complessiva da 100 g a 1 kg, con step da 100 g, cio\u00e8 10 combinazioni. Queste pesiere sono adatte per la creazione di una massa campione di valore arbitrario e per la verifica di bilance. In commercio, \u00e8 comune trovare pesiere composte da 10-20 pesi, con progressioni che partono da 10 g fino 10 kg.\nNel secondo caso le pesiere vengono composte da pesi con valori nominali identici. Queste pesiere sono adatte per la generazione di forze campione con step omogenei, e sono utilizzate per la verifica di strumentazione di misurazione della forza o le sue derivate (manometri, trasduttori di pressione, dinamometri, torsiometri, ecc..). In commercio, si trovano pesiere composte da serie di 5-10-20 elementi, composte da pesi con valori nominali compresi tra 1 e 100 N.\nCostruzione.\nLa costruzione di un buon peso campione richiede buona capacit\u00e0 tecnica e cura realizzativa. Al di l\u00e0 dell'evidente necessit\u00e0 di realizzare pesi pratici da usare e di valore nominale corretto, particolare cura va posta per la sua stabilit\u00e0 e per la sua resistenza nell'uso.\nMateriali.\nSi \u00e8 gi\u00e0 accennato all'importanza della densit\u00e0 del materiale con cui vengono realizzati i pesi; in particolare, questi sono realizzati usando materiale ad alta densit\u00e0, che presenta numerosi vantaggi:\nPer i pesi si utilizzano materiali resistenti alla corrosione e all'ossidazione, fenomeni che, alla lunga, potrebbero minare la stabilit\u00e0 del valore nominale. Per lo stesso motivo, si cerca di realizzare pesi resistenti all'abrasione, magari indurendone solamente la superficie.\nTra i materiali pi\u00f9 utilizzati:\nNel caso di pesi campione di grandissima precisione, viene usata una lega di platino-iridio, dotata di eccezionale inerzia chimica, nonch\u00e9 buone caratteristiche meccaniche. Il campione assoluto di massa da 1 kg che fa da riferimento al Sistema Internazionale di pesi e misure, \u00e8 realizzato con questa lega.\nForme.\nI pesi vengono realizzati con forme diverse, a seconda del valore nominale che si vuole ottenere e dell'utilizzazione prevista. Tra le forme pi\u00f9 comuni:\nUna forma particolare che i pesi campione possono assumere \u00e8 quella discoidale, spesso realizzati con le facce convesse, che permettono di essere facilmente impilati. Questi sono pensati per essere usati come sorgente di forze campione: infatti, impilando pi\u00f9 pesi, si pu\u00f2 incrementare la forza generata mantenendone inalterata la direzione. Spesso questi pesi si presentano con un largo intaglio, che partendo dal centro, raggiunge radialmente la circonferenza, lo scopo di quest'ultimo \u00e8 quello di poter impilare i pesi attorno ad un'asta dotata di piattello, che funge da telaio di carico e impedisce agli stessi di rovesciarsi una volta impilati.\nPrecauzioni nell'uso dei pesi campione.\nI pesi (specie le serie di precisione) richiedono di essere utilizzati con cura; infatti se manipolati e conservati erroneamente, possono variare la massa e perdere la precisione nominale.\nTra le attenzioni pi\u00f9 comuni, si pu\u00f2 citare:"}
{"id": "686326", "revid": "125593012", "url": "https://it.wikipedia.org/wiki?curid=686326", "title": "Blachernitissa", "text": "La Blachernitissa (o Blacherniotissa, detta Platytera, o Madre di Dio del segno) \u00e8 uno dei temi iconografici dell'arte bizantina maggiormente replicati. Rappresenta Maria in atteggiamento di orante e con l'immagine del Bambino Ges\u00f9 racchiusa in un clipeo posto all'altezza del suo ventre; prende il nome dalla basilica delle Blacherne a Costantinopoli ed \u00e8 ispirata all'immagine del mosaico che ne decorava l'abside.\nStoria.\nLa basilica delle Blacherne fu fondata dall'imperatrice Pulcheria nell'omonimo quartiere di Costantinopoli e dedicata a Maria. Leone I eresse accanto all'edificio una cappella a pianta centrale, la Santa Soros, per custodirvi la reliquia del \"maphorion\" (ovvero il manto) della Vergine: Leone I fece decorare a mosaico la zona absidale della cappella con la scena della famiglia imperiale nell'atto di offrire a Maria il modello dell'edificio.\nQuesta immagine di Maria, detta Blachernitissa, divenne presto molto popolare soprattutto in quanto strettamente legata a una delle pi\u00f9 importanti reliquie della Vergine.\nL'immagine originale \u00e8 andata persa, ma \u00e8 nota attraverso numerose riproduzioni: Maria \u00e8 rappresentata stante, in posizione rigidamente frontale, in atteggiamento da orante (con le braccia sollevate in gesto di preghiera) e con l'immagine del busto del Bambino Ges\u00f9 in un clipeo posto all'altezza del ventre.\nTale iconografia della Madonna fa esplicito riferimento al dogma dell'incarnazione del Verbo e si diffuse anche in Occidente attraverso icone risalenti, per lo pi\u00f9, al XII secolo.\nIl busto di Maria orante secondo il tipo della Blachernitissa venne raffigurato anche su monete bizantine e tale immagine venne imitata anche su un follaro coniato a Salerno da Roberto il Guiscardo e su uno coniato a Messina da Ruggero II.\nLa basilica delle Blacherne possedeva anche altre immagini della Vergine (una \"Deesis\", un'Odigitria), dette anch'esse Blachernitissa: secondo la tradizione l'icona dell'Odigitria, dopo la caduta di Costantinopoli, fu portata nella cattedrale della Dormizione nel Cremlino di Mosca e sarebbe conservata nella galleria Tret'jakov in Russia."}
{"id": "686328", "revid": "286239", "url": "https://it.wikipedia.org/wiki?curid=686328", "title": "Semiautostrada", "text": "Semiautostrada (in tedesco \"Autostrasse\"; in francese \"semi-autoroute\") \u00e8 il nome ufficiale usato in Svizzera per indicare una specifica infrastruttura stradale a scorrimento veloce.\nLe semiautostrade sono assimilate alle autostrade per quanto riguarda le norme di circolazione, le restrizioni al transito e la segnaletica. Cos\u00ec come le autostrade anche le semiautostrade sono generalmente soggette al pagamento del pedaggio attraverso la vignetta (in Svizzera ci sono almeno 17 tratte di semiautostrade esenti dall'obbligo di vignette). Si differenziano per la velocit\u00e0 massima ammessa (100 km/h invece di 120 km/h), per le caratteristiche tecniche (solitamente hanno una sola corsia per senso di marcia) e per i segnali di inizio e fine.\nIl codice della strada italiano non prevede semiautostrade; il traforo del Gran San Bernardo, che sul lato svizzero \u00e8 una semiautostrada, in Italia \u00e8 classificato come autostrada, pur essendo a carreggiata unica."}
{"id": "686333", "revid": "33689", "url": "https://it.wikipedia.org/wiki?curid=686333", "title": "Albo d'oro del Torneo Interbritannico", "text": ""}
{"id": "686348", "revid": "703261", "url": "https://it.wikipedia.org/wiki?curid=686348", "title": "Guerra civile romana (49-45 a.C.)", "text": "La guerra civile romana del 49 - 45 a.C., pi\u00f9 nota come guerra civile tra Cesare e Pompeo, consistette in una serie di scontri politici e militari fra Gaio Giulio Cesare e i suoi sostenitori contro la fazione tradizionalista e conservatrice del Senato romano (\"Optimates\"), capeggiata da Gneo Pompeo Magno, Marco Porcio Catone Uticense e Quinto Cecilio Metello Pio Scipione Nasica. Essa fu il penultimo conflitto militare sorto all'interno della Repubblica romana.\nDescrizione.\nMolti storici concordano nel dire che la guerra civile fu una logica conseguenza di un lungo processo di decadenza delle istituzioni politiche di Roma, iniziata con gli omicidi dei Gracchi nel 133 e 121 a.C. e continuata con la riforma delle legioni di Gaio Mario, che fu il primo a ricoprire molti incarichi pubblici straordinari inaugurando un esempio che sar\u00e0 seguito dai futuri aspiranti dittatori della decadente repubblica, la guerra sociale, lo scontro tra mariani e sillani conclusosi con l'instaurazione della dittatura di Lucio Cornelio Silla, nota per le liste di proscrizione emesse nel suo corso, ed infine nel primo triumvirato. Questi eventi frantumarono le fondamenta della Repubblica, ed \u00e8 chiaro che Cesare volse abilmente in suo favore l'opportunit\u00e0 offertagli dalla decadenza delle istituzioni, tanto che Cicerone disse di lui che aveva tutto, gli mancava solo la buona causa.\nDopo aspri dissensi con il senato, Cesare varc\u00f2 in armi il fiume Rubicone, che segnava il confine tra la provincia della Gallia Cisalpina e il territorio dell'Italia; il senato, di contro, si strinse attorno a Pompeo e, nel tentativo di difendere le istituzioni repubblicane, decise di dichiarare guerra a Cesare (49 a.C.). Dopo alterne vicende, i due contendenti si affrontarono a Farsalo, dove Cesare sconfisse irreparabilmente il rivale. Pompeo cerc\u00f2 quindi rifugio in Egitto, ma l\u00ec fu ucciso (48 a.C.). Anche Cesare si rec\u00f2 perci\u00f2 in Egitto, e l\u00ec rimase coinvolto nella contesa dinastica scoppiata tra Cleopatra VII e il fratello Tolomeo XIII: risolta la situazione, riprese la guerra, e sconfisse il re del Ponto Farnace II a Zela (47 a.C.). Part\u00ec dunque per l'Africa, dove i pompeiani si erano riorganizzati sotto il comando di Catone, e li sconfisse a Tapso (46 a.C.). I superstiti trovarono rifugio in Spagna, dove Cesare li raggiunse e li sconfisse, questa volta definitivamente, a Munda (45 a.C.).\nQuesta guerra civile apr\u00ec la strada alla fine della Roma repubblicana, a cui sar\u00e0 dato il colpo di grazia con la successiva guerra civile tra Ottaviano e Marco Antonio (terminata con la battaglia di Azio del 31 a.C.).\nFonti e storiografia.\nLe principali fonti della guerra civile combattuta negli anni 49 - 45 a.C. sono rappresentate dalle biografie di Svetonio (\"Vite dei dodici Cesari\") e di Plutarco (\"Vite parallele\"), oltre a Appiano di Alessandria (\"Storia romana\", XIV: \"Guerre civili\", II), Cassio Dione Cocceiano (\"Historia Romana\"), Velleio Patercolo (\"Historiae Romanae\"), Marco Tullio Cicerone (\"Orationes Philippicae\", \"Orationes in Catilinam\", \"Epistulae ad Atticum\", \"Orationes: pro Marcello, pro Ligario, pro Deiotaro\", \"De provinciis consularibus\"), Marco Anneo Lucano (\"Pharsalia\"), e una delle parti in causa, Gaio Giulio Cesare, con i \"Commentarii De bello gallico\" e \"De bello civili\".\nContesto storico.\nNell'estate del 60 a.C., tre tra i maggiori capi politici dell'epoca, Cesare, Crasso e Pompeo stipularono un'alleanza strategica che potesse favorirli negli anni a venire. Questo accordo privato fu chiamato dagli storici moderni primo triumvirato; non si trattava di una vera magistratura, ma di un accordo tra privati che, data l'influenza dei firmatari, ebbe poi notevolissime ripercussioni sulla vita politica, dettandone gli sviluppi per quasi dieci anni.\nCrasso era l'uomo pi\u00f9 ricco di Roma (aveva infatti finanziato la campagna elettorale di Cesare per il consolato) ed era un esponente di spicco della classe dell'ordine equestre. Pompeo, dopo aver brillantemente risolto la guerra in Oriente contro Mitridate e i suoi alleati, era il comandante militare con pi\u00f9 successi alle spalle. Il rapporto tra Crasso e Pompeo non era dei pi\u00f9 idilliaci, ma Cesare con la sua fine abilit\u00e0 diplomatica seppe riappacificarli, vedendo in un'alleanza tra i due l'unico modo in cui egli stesso avrebbe potuto raggiungere i vertici del potere. Crasso serbava infatti verso Pompeo un certo rancore, da quando quegli aveva celebrato il trionfo per la guerra contro Sertorio in Spagna e per la vittoria contro gli schiavi ribelli: grande merito era andato a Pompeo, mentre Crasso, vero artefice della sofferta vittoria su Spartaco, aveva potuto celebrare soltanto un'ovazione.\nIl patto condusse Pompeo a sostenere la candidatura al consolato di Cesare, mentre Crasso l'avrebbe finanziata. In cambio di quest'appoggio, Cesare avrebbe fatto in modo che ai veterani di Pompeo venissero distribuite delle terre (\"Lex Iulia agraria campana\"), e che il Senato ratificasse i provvedimenti presi da Pompeo in Oriente (\"Lex Iulia de actis Cn. Pompei confirmandis\"); al contempo, com'era desiderio di Crasso e dei cavalieri, fu ridotto di un terzo il canone d'appalto delle imposte della provincia d'Asia (\"Lex Iulia de publicanis\"). A rinsaldare ulteriormente quanto previsto dal triumvirato, Pompeo spos\u00f2 Giulia, la figlia di Cesare. Carcopino aggiunge:\nNel 59 a.C., l'anno del suo consolato, Cesare port\u00f2 al servizio dell'alleanza la sua popolarit\u00e0 politica e il suo prestigio, e si adoper\u00f2 per portare avanti le riforme concordate con gli altri triumviri. Nonostante la forte opposizione del collega Marco Calpurnio Bibulo, che tent\u00f2 in ogni modo di ostacolare le sue iniziative, Cesare ottenne comunque la ridistribuzione degli appezzamenti di \"ager publicus\" per i veterani di Pompeo, ma anche per alcuni dei cittadini meno abbienti. Bibulo, una volta accortosi del fallimento della sua sterile politica volta esclusivamente alla conservazione dei privilegi da parte della \"nobilitas\" senatoriale, si ritir\u00f2 dalla vita politica: in questo modo pensava di frenare l'attivit\u00e0 del collega, che invece pot\u00e9 attuare in tutta tranquillit\u00e0 il suo rivoluzionario programma. Carcopino aggiunge che quando Bibulo fece ricorso al suo diritto di veto, assistito da tre tribuni (Gneo Domizio Calvino, Quinto Ancario e Gaio Fannio), e sal\u00ec al tempio di Castore per formulare l\"intercessio\", fu messo in fuga dagli avversari, che gli ruppero i \"fasces\", lo ferirono e riempirono di fango insieme a due suoi fidati amici.\nCesare pot\u00e9 cos\u00ec programmare la fondazione di nuove colonie in Italia e per tutelare i provinciali riform\u00f2 le leggi sui reati di concussione (\"lex Iulia de repetundis\"), facendo approvare allo stesso tempo delle leggi che favorissero l\"ordo equestris\": con la \"lex de publicanis\" egli ridusse di un terzo la somma di denaro che i cavalieri dovevano pagare allo stato, favorendo cos\u00ec le loro attivit\u00e0. Fece infine promulgare una legge che imponeva al senato di stilare le relazioni di ogni seduta (gli \"acta senatus\"). In questo modo Cesare si assicurava l'appoggio di tutta la popolazione romana, ponendo le basi per il suo futuro successo.\nTerminato il consolato, grazie all'appoggio dei triumviri, Cesare ottenne con la \"Lex Vatinia\" del 1\u00ba marzo il proconsolato delle province della Gallia cisalpina e dell'Illirico per cinque anni, con un esercito composto da tre legioni. Poco dopo un senatoconsulto gli affid\u00f2 anche la vicina provincia della Narbonense, il cui proconsole, Quinto Cecilio Metello Celere, era morto all'improvviso, e una quarta legione.\nIl patto triumvirale venne rinnovato nell'aprile del 56 a.C. in un incontro tra i tre triumviri a Lucca, nella Gallia cisalpina. In questi giorni memorabili questa cittadina toscana, a nord del fiume Arno, \u00absi trasform\u00f2 nel vero centro del mondo, che i triumviri, nuovamente concordi, si spartirono decidendone il destino\u00bb. Ecco come descrive Plutarco l'accordo tra i tre:\nNel 55 a.C., una volta divenuti consoli, Crasso e Pompeo proposero attraverso il tribuno della plebe Gaio Trebonio che il governo di Cesare fosse prolungato per altri cinque anni, come avevano concordato l'anno precedente. Crasso ricevette poi la provincia di Siria e la direzione della campagna contro i Parti, mentre Pompeo l'Africa, le due Spagne e quattro legioni, due delle quali cedette a Cesare per la guerra gallica.\nIl patto triumvirale stava ormai esaurendosi. Dopo la morte di Giulia (settembre del 54 a.C.), la figlia che Cesare aveva dato in sposa a Pompeo, anche Crasso era morto a Carre contro i Parti (12 giugno del 53 a.C.). Oltre a questi accadimenti Cesare si trov\u00f2 a dover affrontare una che per poco non compromise l'intera opera di conquista (52 a.C.). E cos\u00ec verso la fine del 53 a.C., Cesare si incontr\u00f2 a Ravenna con Pompeo per formulare un nuovo patto privato tra loro. Riusc\u00ec ad ottenere di arruolare due nuove legioni, per compensare la perdita della \"legio XIIII\", oltre a riceverne una dal genero, che acconsent\u00ec per il bene della Repubblica e per l'amicizia che ancora lo legava al suocero. Cesare promise al genero che avrebbe fatto rompere il matrimonio della nipote Ottavia con Gaio Claudio Marcello per dargliela in moglie, chiedendo in cambio la mano di sua figlia Pompeia, sposata a Fausto Cornelio Silla, ma queste fantasie matrimoniali non si realizzarono. Carcopino scrive infatti:\nEssenzialmente Cesare aveva aspirato alla conquista della Gallia per controbilanciare i successi orientali di Pompeo nell'opinione pubblica ed assicurarsi una pressoch\u00e9 inesauribile fonte di denaro, un esercito preparato e fedele, nonch\u00e9 schiere di clienti e migliaia di schiavi. Questi obiettivi furono in sostanza tutti raggiunti. Cesare, una volta conquistata la Gallia, entr\u00f2 di fatto nell'Olimpo dei grandi conquistatori romani. Era amato dalla plebe di Roma alla quale, sapientemente, aveva concesso benefici di varia natura grazie al bottino di guerra. Il Senato e Pompeo ora lo temevano, sapendo che alle sue dipendenze aveva delle legioni temprate dalla guerra, costituite da cittadini di recente cittadinanza e legati a Cesare da un vincolo di fedelt\u00e0 clientelare quasi assoluta. Svetonio scrive: \nSe la Repubblica era minata gi\u00e0 dal tempo dei Gracchi, la conquista della Gallia ruppe definitivamente gli equilibri di potere che avevano retto fino a quel momento dopo la dittatura di Silla.\n\"Casus belli\".\nDopo gli scontri avvenuti tra le bande di Tito Annio Milone e Publio Clodio Pulcro, che portarono alla morte di quest'ultimo (18 gennaio del 52 a.C.), Cesare e Pompeo si accordarono segretamente per agire contro Milone. Le azioni che ne seguirono portarono il senato a nominare Pompeo, su proposta di Bibulo e con l'approvazione di Catone, \"consul sine collega\" per il 52 a.C.. Questa disposizione aveva una duplice ragione: i \"Patres\", pur odiando la dittatura, la evitavano almeno nominalmente; potevano inoltre conquistare Pompeo alla loro causa per servirsi di lui, attribuendogli un tale ed enorme potere, contro Cesare che odiavano pi\u00f9 di Pompeo. Luciano Canfora aggiunge che la designazione di Pompeo a \"console senza collega\" (febbraio del 52 a.C.) fu traumatica per il triumvirato, gi\u00e0 decapitato dalla morte di Crasso.\nDa questo momento in poi fino al 49 a.C., quando scoppi\u00f2 la guerra civile, i \"Patres\" e Pompeo tentarono di avvolgere Cesare in una rete di senatoconsulti e plebisciti che, al termine della pacificazione della Gallia, lo avrebbero costretto ad abbandonare esercito e province prima di Pompeo.\nVi \u00e8 da aggiungere che secondo la \"lex Licinia Pompeia\" il comando di Cesare era stato equiparato a quello degli altri due triumviri, Crasso e Pompeo, con scadenza al 1\u00ba marzo del 50 a.C.. Di fatto la sostituzione proconsolare di ciascun triumviro, in base alle leggi di Gaio Gracco e Silla, prolungava ancora di due anni la durata della carica, che scadeva pertanto il 1 gennaio del 48 a.C..\nLa vera aspirazione di Cesare era quella di prolungare il proconsolato, finch\u00e9 non avesse assunto la carica di console, passando quindi da proconsole a console, senza quindi doversi presentarsi a Roma come privato cittadino. Per far ci\u00f2 avrebbe dovuto candidarsi al consolato \"in absentia\", procedura ritenuta illegale.\nDopo la morte di Crasso, Pompeo tent\u00f2 di modificare la situazione a suo vantaggio, abolendo l'obbligo dell'intervallo decennale tra un consolato e l'altro secondo una legge di Silla. \u00c8 evidente che egli fu enormemente felice di poter riassumere il consolato per la terza volta (nel 52 a.C.), a soli tre anni di distanza dal suo secondo. Cesare non protest\u00f2 e non pose alcun veto attraverso i \"suoi\" tribuni della plebe. Qualche storico sostiene che ci\u00f2 fu dovuto al fatto che la rivolta di Vercingetorige non gli concesse il tempo per protestare. Fu cos\u00ec che quando il proconsole della Gallia cap\u00ec che la pacificazione di quei territori comportava ancora molto tempo, rinunci\u00f2 alla seconda candidatura al consolato e chiese che il comando provinciale gli fosse prolungato fino al 31 dicembre del 49 a.C., considerando che a Pompeo era stato prorogato il comando in Spagna fino al 1\u00ba gennaio del 45 a.C. L'entrata in carica dei nuovi consoli (inizio del 51 a.C.), Servio Sulpicio Rufo e Marco Claudio Marcello, vide la proposta di quest'ultimo per sostituire Cesare nelle Gallie dal 1 marzo del 50 a.C., ma i tempi non erano ancora maturi per farlo e la cosa decadde. Allora Marcello nel giugno del 51 a.C. fece fustigare un cittadino di \"Novum Comum\", un municipio di diritto latino che Cesare aveva elevato a colonia romana, irridendo il proconsole delle Gallie.\nFu a questo punto che avvenne la frattura. L'anno seguente (50 a.C.), divenuti consoli Gaio Claudio Marcello (cugino di Marco Claudio Marcello) e Lucio Emilio Lepido Paolo, se da una parte il tribuno della plebe Gaio Scribonio Curione propose inutilmente che sia Cesare che Pompeo congedassero entrambi i loro eserciti, dall'altro il nuovo console Marcello fece inserire nell'ordine del giorno (aprile del 50 a.C.) che il proconsolato di Cesare terminasse, e che si provvedesse a inviare un successore designato per il 13 novembre successivo. Poi, sempre per indebolirlo, il senato per proteggere la Siria contro i Parti decret\u00f2 che fossero aggiunte due legioni alla provincia orientale, da prelevarsi dai due proconsoli in Occidente. Pompeo si affrett\u00f2 ad ubbidire, mettendo a disposizione del senato le legioni che nel 53 a.C. aveva prestato a Cesare. Fu cos\u00ec che quest'ultimo dovette inchinarsi al volere del senato e cedere due delle sue legioni (\"legio I\" e \"XV\"), che furono subito inviate a Capua. Cesare aveva ormai capito che il conflitto armato era inevitabile. Dopo avere quindi diviso le truppe nei quartieri invernali, si rec\u00f2 nella Cisalpina a Ravenna in compagnia della \"legio XIII\", dove fu salutato \"imperator\". Contemporaneamente diede ordine alle \"legio VIII\" e \"XII\", che erano accampate a \"Matisco\", di raggiungerlo.\nIl 1\u00ba dicembre del 50 a.C., Curione cerc\u00f2 un nuovo compromesso, proponendo che sia Cesare che Pompeo abbandonassero simultaneamente i loro mandati proconsolari. Il senato approv\u00f2 la mozione con 370 voti favorevoli e soli 22 contrari, ma ancora una volta si rivel\u00f2 del tutto inutile di fronte alla fazione anti-cesariana. Cesare allora attraverso due suoi fidati collaboratori, il questore Marco Antonio e Quinto Cassio Longino, fece sapere al senato di essere disposto a rinunciare al comando delle sue legioni, conservandone solo due insieme al governo della Gallia cisalpina e dell'Illirico, fino all'inizio del suo secondo consolato (1 gennaio del 48 a.C.); avrebbe poi accettato la proroga del comando di Pompeo in Spagna. Quest'ultimo, prevedendo che il suo comando avrebbe perso di significato una volta che Cesare fosse diventato console, rifiut\u00f2 l'accordo e la proposta non venne neppure letta in senato.\nIl primo gennaio del 49 a.C., Cesare fece consegnare dal tribuno della plebe, Gaio Scribonio Curione, una lettera-ultimatum ai consoli di quell'anno, Lucio Cornelio Lentulo Crure e Gaio Claudio Marcello (cugino dell'omonimo e precedente console), proprio nel giorno in cui entravano in carica. La lettera venne a fatica letta in Senato, ma non se ne pot\u00e9 discutere poich\u00e9 la maggioranza era ostile a Cesare. Tra questi vi era anche il suocero di Pompeo, Quinto Cecilio Metello Pio Scipione Nasica. Cesare nella lettera si impegnava a dimettersi dal comando militare a condizione che Pompeo facesse altrettanto. Concludeva che qualora Pompeo avesse mantenuto l'esercito, sarebbe stato ingiusto privarlo del suo, consegnandolo all'odio dei suoi nemici.\nQualcuno riusc\u00ec a parlare a vantaggio di Cesare, ma soprattutto a favore della pace, come Marco Calidio e Marco Celio Rufo, i quali ritenevano che Pompeo dovesse partire per le proprie province, in modo da eliminare ogni possibile ragione di guerra. Essi credevano che Cesare temesse che le due legioni che gli erano appena state sottratte per la guerra partica, sarebbero state invece riservate proprio a Pompeo, forse per il fatto di essere state accampate vicino a Roma. Il violento intervento del console Lucio Lentulo mise per\u00f2 a tacere le richieste dei due senatori, tanto che i pi\u00f9 si associarono alla richiesta di Scipione che chiedeva:\nSciolta quindi l'adunanza del Senato, furono convocati da Pompeo tutti i senatori. Alcuni di loro furono lodati, altri incoraggiati a mantenere la posizione ostile nei confronti del proconsole delle Gallie, altri ancora ripresi e spronati qualora fossero titubanti sul da farsi. Furono quindi richiamati da ogni parte molti soldati dei vecchi eserciti di Pompeo con la promessa di premi e promozioni, contemporaneamente furono convocate le due legioni consegnate da Cesare al Senato (la \"I\" e la \"XV\"). Fu cos\u00ec che la citt\u00e0 si riemp\u00ec di commilitoni di Pompeo, di tribuni, centurioni e \"evocati\". A tutti questi si radunano tutti gli amici dei consoli e di Pompeo, oltre a quelli che mostravano vecchi rancori nei confronti di Cesare.\nIl censore Lucio Calpurnio Pisone Cesonino, suocero di Cesare, insieme al pretore Lucio Roscio Fabato, si offrirono di andare a trattare con il proconsole delle Gallie, chiedendo sei giorni di tempo, ma incontrarono la resistenza del console Lentulo, di Scipione e di Marco Porcio Catone, quest'ultimo, secondo quanto racconta Cesare nel suo \"De bello civili\":\nCesare aggiunge che Lentulo era spinto a schierarsi dalla parte degli \"optimates\" a causa dell'enormit\u00e0 dei suoi debiti e dalla speranza di vedersi assegnato un esercito ed una provincia, unitamente alle elargizioni degli aspiranti a titolo di \"rex\" (i principi stranieri clienti di Roma). Scipione era spinto dalle medesime aspirazioni, oltre a temere di essere processato. Pompeo stesso, aizzato dai nemici di Cesare, non ammetteva di essere eguagliato in potenza dall'ex-suocero, rompendo qualsiasi legame di amicizia con lo stesso, schierandosi ora dalla parte dei precedenti e comuni avversari.\nFu allora che i tribuni della plebe, Marco Antonio e Quinto Cassio Longino, posero il loro veto. Secondo quanto ci racconta Velleio Patercolo e Appiano, fu Cesare ad ordinare ai due tribuni della plebe di osteggiare il senato, dando la colpa agli \"optimates\" di aver ostacolato i parenti di Cesare nell'informarlo, oltre a non aver rispettato il diritto di veto ai tribuni della plebe, che \u00abLucio Cornelio Silla aveva sempre rispettato\u00bb. Il 7 gennaio, in seguito ad un ultimatum del Senato nei confronti di Cesare, in cui gli si intimava di restituire il comando militare, i tribuni Antonio e Cassio Longino fuggirono da Roma insieme a Curione, rifugiandosi presso Cesare a Ravenna.\nNei giorni che seguirono, Pompeo radun\u00f2 il senato fuori Roma, lodandone il coraggio e la fermezza, e lo inform\u00f2 delle proprie forze militari. Si trattava di un esercito di ben dieci legioni. Il senato riunito propose allora di effettuare nuove leve in tutta Italia; di inviare propretore Fausto Cornelio Silla in Mauritania, anche se la proposta fu osteggiata da Lucio Marcio Filippo; di finanziare Pompeo col denaro del pubblico erario; di dichiarare il re Giuba, alleato e amico del popolo romano, anche se Marcello era contrario.\nFurono quindi distribuite le province a cittadini privati, due delle quali erano consolari e il resto pretorie: a Scipione tocc\u00f2 la Siria, a Lucio Domizio Enobarbo la Gallia. Furono esclusi dalla spartizione sia Filippo, sia Lucio Aurelio Cotta, tanto che i loro nomi non furono inseriti nell'urna. Tutto ci\u00f2 accadde senza che i poteri fossero stati ratificati dal popolo, al contrario si presentarono in pubblico col paludamento e, dopo aver fatto i dovuti sacrifici, i consoli lasciarono la citt\u00e0; vennero quindi disposte leve in tutta Italia; si ordinano armi e denaro dai municipi, anche sottraendolo ai templi.\nCesare, quando ebbe notizia di quello che stava accadendo a Roma, arring\u00f2 le truppe (\"adlocutio\") dicendo loro che, pur dolendosi delle offese arrecategli in ogni occasione dai suoi nemici, era dispiaciuto che l'ex-genero, Pompeo, fosse stato sviato dall'invidia nei suoi confronti, lui che l'aveva da sempre favorito. Si rammaric\u00f2 inoltre che il diritto di veto dei tribuni fosse stato soffocato dalle armi. Esorta pertanto i soldati, che per nove anni avevano militato sotto il suo comando, a difenderlo dai suoi nemici, ricordandosi delle tante battaglie vittoriose ottenute in Gallia e Germania. Fu cos\u00ec che:\nForze in campo.\nLe forze allo scoppio della guerra civile erano le seguenti:\nLa guerra civile.\nAnno 49 a.C..\nPassaggio del Rubicone (10-11 gennaio 49 a.C.).\nDopo aver arringato le truppe ed aver cos\u00ec ottenuto il loro benestare, Cesare decise di partire con la \"legio XIII\" alla volta di Rimini (\"Ariminum\"). Sappiamo che il 10 gennaio del 49 a.C. pass\u00f2 il Rubicone. Egli, forse pronunciando la famosa frase \"Alea iacta est\", attravers\u00f2 il fiume che rappresentava il confine dell'Italia (e quindi dell\"Ager romanus\") alla guida di una sola legione, dando cos\u00ec inizio alla Guerra civile. Gli storici non concordano su ci\u00f2 che Cesare disse nella traversata del Rubicone. Le due teorie pi\u00f9 diffuse sono \"Alea iacta est\" (\u00abIl dado \u00e8 tratto\u00bb), e \"Si getti il dado!\" (un verso del poeta greco Menandro suo commediografo preferito). Svetonio ed altri autori riportano \u00ab\"Iacta alea est\"\u00bb.\nQuando Cesare varc\u00f2 il Rubicone, Cicerone cerc\u00f2 di accattivarsene il favore, ma poi decise ugualmente di lasciare l'Italia per unirsi a Pompeo. Frattanto Cesare, giunto a Rimini, incontr\u00f2 i tribuni della plebe, che si erano rifugiati presso di lui. Invi\u00f2 quindi messi ai quartieri d'inverno delle altre legioni, ordinando loro di raggiungerlo. A Rimini lo raggiunse il cugino, Lucio Cesare, il quale chiese di non considerare come offesa personale il fatto che egli avesse sempre voluto il bene della \"Res publica\", che da sempre considerava al di sopra delle sue relazioni private. Aggiunse che: \nAnche il pretore Lucio Roscio Fabato espose le stesse ragioni del cugino, mostrando che Pompeo gliene aveva dato l'incarico.\nCesare, a suo dire, cerc\u00f2 sempre la composizione e stigmatizz\u00f2 che le leggi fossero violate a suo sfavore. \nCesare invia messi a Capua (23-25 gennaio 49 a.C.).\nEgli tent\u00f2 ancora una volta di evitare la guerra civile, inviando inoltre il cugino Lucio Cesare e Roscio da Pompeo a Capua. Egli sapeva che gli \"optimates\" miravano alla sua rovina, purtuttavia era pronto ancora a trattare \u00abper il bene della \"Res publica\"\u00bb. Cesare allora propose tramite i due emissari:\nRoscio e Lucio Cesare, una volta giunti a Capua (o a Teano secondo quanto racconta Cicerone), dove si trovava Pompeo insieme ai consoli, riferirono le richieste di Cesare. Dopo aver discusso la questione, si prefer\u00ec rispondere a Cesare per iscritto. Cicerone racconta che i due ambasciatori di Cesare incontrarono Pompeo e i consoli il 23 gennaio, mentre la risposta fu formulata a Capua due giorni dopo, il 25 gennaio, con assente Pompeo. Ci\u00f2 che i consoli e gli \"optimates\" chiedevano, era che Cesare tornasse in Gallia, lasciasse Rimini e congedasse l'esercito. Solo in questo caso Pompeo avrebbe raggiunto la Spagna, ma fino a quando Cesare non avesse mantenuto le promesse, i consoli e Pompeo avrebbero continuato con la leva di nuove legioni.\nAvanzata di Cesare e fuga di Pompeo a Brindisi (gennaio - febbraio 49 a.C.).\nCon il passaggio del Rubicone, Cesare aveva dichiarato ufficialmente guerra al senato (\"optimates\"), divenendo perci\u00f2 nemico della \"res publica\" romana. \u00c8 altres\u00ec vero che la risposta fornita dai consoli e Pompeo, venne giudicata da Cesare un'ingiustizia:\nMa forse la cosa pi\u00f9 grave che indusse Cesare a credere che non vi sarebbe stata alcuna possibilit\u00e0 per la pace, fu il rifiuto di colloquio tra lui e Pompeo. Fu cos\u00ec che il proconsole delle Gallie e dell'Illirico, invi\u00f2 Marco Antonio con cinque coorti da Rimini (\"Ariminum\") ad Arezzo (\"Arretium\"), mentre egli stesso rimase a Rimini con due, organizzandovi un arruolamento. Occup\u00f2 quindi Pesaro (\"Pisaurum\"), Fano (\"Fanum Fortunae\") e Ancona con una coorte per ciascuna citt\u00e0. Avendo poi saputo che l'ex-pretore Quinto Minucio Termo occupava Gubbio (\"Iguvium\") con cinque coorti, fortificandone la sua rocca, ma che gli abitanti erano completamente favorevoli a lui, decise di inviare Curione con le tre coorti che aveva a Pesaro e a Rimini. Appena Termo seppe dell'avanzata di Curione, prefer\u00ec ritirarsi dalla citt\u00e0; ma durante la marcia le sue truppe lo abbandonarono, facendo ritorno alle loro abitazioni. Intanto Curione riusciva ad impadronirsi di Gubbio, tra l'entusiasmo dei suoi abitanti. Cesare sentendosi sicuro dell'appoggio dei municipi, decise di far avanzare tutte le coorti della \"legio XIII\", muovendo da tutti i presidi in direzione di Osimo (\"Auximum\"), che Publio Attio Varo occupava con alcune coorti, poich\u00e9 stava facendo la leva in tutto il Piceno, mandando in giro dei senatori.\nI decurioni di Osimo, quando vennero a sapere dell'arrivo di Cesare, rivolgendosi ad Attio Varo, dissero che i cittadini del municipio non potevano tollerare che il conquistatore della Gallia dovesse rimanere fuori dalle mura della citt\u00e0, \u00abun comandante della repubblica tanto benemerito, che aveva compiuto cos\u00ec grandi imprese\u00bb. Varo, scosso dal loro discorso, prefer\u00ec condurre fuori dalla citt\u00e0 il proprio presidio e ritirarsi, ma l'avanguardia di Cesare lo intercett\u00f2 e attacc\u00f2 battaglia. Varo fu, poco dopo, abbandonato dai suoi soldati, che in parte preferirono far ritorno a casa, in parte si unirono alle fila dell'esercito di Cesare. Tra questi vi era anche un certo Lucio Pupio, centurione primipilo, che in passato aveva militato nell'esercito di Gneo Pompeo. Cesare, dopo aver lodato i soldati di Attio Varo, permise a Pupio di andare via libero, mentre ringrazi\u00f2 gli Osimati per questo loro gesto che non avrebbe dimenticato.\nQuando a Roma si venne a sapere di questi accadimenti, si diffuse il panico. Il console Lentulo fugg\u00ec da Roma, dopo aver aperto l'erario pubblico (\"aerarium sanctius\") per prelevare il denaro da consegnare a Pompeo, secondo quanto era stato stabilito nel decreto del senato. L'altro console, Marcello, e la maggior parte dei magistrati lo seguirono. Gneo Pompeo invece era gi\u00e0 partito il giorno precedente per recarsi presso le due legioni ricevute da Cesare (\"legio I\" e \"XV\"), che si trovavano in Puglia nei quartieri invernali (\"hiberna\"). Vennero inoltre interrotte le leve nei paesi intorno a Roma. Solo a Capua furono arruolati quei coloni che vi erano stati stabiliti con la legge Giulia del 59 a.C..\nIntanto Cesare mosse da Osimo ed attravers\u00f2 l'intero Piceno. Tutte le prefetture di quelle regioni lo accolsero con grande entusiasmo, rifornendo il suo esercito di tutto il necessario. Anche dalla citt\u00e0 di Cingoli (\"Cingulum\"), che era stata organizzata da Tito Labieno, giunsero ambasciatori che si mostrarono fedeli a Cesare, pronti ad eseguire i suoi ordini, compresi quelli di fornirgli soldati. Una volta che Cesare fu raggiunto dalla \"legio XII\", si mise in marcia insieme alla \"XIII\" alla volta di Ascoli Piceno (\"Ausculum\"). La citt\u00e0 era stata occupata in precedenza da dieci coorti di Publio Cornelio Lentulo Spintere, il quale quando venne a sapere che un grosso esercito marciava contro di lui, tent\u00f2 di fuggire ma le sue truppe lo abbandonarono. Raggiunto con pochi uomini di scorta Lucio Vibullio Rufo, mandato da Pompeo nel Piceno per arruolare nuovi soldati, si pose sotto la sua protezione. Vibullio riusc\u00ec a riunire tredici coorti, tra le quali vi erano le sei di Lucilio Irro, che erano fuggite da Camerino. Con queste truppe, tutti insieme raggiunsero a tappe forzate Domizio Enobarbo a Corfinio (\"Corfinium\"), che aveva altre venti coorti (raccolte ad \"Alba Fucens\", oltrech\u00e9 nei territori di Marsi e Peligni), raggiungendo cos\u00ec il totale di trentatr\u00e9 coorti.\nAssedio di Corfinio (15-21 febbraio 49 a.C.).\nUna volta arresasi Fermo (\"Firmum\") e cacciato Lentulo, Cesare ordin\u00f2 di recuperare quei soldati che avevano abbandonato il pompeiano attraverso una leva. Dopo essersi fermato un giorno per fare rifornimento di viveri, marci\u00f2 su Corfinio (\"Corfinium\"). Giunto in prossimit\u00e0 della citt\u00e0, si scontr\u00f2 subito con cinque coorti che Domizio aveva inviato per tagliare il ponte sul fiume, che si trovava a tre miglia di distanza. Le milizie di Domizio furono respinte e si andarono a ritirare in citt\u00e0, inseguite dalle legioni di Cesare, che si accamparono presso le mura pronte ad assediare la citt\u00e0 (15 febbraio).\nDomizio chiese l'aiuto di Pompeo, accampato con il suo esercito a Lucera in Puglia, ma non pot\u00e9 ottenerlo. Sentendosi abbandonato, considerando che l'esercito di Cesare si era rinforzato con l'arrivo di altre ventidue coorti di nuova leva, oltre alla \"legio VIII\" e trecento cavalieri inviati dal re del Norico, tent\u00f2 la fuga, ma i suoi ufficiali se ne accorsero e lo catturarono. Decisero quindi di inviare degli ambasciatori a Cesare per trattare la propria resa e dell'intera armata.\nCesare, dopo aver conosciuto questi avvenimenti, lod\u00f2 quelli che erano venuti da lui. Il giorno seguente (21 febbraio), Cesare fece condurre a s\u00e9 tutti i senatori e i loro figli, i tribuni militari e i cavalieri romani. C'erano dell'ordine senatoriale, Lucio Domizio, Publio Lentulo Spintere, Lucio Cecilio Rufo, il questore Sesto Quintilio Varo e Lucio Rubrio. Vi erano inoltre un figlio di Domizio insieme ad altri giovani, oltre ad un gran numero di cavalieri romani e decurioni, prelevati da Domizio presso i vicini municipi. Tutti costoro furono prima protetti dagli oltraggi e dagli insulti dei soldati, poi lasciati andare in libert\u00e0. Si fece quindi consegnare dai decemviri di Corfinio sei milioni di sesterzi che Domizio aveva depositato nell'erario e glieli restitu\u00ec. Cesare non voleva che:\nFa infine prestare giuramento a tutti i soldati di Domizio e quello stesso giorno leva il campo, dopo essersi fermato a Corfinio per sette giorni. Si diresse quindi in Puglia passando per le terre dei Marrucini, Frentani e Larinati.\nFuga di Pompeo da Brindisi per la Macedonia (marzo 49 a.C.).\nPompeo, informato dei fatti di Corfinio, si affrett\u00f2 a partire da Lucera per Canosa (\"Canusium\") e poi verso Brindisi (\"Brundisium\"), dove fece concentrare tutte le truppe delle nuove leve. Decise inoltre di armare schiavi e pastori, dando loro cavalli e formando un corpo di circa trecento cavalieri.\nIntanto il pretore Lucio Manlio Torquato prefer\u00ec fuggire da \"Alba Fucens\" con sei coorti, mentre il pretore Publio Rutilio Lupo con tre da Terracina, venne intercettato dalla cavalleria di Cesare, comandata da Vibio Curio. Queste ultime coorti non solo abbandonarono il loro pretore, ma subito si unirono a Curio con le loro insegne.\nSi racconta inoltre che durante la marcia, Cesare riusc\u00ec a catturare il capo dei genieri di Pompeo, Numerio Magio di Cremona, il quale fu inviato dal suo comandante a Brindisi per chiedergli un abboccamento nell'interesse della repubblica e della comune salvezza. Cesare scrive infatti che: \nFu cos\u00ec che Cesare giunse a Brindisi con sei legioni (9 marzo), tre di veterani (\"VIII\", \"XII\" e \"XIII\") e le altre messe insieme con la nuova leva e completate durante la marcia. Egli aveva, inoltre, inviato da Corfinio in Sicilia le coorti di Domizio, per un totale di altre tre legioni. Venne quindi a sapere che entrambi i consoli erano partiti per Durazzo con buona parte dell'esercito, mentre Pompeo si trovava ancora a Brindisi con venti coorti (due legioni). Temendo che Pompeo volesse lasciare l'Italia, stabil\u00ec di bloccare le uscite dal porto e iniziare ad assediare la citt\u00e0.\nDopo nove giorni dalla partenza dei due consoli, proprio quando Cesare aveva quasi finito la met\u00e0 dei lavori di fortificazione, fecero rientro a Brindisi le navi che li avevano portati a Durazzo con i loro eserciti. Pompeo, preoccupato dai lavori di Cesare, appena la flotta rientr\u00f2 nel porto inizi\u00f2 a prepararsi per partire anch'egli alla volta dell'Epiro. E sebbene gli abitanti di Brindisi, esasperati dalla prepotenza dei soldati pompeiani, avvisassero Cesare della partenza dei pompeiani, quest'ultimo non riusc\u00ec a bloccarne la fuga, se non a catturare due delle ultime navi cariche di soldati, che si erano impigliate contro gli sbarramenti creati dai soldati cesariani. Cesare fu costretto cos\u00ec a fermarsi in Italia, sebbene credesse pi\u00f9 vantaggioso raccogliere una flotta ed inseguire Pompeo via mare, prima che lo stesso potesse congiungersi con altre forze in Macedonia e Oriente. Del resto Pompeo aveva requisito tutte le navi della zona, negandogli un inseguimento immediato. Ora non gli rimaneva che attendere le navi dalle pi\u00f9 lontane coste della Gallia cisalpina, del Piceno e dallo stretto di Messina, ma questa operazione sarebbe risultata lunga e piena di difficolt\u00e0 per la stagione. Ci\u00f2 che pot\u00e9 fare invece fu di evitare che gli eserciti pompeiani si rafforzassero nelle due Spagne, dove soprattutto la \"Hispania Citerior\" era vincolata a Pompeo dagli immensi benefici ricevuti durante la guerra sertoriana, e che Gallia e Italia potessero passare dalla parte dei pompeiani.\nAbbandonata dunque l'idea per il momento di inseguire Pompeo in Macedonia, Cesare si apprest\u00f2 a partire per la Spagna. Dispose quindi che i duumviri di tutti i municipi iniziassero a requisire navi, facendole affluire nel porto di Brindisi; invi\u00f2 in Sardegna il legato Valerio con una legione, ed in Sicilia Gaio Scribonio Curione (come propretore) con tre legioni, chiedendogli poi di passare con l'esercito in Africa, una volta conquistata l'isola, e l'Africa era toccata in sorte a Lucio Elio Tuberone.\nIn quel periodo Marco Aurelio Cotta governava la Sardegna e Marco Porcio Catone la Sicilia. Non appena gli abitanti di Cagliari, vennero a sapere dell'invio di Valerio, decisero di cacciare Cotta dalla citt\u00e0, costringendolo a fuggire in Africa. Catone invece stava facendo riparare in Sicilia le vecchie navi da guerra, ordinandone di nuove alle citt\u00e0; provvedeva ad arruolare cittadini romani in Lucania e nel Bruzio attraverso i suoi legati; ed imponeva poi alle citt\u00e0 della Sicilia un determinato numero di cavalieri e di fanti. Quando venne a sapere dell'arrivo di Curione, ormai prossimo a condurre a termine queste operazioni, si lament\u00f2 davanti all'assemblea per essere stato abbandonato da Pompeo. In seguito fu costretto a fuggire anch'egli dalla provincia.\nValerio e Curione sbarcarono con i loro eserciti senza problemi nelle rispettive isole, avendole trovate senza governo. Tuberone invece, giunto in Africa, trov\u00f2 come governatore provinciale Publio Attio Varo. Quest'ultimo, avendo perdute le proprie coorti intorno a Osimo, era fuggito in Africa e l'aveva occupata di sua iniziativa, visto che era gi\u00e0 priva di un governatore. Aveva poi arruolato due nuove legioni, conoscendo i luoghi. Egli infatti, pochi anni prima, alla fine della pretura, ne era diventato governatore.\nQuando giunse Tuberone e la sua flotta a Utica, non solo gli imped\u00ec ogni accesso al porto e alla citt\u00e0, non permettendogli neppure di sbarcare il figlio malato, ma lo costrinse a levare le ancore e ad allontanarsi.\nCesare rientrato il 1\u00ba aprile a Roma dopo anni di assenza, si impossess\u00f2 delle ricchezze contenute nell'erario e, a una sola settimana dal ritorno, decise di marciare alla volta della Spagna (che gli accordi di Lucca avevano assegnato a Pompeo).\nCesare torna a Roma e riparte per la Spagna e Marsiglia (aprile - ottobre 49 a.C.).\nUna volta tornato a Roma, Cesare riun\u00ec il senato, per ricordare i torti ricevuti dai suoi avversari: \nRicord\u00f2 ai \"patres\" di aver proposto egli stesso che, sia lui che Pompeo, congedassero gli eserciti, mettendo cos\u00ec a rischio la propria carica e prestigio. Poi mise in evidenza l'accanimento dei suoi nemici nei suoi confronti, rifiutandosi di attuare ci\u00f2 che esigevano da Cesare; denunci\u00f2 inoltre l'offesa arrecata ai tribuni della plebe nel limitare i loro poteri; enumer\u00f2 infine le condizioni da lui proposte e i colloqui richiesti per trovare una soluzione pacifica ma sempre negati. Al termine di questo discorso, Cesare chiese ai senatori di assumersi il governo della repubblica e di amministrarla insieme con lui. Nel caso si fossero tirati indietro, egli non si sarebbe sottratto e l'avrebbe amministrata da solo. Concluse dicendo che si dovevano inviare ambasciatori a Pompeo per trattare.\nE sebbene il senato approvasse la proposta di inviare ambasciatori, non si riusc\u00ec a trovare chi mandare, per il timore di quanto aveva detto Pompeo in precedenza. \nDopo tre giorni di discussioni senza trovare alcuna soluzione, avendo saputo inoltre che il tribuno della plebe Lucio Metello aveva nei piani quello di tirare per le lunghe, per non perdere altro tempo, decise di partire da Roma, giungendo pochi giorni dopo nella Gallia ulteriore. Qui giunto nei pressi di \"Massilia\" (19 aprile), venne a sapere che Lucio Vibullio Rufo, da lui liberato a Corfinio, era stato inviato da Pompeo in Spagna, mentre Domizio Enobarbo era partito per occupare Marsiglia (\"Massilia\") con sette navi veloci, che aveva requisite da privati nell'isola del Giglio e nel territorio di Cosa. Aveva equipaggiato le navi con alcuni dei suoi schiavi, liberti e contadini. Lo avevano preceduto dei giovani marsigliesi di nobile famiglia, mandati in patria come ambasciatori, esortati da Pompeo, poco prima di partire da Roma, a non dimenticare i vecchi benefici che aveva concesso loro.\nFu cos\u00ec che i Marsigliesi chiusero le porte a Cesare, chiamando in aiuto gli Albici, popolazione barbara che viveva nei vicini monti (a nord-est della citt\u00e0) e che erano da lunghissimo tempo sotto la loro protezione. Decisero quindi di trasportare in citt\u00e0 pi\u00f9 frumento possibile dalle regioni vicine, organizzando anche le fabbriche d'armi in citt\u00e0 e riparando le antiche mura, le porte e la flotta. Si poteva dire che fossero pronti ad essere assediati. Cesare tent\u00f2 di convincerli del contrario, ma questi preferirono schierarsi dalla parte di Pompeo, aprendo le porte a Lucio Domizio Enobarbo.\nCesare, \u00absdegnato da questo comportamento oltraggioso\u00bb, fece condurre tre legioni nei pressi della citt\u00e0 ed inizi\u00f2 a costruire torri e vinee pronto a cingere d'assedio la citt\u00e0. Contemporaneamente fece allestire in Arles (\"Arelate\") 12 navi da guerra. Una volta che queste ultime furono portate a termine ed armate in trenta giorni, furono condotte nei pressi di Marsiglia e affidate al comando di Decimo Bruto. Le tre legioni furono invece lasciate al suo \"legatus\" Gaio Trebonio, pronte ad assediare la citt\u00e0 da terra. Contemporaneamente decise di inviare in Spagna il legato Gaio Fabio con le tre legioni che erano dislocate nei pressi di Narbona (\"Narbo Martius\"), ordinandogli di occupare al pi\u00f9 presto i valichi dei Pirenei, che erano tenuti da presidi dal legato di Pompeo, Lucio Afranio. Ordin\u00f2 infine che a seguirlo giungessero altre tre legioni, che erano acquartierate in accampamenti un po' pi\u00f9 lontano. Fu cos\u00ec che Fabio, come gli era stato ordinato, riusc\u00ec a cacciare i presidi nemici da tutti i valichi e marce forzate mosse contro l'esercito di Afranio. Poco dopo, Cesare segu\u00ec Gaio Fabio in Spagna, pronto a combattere contro i legati di Pompeo che ne amministravano la regione.\nLa Spagna era, infatti, governata da tre legati di Pompeo: Lucio Afranio, Marco Petreio (il vincitore di Catilina) e Marco Terenzio Varrone Reatino. Costoro potevano contare complessivamente su sette legioni, grandi risorse economiche e sul carisma di Pompeo che in quelle province aveva ben operato e le aveva pacificate dopo la rivolta di Sertorio.\nCesare stesso nel De bello civili narra tutto il susseguirsi di scontri, inseguimenti, piccoli assedi ai campi avversari, astuzie e debolezze dei vari comandanti, la campagna di Lerida, il tentativo di spostamento dei pompeiani verso Tarragona, il blocco di Cesare, il tentativo di ritorno a Ilerda, la resa di Afranio e Petreio. Cesare consent\u00ec addirittura ai pompeiani, nel nome della comune cittadinanza romana, di scegliere se arruolarsi fra le sue file oppure stabilirsi in Spagna come civili o, infine, di essere congedati una volta ritornati al fiume Varo al confine fra la Provenza e l'Italia.\nRitornando a Roma Cesare port\u00f2 vittoriosamente a termine l'assedio di Marsiglia. A questo punto tutto l'Occidente era ora sotto il suo controllo. Solo in Africa le sue truppe, guidate da Gaio Scribonio Curione, furono rovinosamente sconfitte da re Giuba I di Numidia, alleato di Pompeo, e di Publio Attio Varo. Ci\u00f2 priv\u00f2 Roma di un'importante fonte di approvvigionamento di grano. Il danno fu per\u00f2 mitigato con l'occupazione della Sicilia e della Sardegna.\nRientro a Roma (dicembre 49 a.C.).\nRientrato a Roma, Cesare resse la dittatura per 11 giorni ai primi di dicembre (con Marco Antonio come suo \"magister equitum\"), abbastanza per farsi eleggere console per il 48 a.C. assieme a Publio Servilio Vatia Isaurico, e iniziare le riforme che aveva in programma, occupandosi dei problemi di chi era debitore (e dei relativi creditori), della situazione elettorale creata dalla legge di Pompeo (\"Lex Pompeia de ambitu\" che istituiva un tribunale speciale per i brogli dal 70 a.C. in poi).\nAnno 48 a.C..\nPartenza per la Macedonia (gennaio - agosto 48 a.C.).\nSappiamo che anche Cicerone segu\u00ec Pompeo, raggiungendolo a Dyrrachium, ma, raggiunti i Pompeiani, si accorse di quanto le speranze che egli riponeva in loro quali salvatori della repubblica fossero infondate: ognuno di loro era l\u00ec non in difesa degli ideali, ma soltanto per tentare di trarre profitto dalla guerra.\nCesare appena pot\u00e9 part\u00ec per la Grecia all'inseguimento di Pompeo che si era rifugiato in Macedonia. Salp\u00f2 quindi da Brindisi nel gennaio del 48 a.C. assieme al suo luogotenente Marco Antonio. Marco Calpurnio Bibulo da Corcira gestiva le flotte pompeiane che controllano la costa di Epiro e Macedonia ma Cesare, con sette legioni, riusc\u00ec a sbarcare a Paleste e da l\u00ec a salire verso Orico. Pompeo che era stanziato in Macedonia all'efficace ricerca di rinforzi, cerc\u00f2 di fermare Cesare prima che potesse arrivare ad Apollonia ma il suo avversario lo precedette. I due eserciti si incontrarono sulle due sponde del fiume Apso fra Apollonia e Durazzo.\nIl primo scontro con i pompeiani si ebbe a Durazzo (10 luglio 48 a.C.), dove Cesare sub\u00ec una pericolosa sconfitta, di cui Pompeo non seppe approfittare. Ne nacque una guerra di posizione con la costruzione di fortificazioni e trincee durante la quale i due contendenti cercarono di circondarsi a vicenda. Qui Cesare perse 1.000 veterani e fu costretto a retrocedere e iniziare una lunga ritirata verso sud, con Pompeo al suo inseguimento. Intanto Marco Antonio era riuscito a lasciare le coste della Puglia e ad unirsi a Cesare con altri rinforzi. Pompeo, pi\u00f9 forte militarmente ma in grande difficolt\u00e0 per la carenza di rifornimenti di viveri e armi, riusc\u00ec a forzare il blocco e cerc\u00f2 di riconquistare Apollonia. Ancora una volta venne preceduto da Cesare che per\u00f2 quasi subito abbandon\u00f2 la citt\u00e0 epirota per dirigersi verso la Tessaglia. Anche Cesare doveva risolvere il problema dei rifornimenti e voleva ricongiungersi alle truppe che gli stava portando Domizio. Anzich\u00e9 puntare alla riconquista dell'Italia, che in questo momento era priva di reali difese, Pompeo decise di braccare Cesare in Tessaglia, in pratica precedendolo perch\u00e9 poteva utilizzare la Via Egnatia mentre Cesare era costretto ad arrampicarsi per antichi sentieri del Pindo.\nNel tragitto, Cesare espugn\u00f2 Gonfi e ricevette la resa di Metropoli con le relative forniture di vettovaglie e finanziamenti. Il 29 luglio del 48 a.C. Cesare arriv\u00f2 sulla piana di Farsalo. Due giorni dopo vi giunse Pompeo che aveva ricevuto anche le truppe portategli da Scipione. Pompeo tentava di stancare le ridotte forze di Cesare e contestualmente risparmiare le forze senatorie con un'azione di logoramento consistente in una serie di finte e brevi spostamenti. I nobili presenti nell'entourage di Pompeo, tanto sicuri della vittoria da litigare per i futuri posti eccellenti nella politica dell'Urbe, gli forzarono la mano e lo convinsero ad affrontare Cesare in campo aperto.\nSi arriv\u00f2 allo scontro in campo aperto, per\u00f2, solo il 9 agosto, presso Farsalo: qui le forze di Pompeo, ben pi\u00f9 numerose, furono sconfitte, e i pompeiani furono costretti a consegnarsi a Cesare, sperando nella sua clemenza, o a fuggire in Spagna e in Africa. Sembra che le perdite di Cesare furono appena 1.200 uomini, mentre 6.000 furono i morti pompeiani e 24.000 quelli fatti prigionieri, poi graziati dal vincitore.\nDopo la grande vittoria di Cesare, Cicerone decise di tornare a Roma, dove ottenne il perdono dello stesso Cesare nel 47 a.C.. Cicerone rivelava nelle sue opere ed in lettere ad amici come Cornelio Nepote, riguardo alla personalit\u00e0 di Cesare: \nFuga di Pompeo in Egitto (agosto - settembre 48 a.C.).\nPompeo tent\u00f2 di raggiungere la provincia di Africa che il re Giuba aveva mantenuto a Pompeo e dove si erano rifugiati molti \"optimates\" fra cui Catone. Prima raggiunse Larissa, poi Anfipoli, Mitilene. Antiochia gli chiuse le porte, come pure Rodi. Infine il fuggiasco rifugi\u00f2 a Pelusio, in Egitto. Potino, il massimo consigliere del re Tolomeo XIII, suo vassallo, lo fece uccidere da Achilla scortato, per non far destare dubbi, dal tribuno Lucio Settimio (ex centurione di Pompeo contro i pirati nel 67 a.C.). Pompeo mor\u00ec il 28 settembre, alla vigilia del suo cinquantottesimo compleanno.\nCesare, che si era lanciato all'inseguimento del rivale, se ne vide presentare pochi giorni dopo la testa imbalsamata. La tradizione vuole che Cesare, vista la testa imbalsamata di Pompeo, scoppi\u00f2 in lacrime. Di questo parla anche Petrarca nel sonetto 102 del suo \"Canzoniere\":\nAnno 47 a.C..\nLa lotta dinastica egizia (fino a giugno 47 a.C.).\nIn Egitto era in corso una contesa dinastica tra lo stesso Tolomeo XIII e la sorella Cleopatra VII. Cesare, nell'intento di punire il faraone per l'uccisione di Pompeo, decise di riconoscere come sovrana del paese Cleopatra, con la quale intrattenne una relazione amorosa e gener\u00f2 un figlio, Tolomeo XV, meglio noto come Cesarione. La scelta di Cesare non fu ben accolta dalla popolazione di Alessandria d'Egitto, che lo costrinse a rinchiudersi con Cleopatra nel palazzo reale; qui il generale romano, disponendo di pochissimi soldati, fu costretto a costruire opere di fortificazione, e a rimanere bloccato nel palazzo fino all'arrivo dei rinforzi. Tent\u00f2 pi\u00f9 volte di rompere l'assedio usando le poche navi che aveva a disposizione, ma fu sempre respinto e durante uno di questi combattimenti, addirittura, saltato gi\u00f9 dalla sua nave distrutta, fu costretto a mettersi in salvo a nuoto, tenendo un braccio, in cui reggeva i suoi \"Commentari\", fuori dall'acqua.\nPer evitare che Achilla (generale alessandrino) si potesse impossessare delle poche navi rimaste le fece incendiare, nell'incendio venne probabilmente danneggiata la famosa biblioteca di Alessandria, che conteneva testi unici e di inestimabile valore. Dopo mesi di assedio, Cesare fu liberato e pot\u00e9 riprendere attivamente la guerra contro i pompeiani, che si erano ormai riorganizzati: il re del Ponto Farnace II, a suo tempo alleato di Pompeo, aveva attaccato i possedimenti romani, mentre molti esponenti della \"nobilitas\" senatoriale si erano rifugiati, sotto il comando di Catone l'Uticense, in Africa. In ogni caso, Cesare sconfisse le armate di Tolomeo e install\u00f2 Cleopatra come regnante, con la quale ebbe il suo unico figlio naturale conosciuto, Tolomeo XV Cesare, meglio noto come \"Cesarione\". Cesare e Cleopatra non si sposarono mai, a causa della legge romana che proibiva il matrimonio con chi non era cittadino di Roma.\nLa guerra contro Farnace (giugno - settembre 47 a.C.).\nDopo aver passato i primi mesi del 47 a.C. in Egitto, Cesare si rec\u00f2 prima in Siria e quindi nel Ponto per trattare con Farnace II, un re alleato di Pompeo che si era avvantaggiato del fatto che i Romani fossero impegnati nella guerra civile per opporsi a Deiotaro (amico del popolo romano) e nominarsi regnante della Colchide e dell'Armenia Minore. A Nicopoli egli sconfisse la scarna resistenza romana che pot\u00e9 essere raccolta dal luogotenente di Cesare, Domizio Calvino. Farnace prese anche la citt\u00e0 di \"Amisus\", alleata di Roma, rese eunuchi tutti i ragazzi e vendette gli abitanti ai commercianti di schiavi. Dopo questo sfoggio di forza contro i romani, Farnace si ritir\u00f2 per sopprimere una rivolta nelle terre appena conquistate. Dopo alcuni fallimentari tentativi di trattativa, Cesare mosse contro Farnace. L'avvicinarsi estremamente rapido di Cesare in persona costrinse Farnace a fare offerte di sottomissione, con il solo scopo di guadagnare tempo sperando che Cesare fosse presto costretto a impegnarsi in altre battaglie. Per sua sfortuna la rapidit\u00e0 di Cesare lo costrinse ad accettare lo scontro in tempi brevi. Nella battaglia di Zela (che si svolse presso l'odierna Zile in Turchia), Farnace venne sbaragliato con solo un piccolo distaccamento di cavalleria. La vittoria romana fu cos\u00ec fulminea e completa che lo stesso Cesare, in una lettera ad un amico a Roma, la descrisse con la famosa frase \"Veni, vidi, vici\". Il re del Ponto fu cos\u00ec costretto a ritirarsi verso nord, nel Regno del Bosforo. Qui Farnace tent\u00f2 di riorganizzarsi reclutando nuove truppe, di truppe scite e sarmate, con le quali fu in grado di prendere il controllo di alcune citt\u00e0. Poco pi\u00f9 tardi fu per\u00f2 sconfitto e ucciso da un suo ex collaboratore, un certo Asandar. Lo storico Appiano dichiara che mor\u00ec in battaglia; Cassio Dione riferisce che venne catturato e ucciso.\nRistabilita la pace in Oriente, alla fine di settembre del 47 a.C. Cesare torn\u00f2 a Roma, dove alcune legioni al comando di Marco Antonio si stavano ribellando. Quattro delle sue legioni veterane si erano infatti accampate fuori Roma, in attesa del congedo e della paga straordinaria che Cesare aveva promesso prima della battaglia di Farsalo. A causa della lunga assenza di Cesare la situazione si deterior\u00f2 rapidamente. Marco Antonio perse il controllo delle truppe che iniziarono a saccheggiare le propriet\u00e0 a sud della capitale. Diverse delegazioni vennero inviate per cercare di sedare l'ammutinamento. Niente ebbe effetto e gli ammutinati continuarono a richiedere il congedo e la paga. Dopo diversi mesi, Cesare giunse finalmente per rivolgersi alle truppe di persona. Sapeva di aver bisogno di loro per occuparsi dei sostenitori di Pompeo in Africa, che avevano radunato 14 legioni. Cesare sapeva anche che non aveva i fondi per pagarli; sarebbe costato molto meno indurli a riarruolarsi per la campagna in Africa. Con un'abile mossa, Cesare fece leva sull'orgoglio dei legionari e sull'attaccamento che provavano verso di lui per convincerli a rimanere al suo servizio. Vergognandosi di chiedere i soldi, i soldati domandarono il congedo. Cesare li chiam\u00f2 cittadini invece di soldati, sottolineando che stava trattando con dei civili, quindi gi\u00e0 congedati. Ma non con l\"honesta missio\" che significava una pensione pi\u00f9 ricca. Ma li inform\u00f2 che il pagamento sarebbe arrivato quando fosse stato sconfitto l'esercito pompeiano in Africa. E che egli lo avrebbe sconfitto con altri soldati. Gli ammutinati rimasero colpiti da questo maltrattamento; dopo quindici anni di fedelt\u00e0 mai avrebbero pensato che Cesare avrebbe potuto fare a meno di loro. Cesare fu pregato di tenerli con s\u00e9 e di portarli in Africa. Benignamente Cesare acconsent\u00ec e con essi part\u00ec per l'Africa dove giunse il 28 dicembre.\nAnno 46 a.C..\nLa campagna in Africa e la morte di Catone (fino a luglio 46 a.C.).\nQui i pompeiani, che erano sotto la guida di Catone il giovane, avevano radunato un grande esercito, affidato a Tito Labieno e Quinto Cecilio Metello Pio Scipione Nasica, e avevano stretto alleanza con il re di Numidia Giuba I. Dopo alcune scaramucce, Cesare diede battaglia presso Tapso, dove il 6 aprile 46 a.C. sconfisse l'esercito avversario. Metello e Giuba morirono in battaglia, mentre Catone, che era a capo della rivolta, venuto a sapere della sconfitta, si suicid\u00f2 a Utica. Labieno e i due giovani figli di Pompeo, Gneo il Giovane e Sesto, riuscirono invece a evitare la cattura e a rifugiarsi in Spagna.\nPacificata l'Africa, Cesare pot\u00e9 tornare a Roma il 25 luglio del 46 a.C., dove fu gioiosamente accolto dalla popolazione: la pace sembrava essere tornata, e l'Italia non aveva dovuto essere il teatro di nuove violenze, come lo era stata durante le precedenti guerre civili. Di Cesare, anzi, si lodava la clemenza, che lo aveva spinto a risparmiare e accogliere presso di s\u00e9 tutti i pompeiani che gli si erano presentati dopo Farsalo, e a evitare nuovi eccidi come le proscrizioni sillane, di cui aveva rischiato di rimanere vittima nella giovinezza. Giunto a Roma, inoltre, pot\u00e9 annunciare l'annessione delle Gallie e della Numidia e la conferma del protettorato sull'Egitto, assicurando cos\u00ec all'Urbe un migliore rifornimento di generi alimentari (tra cui il grano e l'olio), che allontanava il pericolo di carestie e altri eventuali problemi di approvvigionamento.\nTra l'agosto e il settembre del 46 a.C., celebr\u00f2 quattro trionfi, uno per ciascuna campagna militare che aveva con successo portato a termine: quella di Gallia, quella in Egitto, quella nel Ponto contro Farnace II e quella in Africa. In ciascuna occasione Cesare, vestito di abiti di porpora, percorse sul carro trionfale la via Sacra, mentre dietro di lui scorrevano i legionari, il bottino e i prigionieri. I soldati, in particolare, durante la processione, declamavano versi di lode e scherno nei confronti del generale, prendendone ora in giro i costumi sessuali e celebrandone ora le vittorie: sono un esempio il \"carmen triumphale\" di cui sotto o il cartello che recava la scritta \"Veni, vidi, vici\" (Venni, vidi, vinsi), e che descriveva la fulminea vittoria nel Ponto. Particolarmente suggestiva fu la celebrazione del trionfo sulle Gallie, durante la quale Cesare sal\u00ec sul Campidoglio sfilando tra quaranta elefanti che reggevano dei candelabri. A ornare il corteo, in quell'occasione, ci fu Vercingetorige che, catturato da Cesare ad Alesia, era da cinque anni rinchiuso in prigione; terminata la celebrazione fu subito strangolato.\nIn occasione dei trionfi, Cesare offr\u00ec agli abitanti di Roma rappresentazioni teatrali, corse, giochi di atletica, lotte tra gladiatori e ricostruzioni di combattimenti terrestri e navali (si tratt\u00f2 delle prime naumachie mai rappresentate a Roma), e organizz\u00f2 dei banchetti ai quali presero parte oltre duecentomila persone. Utilizzando i bottini delle varie campagne, che ammontavano a oltre 600\u00a0000 sesterzi, pot\u00e9 finalmente elargire le somme di denaro che aveva da tempo promesso al popolo e ai legionari: ogni abitante dell'Urbe benefici\u00f2 di 75 denari, a cui se ne aggiunsero altri 25 come indennizzo per il ritardo nella consegna dei denari stessi; ogni legionario, invece, ricevette 24\u00a0000 sesterzi e un lotto di terra. Cesare, infine, annull\u00f2 le pigioni che ammontavano, a Roma, a meno di 1000 sesterzi, e quelle che ammontavano, in tutto il resto dell'Italia, a meno di 500.\nContemporaneamente, Cesare pot\u00e9 soddisfare le rivendicazioni dei \"populares\", avviando la riorganizzazione del mondo romano. Ordin\u00f2 un censimento degli abitanti di Roma in modo da poter migliorare la gestione cittadina, e fond\u00f2 nuove colonie nelle province dove fece insediare oltre 80\u00a0000 tra esponenti del sottoproletariato urbano di Roma e soldati in congedo: in questo modo pot\u00e9 rifondare citt\u00e0 come Cartagine e Corinto, distrutte in guerra un secolo prima.\nAnno 45 a.C..\nLa seconda campagna Ispanica: fine della guerra.\nLa pace ristabilita dopo Tapso si rivel\u00f2 quanto mai precaria, e gi\u00e0 sul finire del 46 a.C. Cesare fu costretto a recarsi in Spagna, dove i pompeiani si erano ancora una volta riorganizzati sotto il comando dei superstiti della guerra d'Africa, i due figli di Pompeo, Gneo il Giovane e Sesto, e Tito Labieno. Si tratt\u00f2 della pi\u00f9 difficile e sanguinosa di tutte le campagne della lunga guerra civile, dove l'abituale clemenza lasci\u00f2 il passo a efferate crudelt\u00e0 da ambo le parti. La guerra si concluse con la battaglia di Munda, nell'aprile del 45 a.C., dove Cesare affront\u00f2 finalmente i suoi avversari sul campo, e li sconfisse irreparabilmente. Si tratt\u00f2, comunque, della pi\u00f9 pericolosa delle battaglie combattute da Cesare, che arriv\u00f2 persino a disperare della vittoria e a pensare di darsi la morte.\nTito Labieno cadde sul campo, mentre Gneo Pompeo fu ucciso poco tempo dopo; solo Sesto riusc\u00ec a salvarsi, rifugiandosi in Sicilia. Alla vittoria contribu\u00ec, seppure in minima parte, il giovane pronipote dello stesso Cesare, Ottavio, che, giunto in Spagna dopo un lungo periodo di malattia, diede prova del suo valore, spingendo lo zio ad adottarlo nel testamento. Durante quel periodo, Cesare fu eletto per il terzo e quarto mandato a console; nel 46 a.C. con Marco Emilio Lepido e nel 45 a.C. (senza collega).\nTornato a Roma nell'ottobre, Cesare, eliminato finalmente ogni oppositore, celebr\u00f2 il trionfo sui figli di Pompeo che aveva appena sconfitto nella campagna ispanica: si trattava di un qualcosa che non era affatto contemplato dalla tradizione romana, che permetteva la celebrazione di un trionfo solo su genti esterne e non su cittadini romani. Anche Silla, che pure aveva riformato la \"res publica\" secondo il suo volere, non aveva celebrato alcun trionfo per le vittorie nella guerra civile contro i \"populares\". Cesare, inoltre, decise di concedere il trionfo anche al nipote Quinto Pedio, infrangendo cos\u00ec anche la tradizione che prevedeva che a ottenere il sommo riconoscimento delle proprie azioni belliche fossero esclusivamente i generali, e non i loro luogotenenti. Il comportamento di Cesare, che apparve anche ai suoi contemporanei come un pericoloso errore politico, turb\u00f2 profondamente il popolo romano, che vide cos\u00ec festeggiare le distruzione della stirpe \"del pi\u00f9 forte e pi\u00f9 sventurato tra i Romani\".\nConseguenze.\nDopo esser stato nominato \"dictator\" con carica decennale nel 47 a.C., e detenendo anche il titolo di \"imperator\", fu ripetutamente eletto console nel 46, nel 45 e nel 44 a.C., quando, il 14 febbraio, ottenne anche la carica di dittatore a vita, che sanc\u00ec definitivamente il suo totale controllo su Roma. Plutarco racconta che la speranza di Cicerone di collaborare al governo di Cesare venne troncata dalla piega assolutistica e monarchica presa dal potere.\nFurono erette sue statue a fianco di quelle degli antichi re ed ebbe un trono d'oro in senato e in Tribunato. Una mattina su una sua statua d'oro collocata presso i rostri venne posto un diadema, ritenuto simbolo di regalit\u00e0 e di schiavit\u00f9. Due tribuni della plebe, Lucio e Gaio, sconcertati, fecero togliere il diadema e accusarono Cesare di volersi proclamare re di Roma, ma questo convoc\u00f2 immediatamente il senato e accus\u00f2 a sua volta i tribuni di aver posto il diadema per screditarlo e renderlo odioso agli occhi del popolo, che lo avrebbe percepito come il detentore di un potere illegale: i due tribuni vennero dunque destituiti e sostituiti. Ancora pi\u00f9 importante fu l'episodio dei \"Lupercali\", un'antica festa durante la quale uomini di ogni et\u00e0, in vesti succinte, percorrevano le strade dell'Urbe muniti di strisce di pelle di capra con cui colpire chi si trovavano di fronte. Mentre Antonio guidava la processione per il Foro, Cesare vi assisteva dai rostri: gli si avvicin\u00f2 dunque Licinio, che depose ai suoi piedi un diadema d'oro; il popolo, allora, esort\u00f2 il \"magister equitum\" Lepido a incoronare Cesare, ma questo esitava. Allora, Gaio Cassio Longino, che era a capo della congiura che si andava tessendo contro lo stesso Cesare, fingendosi benevolo, glielo pose sulle ginocchia assieme a Publio Servilio Casca Longo. Al gesto di rifiuto di Cesare, accorse infine Antonio, che gli pose il diadema sul capo e lo salut\u00f2 come re; Cesare lo rifiut\u00f2 e lo gett\u00f2 via, dicendo di chiamarsi \"Cesare\" e non \"re\", ricevendo cos\u00ec gli applausi del popolo, ma Antonio lo ripose per una seconda volta. Visto il turbamento che si era nuovamente diffuso nel popolo tutto, Cesare ordin\u00f2 di mettere il diadema sul capo della statua di Giove Ottimo Massimo, la maggiore divinit\u00e0 romana.\nCesare nomin\u00f2 consoli per il 44 a.C. s\u00e9 stesso e il fidato Marco Antonio, e attribu\u00ec invece la pretura a Marco Giunio Bruto e Gaio Cassio Longino. Quest'ultimo, spinto anche dalla delusione causatagli dal non aver ottenuto il consolato, si fece interprete dell'insofferenza di ampia parte della \"nobilitas\", e incominci\u00f2 a organizzare una congiura anticesariana. Trov\u00f2 l'appoggio di molti uomini, tra cui molti dei pompeiani passati dalla parte di Cesare, e anche alcuni tra coloro che erano sempre stati al fianco dello stesso Cesare a partire dalla guerra di Gallia, come Gaio Trebonio, Decimo Giunio Bruto Albino, Lucio Minucio Basilo e Servio Sulpicio Galba.\nEntrato in senato, si and\u00f2 a sedere ignaro al suo seggio, dove fu subito attorniato dai congiurati che finsero di dovergli chiedere grazie e favori. Mentre Decimo Bruto intratteneva il possente Antonio fuori dalla Curia, per evitare che prestasse soccorso, al segnale convenuto, Publio Servilio Casca Longo sfoder\u00f2 il pugnale e colp\u00ec Cesare al collo, causandogli una ferita superficiale e non mortale. Cesare invece, per nulla indebolito, cerc\u00f2 di difendersi con lo stilo che aveva in mano, e apostrof\u00f2 il suo feritore dicendo \"Scelleratissimo Casca, che fai?\" o gridando \"Ma questa \u00e8 violenza!\" Casca, allora, chiese aiuto al fratello (\"\u1f00\u03b4\u03b5\u03bb\u03c6\u03ad, \u03b2\u03bf\u03ae\u03b8\u03b5\u03b9\"), e tutti i congiurati che si erano fatti attorno a Cesare si scagliarono con i pugnali contro il loro obiettivo: Cesare tent\u00f2 inutilmente di schivare le pugnalate dei congiurati, ma quando cap\u00ec di essere circondato e vide anche Bruto farglisi contro, raccolse le vesti per pudicizia e alcuni dicono si coprisse il capo con la toga prima di spirare, trafitto da ventitr\u00e9 coltellate. Cadde quindi morto ai piedi della statua di Pompeo."}
{"id": "686350", "revid": "547034", "url": "https://it.wikipedia.org/wiki?curid=686350", "title": "Luigi Maria Ugolini", "text": "Biografia.\nUgolini nacque a Bertinoro, nella provincia romagnola di Forl\u00ec-Cesena, figlio di un umile orologiaio. A scuola fu un allievo brillante, e dopo aver combattuto la prima guerra mondiale nel corpo degli alpini studi\u00f2 archeologia all'Universit\u00e0 di Bologna.\nFu subito notato come un grande talento dalle figure preminenti dell'archeologia italiana dei primi anni del regime fascista, e nel 1924 gli venne offerta l'opportunit\u00e0 di guidare una missione in Albania, tra cui Corrado Ricci con cui divenne amicissimo.Questa opportunit\u00e0 lo port\u00f2 a lavorare presso i siti archeologici di Fenice (citt\u00e0) e Butrinto, nell'Albania meridionale, dove scopr\u00ec il teatro con uno splendido gruppo scultoreo, il battistero e molti altri monumenti.\nNel 1931 gli venne offerta l'opportunit\u00e0 di lavorare nell'isola di Malta, dove condusse un progetto di studio fino alla sua morte.\nBench\u00e9 il suo lavoro venisse successivamente deriso come 'inettitudine archeologica fascista', Ugolini fu un archeologo capace nell'intraprendere e documentare un preminente lavoro scientifico. Riveste un certo interesse anche oggi nonostante la sua posizione nel contesto geopolitico del tempo, \u00e8 infatti considerato un esempio della figura dello scienziato ambizioso che doveva, volente o nolente, venire a patti con i regimi autoritari dell'Europa del primo dopoguerra. Ugolini venne mandato in Albania e a Malta per scopi ben precisi, ovverosia mettere in evidenza le ambizioni fasciste di egemonia trans-adriatica 'provando' i collegamenti culturali fra l'Italia e l'Albania tramite l'archeologia.\nEgli identific\u00f2 quindi molte delle sue scoperte con i luoghi visti o visitati dal mitico eroe troiano Enea, il fondatore della razza romana, che la leggenda vuole abbia visitato Butrinto durante il suo errare dopo la distruzione di Troia. Allo stesso modo egli sostenne che ci dovevano essere stati forti collegamenti nelle et\u00e0 del bronzo e del ferro tra le culture illirica e albanese e le civilt\u00e0 pre-classiche dell'Italia meridionale. Simili argomenti sostenne anche per l'isola di Malta.\nIronicamente questo \u00e8 anche quello che sostengono molto pi\u00f9 recenti ricerche archeologiche.\nUgolini \u00e8 noto come una personalit\u00e0 dinamica e carismatica che impar\u00f2 a lavorare e a manipolare la labirintica burocrazia del regime fascista a suo vantaggio.\nEgli venne ferito seriamente ai reni durante la guerra e risent\u00ec progressivamente del problema durante gli anni trenta. Nel 1936 dovette abbandonare il suo lavoro a Butrinto e tornare nella sua citt\u00e0 natale, Bertinoro, dove mor\u00ec il 10 ottobre 1936."}
{"id": "686354", "revid": "12582", "url": "https://it.wikipedia.org/wiki?curid=686354", "title": "Universit\u00e0 degli studi di Sassari", "text": ""}
{"id": "686366", "revid": "30610", "url": "https://it.wikipedia.org/wiki?curid=686366", "title": "Ronald Colman", "text": "Vinse il premio Oscar al miglior attore protagonista nel 1948 per l'interpretazione in \"Doppia vita\".\nBiografia.\nScopr\u00ec il suo talento recitativo mentre studiava ingegneria alla Cambridge University, ma la morte del padre lo costrinse ad abbandonare la carriera universitaria. Fu cos\u00ec che prima si imbarc\u00f2 come mozzo per la \"British Steamship Company\", poi si arruol\u00f2 a 23 anni nel \"London Scottish Regiment\" e part\u00ec per la Prima guerra mondiale con i suoi amici attori Claude Rains, Herbert Marshall e Basil Rathbone. Inviato in Francia, partecip\u00f2 alla Prima battaglia di Ypres e fu ferito gravemente nella battaglia di Messines. La lesione alla gamba per uno shrapnel lo rese inabile e nel maggio del 1915, dopo essere stato decorato, fu rimpatriato.\nPiccole e modeste parti bastarono per far scoprire e apprezzare ai produttori teatrali il talento di Colman, che in breve fu scritturato da grandi compagnie, come quelle di Gladys Cooper e Gerald DuMaurier, conquistando rapidamente la celebrit\u00e0.\nLa sua prima apparizione cinematografica \u00e8 del 1917 in \"The Live Wire\", una pellicola dal budget molto modesto. Per i successivi tre anni Colman si divise tra palcoscenico e gli esordi del cinema britannico; apprezzava i soldi delle partecipazioni cinematografiche, ma era convinto che la propria carriera fosse quella teatrale.\nNel 1919 conobbe l'attrice Thelma Raye, che spos\u00f2 poco dopo; un fallimento sin dall'inizio, a causa del carattere oppressivo e autoritario della donna. I due si separarono nel 1923 ma divorziarono definitivamente solo nel 1934.\nA causa della grave crisi economica che colp\u00ec la Gran Bretagna nel periodo post-bellico, Colman emigr\u00f2 negli Stati Uniti con solo un cambio di vestiti e sette \"pound\" in tasca.\nNonostante i suoi sforzi, Colman trov\u00f2 poche parti nei teatri newyorkesi e fu costretto a dormire sulle panchine dei giardini pubblici e a soffrire la fame. Riusc\u00ec a farsi scritturare in piccoli ruoli per diverse pellicole, riuscendo ad ottenere il suo primo ruolo rilevante in una produzione teatrale alla fine del 1922, nello spettacolo \"La Tendresse\". La sua interpretazione fu notata dai critici, e in particolar modo dal regista Henry King e dalla sua stella Lillian Gish, che lo vollero per la loro successiva pellicola, \"La suora bianca\" (1923). Dopo un breve provino Colman ricevette l'offerta per il ruolo del capitano Giovanni Severi, autentico trampolino di lancio per la sua carriera, dandogli l'opportunit\u00e0 di lavorare al fianco di una delle stelle del cinema muto e di uno dei pi\u00f9 celebri registi del tempo. Il film, girato in Italia e in Algeria, fece nascere l'astro di un nuovo attore.\nNel maggio del 1924 il produttore indipendente Samuel Goldwyn fece firmare a Colman un contratto a lungo termine, dando inizio ad una collaborazione che sarebbe durata un decennio e diciotto pellicole. Il film che sanc\u00ec definitivamente il successo di Colman fu \"Beau Geste\" (1926), diretto da Herbert Brenon, la ruvida e rocambolesca storia di tre fratelli che si arruolano nella Legione Straniera per sfuggire alla legge.\nCercando di sfruttare al massimo il successo della nuova stella da lui scoperta, Goldwyn cerc\u00f2 una partner femminile ideale per Colman, che trov\u00f2 in Vilma B\u00e1nky, con la quale Colman gir\u00f2 cinque film, rivaleggiando con altre coppie celebri dell'epoca come Janet Gaynor e Charles Farrell o Greta Garbo e John Gilbert.\nCon l'avvento nel 1927 del sonoro, il cinema muto tramont\u00f2 e distrusse la carriera di numerose stelle, ma non fu cos\u00ec per Colman, la cui voce profonda e il cui elegante accento inglese vennero notevolmente apprezzati. La prima pellicola sonora di Colman fu \"Cercasi avventura\" (1929), ispirata al personaggio dell'investigatore Bulldog Drummond, creato dallo scrittore inglese Herman Cyril McNeile, e per la quale Colman ottenne una candidatura al premio Oscar al miglior attore.\nAl principio degli anni trenta il produttore Goldwyn, non volendo 'sovraesporre' la celebrit\u00e0 di Colman, decise di limitarne la partecipazione a una sola pellicola all'anno. Questo permise all'attore di avere pi\u00f9 tempo per godersi la celebrit\u00e0, viaggiando per il mondo insieme al suo migliore amico, l'attore Richard Barthelmess.\nQuando Goldwyn decise di rendere pi\u00f9 controversa la figura di Colman, dando alla stampa la rivelazione falsa che fosse dedito all'alcool (comportamento che il produttore aveva gi\u00e0 tenuto con altri attori), Colman si offese e cit\u00f2 Goldwyn, chiedendo due milioni di dollari di risarcimento e lo scioglimento di ogni obbligo contrattuale, dichiarando di non volere pi\u00f9 lavorare nelle sue pellicole. Colman vinse e fu libero di collaborare con altre case cinematografiche. A met\u00e0 degli anni trenta egli interpret\u00f2 alcune pietre miliari della storia del cinema, quali \"Le due citt\u00e0\" (1935) di Jack Conway, \"Il prigioniero di Zenda\" (1937), un classico del cinema di cappa e spada diretto da John Cromwell, e \"Orizzonte perduto\" di Frank Capra, girato nel 1937.\nDurante le riprese di \"Le due citt\u00e0\" Colman conobbe la giovane attrice Benita Hume, della quale si innamor\u00f2, dando vita a una coppia inseparabile. Acquist\u00f2 una villa a Beverly Hills e uno yacht che chiam\u00f2 \"Dragoon\", con il quale amava trascorrere il tempo libero insieme ai suoi amici di sempre Barthelmess e William Powell. Trascorsi tre anni dal primo incontro, Benita Hume, vedendo che l'attore non aveva alcuna intenzione di sposarla, part\u00ec in treno per Albuquerque nel Nuovo Messico, ricevendo prontamente un telegramma: \"Torna indietro e sposami\".\nRonald Colman e Benita Hume si sposarono in un ranch a San Ysidro (California) nel settembre del 1938, dando inizio a un'unione che dur\u00f2 vent'anni. Allo scoppio della Seconda guerra mondiale l'attore partecip\u00f2 a diverse trasmissioni radiofoniche e tour per il paese, a sostegno dell'esercito britannico. Nel 1942, dopo aver girato due commedie di tono minore, interpret\u00f2 due delle sue migliori pellicole, la commedia \"Un evaso ha bussato alla porta\" (1942), con Cary Grant e Jean Arthur, e il drammatico \"Prigionieri del passato\" (1942), di Mervyn LeRoy, con Greer Garson e Reginald Owen.\nNel 1944, a 53 anni, Colman divenne padre di Juliet Benita, sua unica figlia, alla quale rimase sempre molto legato. Al termine del secondo conflitto mondiale, l'attore decise di ridurre la sua attivit\u00e0 di interprete per il grande schermo, dichiarando ai giornalisti:\nTuttavia nel 1948 interpret\u00f2 la sua pellicola pi\u00f9 celebrata, \"Doppia vita\" di George Cukor, impersonando la figura di un attore tormentato da demoni interiori, un ruolo molto distante dal suo reale modo di essere, ma che gli consent\u00ec di vincere il premio Oscar al miglior attore.\nNei successivi anni cinquanta, Colman si limit\u00f2 a partecipare come ospite d'onore in numerose trasmissioni radiofoniche, ottenendo un ampio consenso, al punto tale da essere scritturato per una trasmissione tutta sua dal titolo \"The Halls of Ivy\", a cui partecipava anche la moglie Benita. Lo show era una commedia leggera che aveva come personaggio principale un professore universitario sempre con la testa fra le nuvole. Colman riscosse un enorme successo anche in questa occasione e la trasmissione and\u00f2 in onda in onda per tre anni e conobbe anche il tentativo di trasformarla in una serie televisiva.\nNegli ultimi anni Colman si ritir\u00f2 con Benita nel suo ranch di San Ysidro e mor\u00ec pacificamente nel sonno il 19 maggio 1958, assistito dalla moglie. \u00c8 sepolto al \"Santa Barbara Cemetery\"."}
{"id": "686370", "revid": "124580708", "url": "https://it.wikipedia.org/wiki?curid=686370", "title": "Opere di Ugo Foscolo", "text": "Le opere di Ugo Foscolo, cos\u00ec come la sua biografia, sono esemplari per capire le passioni, gli ideali, i problemi di quella generazione di giovani intellettuali che vissero nel periodo napoleonico.\nPrimo periodo: dal 1796 al 1803.\nFoscolo inizi\u00f2 precocemente la sua attivit\u00e0 letteraria; se i risultati di questa produzione sono scarsi, essi rimangono tuttavia importanti. In essi infatti si possono gi\u00e0 cogliere alcuni tratti della formazione del poeta che incideranno sulla sua futura evoluzione.\nLa separazione tra l'esperienza autobiografica e quella letteraria \u00e8 decisamente netta. Infatti, se sul piano autobiografico, come emerge dalle lettere, si scorge un animo appassionato e ribelle dominato da un senso triste della vita, legato agli affetti familiari e ossessionato dal pensiero della morte; sul piano letterario Foscolo agiva in un'altra direzione, esercitandosi, con un utile apprendistato tecnico, su modelli come Metastasio e l'Arcadia in generale.\nSolamente tra il 1795 e il 1797 Foscolo inizia ad esprimersi con degno valore stilistico, mettendo a frutto le sue conoscenze enciclopediche, ma soprattutto liberando l'animo da quella materia sentimentalmente bruciante e non ancora del tutto definita che scaturiva dalla sua indole ribelle e nello stesso tempo venata di tristezza.\nRisalgono a questo periodo i quattro sonetti \"In morte del padre\", l'elegia \"In morte di Amaritte\" e \"Le Rimembranze\", dove si sente l'influsso del preromanticismo inglese (nella prima viene ricordato Young e in due terzine della seconda si sentono gli echi della \"Lettera di Eloisa ad Abelardo\" del Pope e delle \"Notti\" dello stesso Young). In questa seconda elegia, dove si fa cenno del sofferto amore del poeta per una Laura, viene presentata una scena simile a quella descritta nella lettera di Jacopo Ortis del 14 maggio 1798, che prova in modo indiretto che nelle \"Ultime lettere\" si trova traccia del romanzo di Laura (\"Laura, lettere\") menzionato nel Piano di studi.\nSempre a questo periodo appartengono le odi \"Ai novelli repubblicani\" e \"A Bonaparte liberatore\", la sua prima tragedia intitolata \"Tieste\", il \"Sesto tomo dell'io\" e gli sciolti \"Al Sole\", che risentono d'echi ossianeschi e younghiani ma segnano un passo verso l'originalit\u00e0. Terminato in un certo senso il suo apprendistato poetico, Foscolo si cimenta nella prima opera importante, le \"Ultime lettere di Jacopo Ortis\", che rappresenta un punto chiave del suo percorso spirituale e letterario.\nTieste.\nComposta probabilmente nell'ottobre del 1795 e revisionata da Melchiorre Cesarotti, rappresentata per la prima volta il 4 gennaio 1797 al Teatro Sant'Angelo di Venezia e data alle stampe nello stesso anno, \u00e8 la tragedia intitolata \"Tieste\", che ricalca il modello alfieriano. Priva in realt\u00e0 di grande pregio artistico, diede fama al giovanissimo poeta e lo fece conoscere al pubblico.\nA Bonaparte liberatore.\n\"A Bonaparte liberatore\" fu pubblicata nel 1797 a Bologna. Dopo alcune ristampe, fu ripubblicata a Genova nel novembre 1799, durante l'assedio della citt\u00e0, accompagnata da una lettera dedicatoria rivolta a Bonaparte nella quale chiam\u00f2 il generale a soccorrere gli italiani. La lettera \u00e8 piena di amor patrio, in difesa della libert\u00e0 contro il trattato di Campoformio e contro i pericoli della dittatura. Dopo i comizi di Lione il poeta non volle pi\u00f9 pubblicare l'ode fra i suoi componimenti.\nSesto tomo dell'io.\nIl \"Sesto tomo dell'io\" composto tra il 1799 e il 1801, \u00e8 un abbozzo di romanzo autobiografico rimasto incompiuto nella forma di silloge di brani.\nUltime lettere di Jacopo Ortis.\nLe \"Ultime lettere di Jacopo Ortis\" dopo varie vicende vennero pubblicate nel 1802 a Milano; l'opera fu pi\u00f9 tardi ripresa e una nuova edizione, con l'aggiunta di lettere importanti come quella famosa sull'incontro con Parini, venne pubblicata a Zurigo nel 1816, ma con falsa data: Londra 1814. Il romanzo, scritto in forma epistolare e di carattere chiaramente autobiografico, segna il momento estremo del pessimismo foscoliano. Se pur modesto dal punto di vista artistico, l'Ortis ha un grande valore nella storia della nostra letteratura come primo libro romantico intriso dal \"mal du si\u00e8cle\" che aveva contagiato l'Europa.\nEsso, fortemente influenzato da \"Werther\" di Goethe e dagli eventi di Campoformio, ebbe grande diffusione in Europa e anche in America.\nLe Odi.\nAllo stesso periodo delle \"Ultime lettere di Jacopo Ortis\" e dei \"Sonetti\" risale la composizione delle due \"Odi\" che esaltano la bellezza femminile. La prima, \"A Luigia Pallavicini caduta da cavallo\", fu composta nel 1800; la seconda, \"All'amica risanata\", risale al 1802. Esse vennero pubblicate insieme con i Sonetti e in edizione definitiva nel 1803.\nA Luigia Pallavicini caduta da cavallo.\n\"A Luigia Pallavicini caduta da cavallo\" \u00e8 la prima ode di carattere neoclassico di Foscolo, composta nella primavera del 1800 a Genova, dove il poeta era capitano dell'esercito napoleonico comandato dal generale Mass\u00e9na e assediato dagli austro-russi. Lo spunto viene dato all'autore da un fatto di cronaca riferito ad una giovane gentildonna, Luigia Pallavicini, che s'infortun\u00f2 durante una cavalcata sulla spiaggia, oggi scomparsa, tra Cornigliano e Sestri Ponente.\nFoscolo scrive cos\u00ec un'\"augurale consolatoria\" per la contessa, augurandole di ritrovare la sua bellezza, che, cadendo dalla cavalcatura, vide deturpata .\nNe nasce un componimento che, escludendo il dramma, si trasferisce in'aura remota e favolosa in una specie di Eden dove le donne si trasformano in dee. I riferimenti al mito di Adone (come simbolo della caducit\u00e0 della bellezza individuale) e a quello di Artemide (che rappresenta la fugacit\u00e0 della bellezza universale) innalzano l'ode a pi\u00f9 alte interpretazioni. Il Foscolo non celebra in questa ode solamente una donna, ma la bellezza come espressione di un mondo armonioso nel quale potersi rifugiare, dove la bellezza femminile viene contemplata con trepidazione perch\u00e9 soggetto a decadimento.\nAll'amica risanata.\n\"All'amica risanata\", scritta nel 1802 in occasione della guarigione da una malattia di Antonietta Fagnani Arese, residente in una villa di Robecchetto in provincia di Milano, \u00e8 un canto pieno di gioia per la salute che l'amica, della quale lo scrittore era perdutamente innamorato, riacquista. Come nell'ode precedente, il tema \u00e8 quello della bellezza minacciata e risorgente e del suo alto valore consolatorio nella vita. Come in \"Luigia Pallavicini\" il motivo \u00e8 solo un pretesto per cantare non tanto una donna ma l'idea pura della bellezza come contemplazione che aiuta ad elevarsi a pura idealit\u00e0. Nell'ode compare anche un altro tema, fondamentale poi in tutte le opere di Foscolo: quello della poesia eternatrice che rende sublime il vivere, la bellezza e i valori dell'umanit\u00e0.\nI sonetti.\nSul fascicolo IV dell'ottobre 1802 del \u00abNuovo Giornale dei letterati\u00bb di Pisa, Foscolo pubblic\u00f2, con il titolo \"Poesie\", otto sonetti, per lo pi\u00f9 di carattere amoroso, nei quali si percepisce il senso della tristezza ineluttabile e si affronta il tema della bellezza come ristoratrice per l'animo del poeta: \"Non son chi fui, per\u00ec di noi gran parte\", \"Che stai?\", \"Te nutrice alle Muse\", \"E tu ne' carmi avrai perenne vita\", \"Perch\u00e9 taccia il rumor di mia catena\", \"Cos\u00ec gl'interi giorni in luogo incerto\", \"Meritamente, per\u00f2 ch'io potei\", \"Solcata ho fronte\".\nSolo nell'edizione definitiva, che venne pubblicata a Milano il 2 aprile 1803 con dedica all'amico fiorentino Giovanni Battista Niccolini, sempre con il titolo \"Poesie\", egli aggiunse altri quattro sonetti che vengono considerati tra i pi\u00f9 belli della letteratura italiana: \"Alla sera\", \"A Zacinto\", \"Alla Musa\", \"In morte del fratello Giovanni\".\nMalgrado l'apparente organicit\u00e0 i dodici, imponenti sonetti riflettono i diversi periodi della loro produzione e raggiungono obiettivi anch'esse differenti.\nSecondo periodo: dal 1803 al 1806.\nIl periodo della lirica, intenso ma breve, finir\u00e0 proprio con l'ode \"All'amica risanata\" e il Foscolo non ritorner\u00e0 pi\u00f9 alle forme chiuse del sonetto e dell'ode ma cercher\u00e0 di coordinare, in un insieme organico e strutturato, i convincimenti maturati in quegli anni di carattere filosofico, morale, politico e civile.\nPer tre anni la poesia tace completamente e lascia il posto all'attivit\u00e0 dello studioso e del traduttore.\nPubblica infatti, nel 1803, la traduzione in endecasillabi sciolti della \"Chioma di Berenice\" di Callimaco e lavora intanto alla traduzione dell\"'Iliade\" (sar\u00e0 del 1807 \"L'esperimento di traduzione dell'\"Iliade\"\" di Omero) e del \"Viaggio sentimentale\" di Sterne, dal quale nascer\u00e0 l'ispirazione del personaggio di \"Didimo Chierico\". Dedicandosi cos\u00ec a questa intensa elaborazione culturale egli si impadroniva della tecnica dell'endecasillabo sciolto che sar\u00e0 il metro usato nei \"Sepolcri\" e nelle \"Grazie\" e che egli sperimenter\u00e0 nella lettera, scritta in versi a Boulogne-sur-mer tra il 1804 e il 1806, \"A Vincenzo Monti\".\nTerzo periodo: dal 1806 al 1809.\nDurante gli anni dei Sepolcri Foscolo si era nuovamente impegnato nella vita politica e nell'attivit\u00e0 educativa come docente all'Universit\u00e0 di Pavia e ci\u00f2 era servito ad allontanare la disperazione che lo rendeva inerte e a sperare ancora nel futuro con rinnovato ardore. In questo clima aveva potuto nascere l'opera civile \"Dei Sepolcri\" e l'orazione inaugurale al corso che aveva tenuto a Pavia nell'anno 1808-1809 dal titolo \"Dell'origine e dell'ufficio della letteratura\" che lesse il 22 gennaio del 1809.\nDei sepolcri.\nI Sepolcri, o come lo intitol\u00f2 il Foscolo, \"Dei Sepolcri\" \u00e8 un carme composto da 295 versi endecasillabi sciolti, scritto tra il giugno e il settembre del 1806, pubblicato nel 1807 a Brescia.\nNel 1804, il decreto napoleonico di Saint-Cloud aveva ordinato, per motivi igienici, la sepoltura dei morti al di fuori dalle mura cittadine in cimiteri costruiti appositamente e che avessero una tomba comune per tutti. Il poeta, di ritorno dal soggiorno nelle Fiandre, aveva discusso dell'argomento con l'amica Isabella Teotochi Albrizzi e soprattutto con Ippolito Pindemonte, che stava scrivendo il poemetto dal titolo \"I Cimiteri\", per riaffermare il senso del culto cristiano.\nNon si possiede una esatta documentazione riguardo l'elaborazione del carme, ma la maggior parte dei critici ritiene che Foscolo abbia composto i Sepolcri sotto forma di lettera indirizzata al Pindemonte, in varie riprese, fra l'agosto 1806 e il gennaio 1807.\nL'opera si accosta alla poesia preromantica anglosassone, che si ispirava al tema dei cimiteri (soprattutto alle \"Notti\" di Edward Young e all\"'Elegy Written in a Country Churchyard\" di Thomas Gray), e a quella produzione letteraria che aveva per argomento i sepolcri, nata in Francia al tempo del Direttorio. L'opera di Foscolo, per\u00f2, presenta un intento nuovo, rivolto soprattutto ad esaltarne la funzione civile.\nPresentazione delle Opere di Raimondo Montecuccoli.\nIl capitano Ugo Foscolo, per ingraziarsi il generale Augusto Caffarelli, aiutante di campo di Napoleone e ministro della Guerra del Regno d'Italia cur\u00f2 una edizione delle opere di Raimondo Montecuccoli, con una ricca premessa sull'arte della guerra. L'opera si inserisce anche in una polemica con Madame de Sta\u00ebl sull'attitudine militare degli italiani.\nDell'origine e dell'ufficio della letteratura.\nNell'appassionata orazione sull'importanza della parola, che Foscolo legge il 22 gennaio 1809 alla lezione inaugurale del corso che \u00e8 chiamato a tenere all'Universit\u00e0 di Pavia, si trovano tutte le linee della sua poetica. Il fulcro tematico dell'orazione \u00e8 l'esaltazione della parola che l'autore ritiene uno strumento insostituibile per rappresentare il pensiero e dare forma alla fantasia. Egli sostiene che l'esigenza di comunicare sia tipica dell'uomo e abbia una funzione sociale utile a mantenere l'ordine e l'armonia. Con la parola, dice Foscolo, si fanno nascere le leggi, vengono fondate le religioni, si tramandano le conoscenze. Se la societ\u00e0 si sviluppa \u00e8 perch\u00e9 c'\u00e8 stato lo sviluppo della lingua che \u00e8 indice di progresso, di civilizzazione e di letteratura. Nell'orazione Foscolo tratta anche del rapporto tra scienza e letteratura, che ritiene essere complementari e quindi necessarie. Infine prende in analisi il fiorire delle lettere nella Grecia antica e le cause della sua corruzione che individua nell'opera dei sofisti, colpevoli di aver ridotto la poesia in retorica e di aver condannato il pensiero di Socrate.\nQuarto periodo: dal 1809 al 1812.\nProprio quando pareva al Foscolo di aver trovato la serenit\u00e0, la cattedra di eloquenza da lui tenuta venne soppressa e la mancanza di contatto con i giovani e le nuove difficolt\u00e0 economiche segnano un'altra svolta nella sua vita. Nel frattempo anche l'involuzione della politica di Napoleone in senso antiliberale e imperialista aumentano la convinzione che i suoi ideali civili e letterari siano solamente delle illusioni e il pessimismo del poeta si fa pi\u00f9 radicale allontanandolo dalla scena politica e chiudendolo in uno stanco isolamento. Le opere che scrive in questo periodo, \"Sull'origine e i limiti della giustizia\", i \"Discorsi sulla servit\u00f9 d'Italia\", la \"Lettera apologetica\", fanno ben intendere in che stato di solitudine nel campo delle ideologie politiche si trovasse il poeta. Il pessimismo di questo periodo lo spinge ad esaltare, sulla scorta di Machiavelli e di Hobbes, l'autorit\u00e0 del principe e il diritto del pi\u00f9 forte a primeggiare sulla plebe come dimostra nella tragedia \"Ajace\" e nelle lettere di questo periodo.\nAjace.\nLa tragedia in cinque atti \"Ajace\" venne composta tra il 1810 e il 1811 e rappresentata nel dicembre di quest'ultimo anno alla Teatro alla Scala di Milano con insuccesso perch\u00e9 la polizia, avendovi trovato delle allusioni a Bonaparte, ne proib\u00ec ogni altra rappresentazione.\nQuinto periodo: dal 1812 al 1816.\nCon la rappresentazione dell\"'Ajace\" Foscolo esce dalla vita politica e lascia Milano e cerca un rifugio tranquillo a Firenze dove, con un animo pi\u00f9 staccato e sereno, lavora alle traduzioni.\nNegli anni tra il 1812 e il 1813 scrive un'altra tragedia, la \"Ricciarda\", e compone la \"Notizia intorno a Didimo Chierico\", che rappresenta un documento dal quale si pu\u00f2 capire quale fosse la predisposizione d'animo di Foscolo in quegli anni.\n\u00c8 lo stesso stato d'animo con il quale egli compone il carme \"Le Grazie\" e che, come fenomeno non isolato, gli aveva gi\u00e0 fatto scrivere precedentemente il \"Sesto tomo dell'io\", l'epistola in versi \"A Vincenzo Monti\", che ritorner\u00e0 nell\"'Hypercalipsis\" del 1815 e nelle \"Lettere dall'Inghilterra\", che verranno pubblicate postume nel 1850 con il titolo \"Gazzettino del bel mondo\".\nNotizia intorno a Didimo Chierico.\nDidimo Chierico \u00e8 un personaggio immaginario dal quale in Francia Foscolo avrebbe ricevuto il manoscritto della traduzione del \"Viaggio sentimentale\" di Laurence Sterne con un invito a renderlo pubblico. L'immagine che il Foscolo ritrae nel Didimo, che \u00e8 poi una sua nuova proiezione ideale, \u00e8 distaccata ed ironica. Come scrive il Fubini, \u00abDidimo \u00e8 l'anti-Ortis, o per meglio dire l'Ortis sopravvissuto, divenuto letterato, traduttore, commentatore, meglio disposto all'indulgenza verso s\u00e9 e verso gli altri, ma con nell'animo integri gli ideali e i sentimenti di un giorno: un Ortis che, scrutato a fondo, si rivela a dir del suo autore, pi\u00f9 disingannato che rinsavito\u00bb.\nRicciarda.\nLa Ricciarda, terza tragedia di Foscolo in cinque atti e in endecasillabi sciolti, venne composta nel 1813 e rappresentata nello stesso anno a Bologna al \"Teatro del Corso\" il 17 settembre dello stesso anno ottenendo l'insuccesso gi\u00e0 toccato all'Aiace. La pubblicazione della tragedia risale invece al 1820 quando Foscolo abitava gi\u00e0 a Londra da quattro anni.\nSesto periodo: dal 1816 al 1827.\nL'esilio del poeta, dopo Zurigo, continu\u00f2 in Inghilterra dove Foscolo trov\u00f2 inizialmente una buona accoglienza negli ambienti liberali di Londra e dove, costretto dalle necessit\u00e0 economiche, si dedic\u00f2 prevalentemente all'attivit\u00e0 editoriale e giornalistica. Progressivamente questo suo esilio londinese lo allontan\u00f2 dalle vicende politiche d'Italia, anche perch\u00e9 egli non riusc\u00ec a stabilire buoni contatti con gli altri esuli che in quegli anni erano confluiti in Inghilterra, come Confalonieri, Berchet, Santorre di Santa Rosa e altri. L'allontanamento dalla politica accentu\u00f2 il suo interesse di saggista e di critico della letteratura italiana sia contemporanea che antica.\nRisalgono a questi anni, oltre a nuovi saggi di traduzioni omeriche, la quarta edizione dell\"'Ortis\" pubblicata a Londra nel 1817, la lunga elaborazione di una raccolta che rimase incompiuta di saggi di costume - \"Lettere scritte dall'Inghilterra\", - di cui una parte edita postuma con il titolo \"Gazzettino del bel mondo\", la \"Lettera apologetica\" che venne anch'essa pubblicata postuma e inoltre i saggi di critica letteraria tra i quali il \"Saggio sullo stato della letteratura contemporanea in Italia\" pubblicato nel 1818, \"Della nuova scuola drammatica italiana\" del 1826, i \"Saggi sul Petrarca\" del 1821, le \"Epoche della lingua italiana\" del 1823, il \"Discorso sul testo del poema di Dante\" del 1825, il \"Discorso storico sul testo del Decamerone\" dello stesso anno, \"Antiquarj e critici di materiali storici in Italia per servire alla storia europea nel medio evo\" (pubblicato anonimo nel 1826 a Londra in \u00abThe Retrospective Review\u00bb in traduzione inglese, con il titolo \"On the Antiquarians and Critics of Italian History\"). \nLe Grazie (1803-1827).\nIniziate nel 1803, composte in gran parte dopo il 1810, furono concluse nella forma attuale nell'ultimo periodo; i frammenti furono uniti solo in edizione postuma.\nIl Gazzettino del bel mondo.\nScritto nei primi anni di esilio a Londra con la data 1817 il saggio \u00e8 formato da otto lettere, con l'aggiunta di alcuni frammenti, indirizzate al conte Cicogna nelle quali Foscolo fa un paragone tra la realt\u00e0 inglese e quella italiana e discute di moda, letteratura e politica. L'opera, che nell'intento dell'autore doveva essere pi\u00f9 ampia, rimase incompiuta e fu pubblicata solamente nel 1850.\nLettera Apologetica.\nLa lettera, rimasta incompiuta, consiste in una narrazione poco serena delle vicende politiche dell'autore dal 1814 in poi con la quale egli intendeva difendersi dalle calunnie dei suoi nemici. Essa pu\u00f2 considerarsi il suo testamento politico che, per bellezza artistica, pu\u00f2 gareggiare con la \"Notizia intorno a Didimo Chierico\".\nLa lettera apologetica viene completata da Foscolo tra il 1825 e il 1826 per poi essere pubblicata postuma nel 1844 a cura di Giuseppe Mazzini."}
{"id": "686372", "revid": "2128848", "url": "https://it.wikipedia.org/wiki?curid=686372", "title": "Osservazione della Luna", "text": "La Luna \u00e8 l'unico oggetto del cielo di cui \u00e8 possibile osservare dei dettagli superficiali ad occhio nudo. Il nostro satellite infatti mostra una serie di dettagli chiari e scuri, determinati dalla differenza di albedo tra le zone pianeggianti, dette mari - pi\u00f9 scure - e le zone pi\u00f9 elevate, craterizzate e pi\u00f9 chiare.\nNel corso di circa un mese essa mostra diverse fasi lunari, caratterizzate da un diverso aspetto e da una conseguente variazione di luminosit\u00e0. In prossimit\u00e0 della Luna nuova, quando \u00e8 presente solo un piccolo spicchio illuminato, \u00e8 possibile osservare la luce cinerea. La luminosit\u00e0 massima della Luna piena \u00e8 di circa -12 di magnitudine apparente, mentre il semidiametro angolare alla distanza media dalla Terra, secondo Simon Newcomb, \u00e8 di 0,25905\u00b0.\nGi\u00e0 con un binocolo la Luna mostra moltissimi dettagli come i \"mari\" e i \"crateri\". L'osservazione in questo caso risulta particolarmente suggestiva a causa della visione a largo campo.\nLa Luna al telescopio.\nAnche con un modesto telescopio la Luna mostra tantissimi dettagli superficiali. Sui mari si distingue la caratteristica superficie liscia e piatta. Nelle altre zone invece si osservano parecchie strutture di crateri, diversissimi per forma e dimensione. Inoltre vi sono lunghe catene montuose come i Monti Appennini o le Alpi, e persino diverse fratture del terreno.\nEclissi.\nLa Luna \u00e8 interessata da fenomeni spettacolari quali le eclissi di Luna, eclissi di Sole ed occultazioni.\nEffetti luminosi.\nA volte capita di vedere la luna piena, che, nel momento in cui sorge, possiede un colore rossastro. Tutto ci\u00f2 avviene poich\u00e9 la sua luce deve attraversare uno strato atmosferico pi\u00f9 ampio rispetto a quello che trova nel momento in cui \u00e8 pi\u00f9 alta nel cielo. Cos\u00ec, le radiazioni emanate con la sua luce, si trovano a dover oltrepassare una serie maggiore di polveri e turbolenze dell'aria, le quali disperdono questi raggi luminosi, attraverso il fenomeno della diffusione. Queste polveri, per\u00f2, tendono a disperdere pi\u00f9 facilmente i raggi con frequenze pi\u00f9 elevate (di colore blu), mentre non disperdono, quasi per nulla, i raggi con frequenze pi\u00f9 basse (di colore rosso).\nPerci\u00f2 noi vediamo la luna rossa, perch\u00e9 la componente rossa della sua luce non viene dispersa e arriva diretta ai nostri occhi. Inoltre, possiamo notare che la dimensione apparente del corpo celeste \u00e8 leggermente maggiore, poich\u00e9 lo strato pi\u00f9 spesso dell'atmosfera si comporta come una sorta di \"lente di ingrandimento\"."}
{"id": "686376", "revid": "108744156", "url": "https://it.wikipedia.org/wiki?curid=686376", "title": "Parco urbano di Villa Montalvo", "text": "Il parco urbano di Villa Montalvo \u00e8 una vasta area di verde pubblico (si estende per 19 ettari) che si trova immediatamente fuori dell'abitato di Campi Bisenzio, nei pressi della villa da cui prende il nome.\nStoria.\nL'idea di un grande parco in questa zona nacque nel 1988, quando sui terreni oggi facenti parti del parco si svolse un'edizione della festa nazionale dell'Unit\u00e0: il PCI, in cambio dell'ospitalit\u00e0 offerta dalla citt\u00e0, si impegn\u00f2 a lasciare un parco attrezzato in parte dell'area utilizzata dalla festa e a tal scopo lanci\u00f2 persino una sottoscrizione tra iscritti, simpatizzanti e frequentatori della kermesse. I risultati economici della manifestazione non furono per\u00f2 particolarmente brillanti ed il partito, che negli anni successivi visse la trasformazione in PDS, non ce la fece ad onorare l'impegno. Ci\u00f2 port\u00f2 anche ad alcuni momenti di tensione con l'amministrazione campigiana (di sinistra).\nIl comune non abbandon\u00f2 per\u00f2 l'idea del parco e nel 1995 acquist\u00f2 i terreni dell'area posta tra l'allora circonvallazione nord (l'attuale viale Primaldo Paolieri), la vecchia via di Limite, il torrente Marina e l'autostrada A11, ed inizi\u00f2 la loro trasformazione in parco: l'operazione vide la messa a dimora di numerosi alberi e piante, la costruzione di vialetti, di ponti e di un'area coperta con un grosso tendone. Nel 2001 \u00e8 stata aggiunta un'area attrezzata con giochi per bambini.\nNel 2009 \u00e8 stata rimossa la struttura con il telone che copriva l'area destinata alle suddette manifestazioni perch\u00e9 ritenuta non sufficientemente sicura e sostituita con una copertura rigida in legno. I lavori sono terminati nel 2010.\nIl 10 giugno 2015 il prato centrale del parco \u00e8 stato intitolato a Robert Baden-Powell, fondatore dello scautismo.\nLe attivit\u00e0 nel parco.\nIl parco \u00e8 oggi utilizzato dall'amministrazione comunale e dalle varie associazioni del territorio per manifestazioni, feste, concerti, spettacoli, serate estive di ballo liscio ed altre iniziative ricreative, sportive e culturali, nel Maggio del 2021 ospiter\u00e0 il raduno Internazionale della MINI, denominato International Mini Meeting.\nNegli ampi spazi verdi sono state installate attrezzature sportive e percorsi della salute per chi vuole svolgere attivit\u00e0 fisica all'aperto ma non manca la possibilit\u00e0 di lunghe passeggiate lungo i viali del parco o di altre attivit\u00e0 sui grandi prati.\nL'area giochi \u00e8 fruibile dai bambini dagli 8 anni in su.\nLa Ragnaia.\nAll'interno del parco \u00e8 compresa una piccola ma folta area boschiva di 1,6 ettari posta lungo l'argine del Marina: la Ragnaia.\nLa Ragnaia risale al 1760, quando don Ferdinando Montalvo, proprietario della villa ed appassionato di caccia, decise di realizzare una macchia per l'aucupio, vale a dire la cattura degli uccelli con reti stese fra gli alberi (il termine ragnaia si riferisce proprio al fatto che le reti ricordavano le ragnatele costruite dai ragni). Contemporaneamente, i lavori di realizzazione della Ragnaia sarebbero serviti anche per consolidare l'argine del torrente Marina mediante la realizzazione di un alto muro in pietra.\nLa Ragnaia di Villa Montalvo conobbe un lungo periodo di notoriet\u00e0: durante tutto il Settecento e l'Ottocento era nota per le possibilit\u00e0 di caccia che offriva ma anche per la frequentazione dei nobili fiorentini in cerca di refrigerio.\nRecentemente il bosco \u00e8 stato oggetto di riqualificazione con la messa a dimora di nuove piante e la sistemazione del ruscello che lo attraversa\nLa Ragnaia \u00e8 composta da alberi di farnia, leccio, frassino, olmo, pioppo nero, robinia ed ailanto, oltre che da numerose piante di sottobosco come il lauro. L'ambiente favorevole permette inoltre la presenza di numerose specie di uccelli come lo storno, il frosone, il lucherino, il fringuello e la peppola.\nOrari di accesso.\nIl parco \u00e8 sempre aperto.\nCome raggiungerlo.\nL'ingresso del parco si raggiunge imboccando Via di Limite, strada che si incrocia sulla destra di Viale Primaldo Paolieri dirigendosi verso Capalle dalla rotonda posta all'intersezione tra Viale Paolieri, Via Saliscendi e Viale Salvador Allende."}
{"id": "686378", "revid": "827882", "url": "https://it.wikipedia.org/wiki?curid=686378", "title": "Loretta Young", "text": "Biografia.\nTerza figlia di Gladys Royal e John Earle Young, i suoi genitori si separarono quando lei aveva due anni e l'anno seguente si trasfer\u00ec con la madre e le sorelle a Hollywood. Inizi\u00f2 a recitare fin dall'et\u00e0 di quattro anni, comparendo sullo schermo tra il 1917 e il 1921 in alcune pellicole mute. Anche le sorelle Polly Ann e Elizabeth Jane cominciarono la loro carriera negli stessi anni come attrici bambine.\nLoretta Young raggiunse la notoriet\u00e0 durante gli anni trenta, recitando in numerosi film drammatici e commedie brillanti, e conquistando il favore del pubblico grazie alle sue doti di simpatia innata, leggerezza e bellezza. Divenne una diva hollywoodiana di primo piano nel 1938, grazie al film \"Kentucky\", che valse il premio Oscar al co-protagonista Walter Brennan.\nApparve poi in ruoli da protagonista accanto ai maggiori divi dell'epoca, come David Niven in \"Eternamente tua\" (1939), Ray Milland in \"Notte bianca\" (1940), Gary Cooper ne \"Il magnifico avventuriero\" (1945), Cary Grant ne \"La moglie del vescovo\" (1947), Clark Gable ne \"La chiave della citt\u00e0\" (1950). Vinse il premio Oscar alla miglior attrice nel 1948 per \"La moglie celebre\" (1947).\nNel 1953 interpret\u00f2 il suo ultimo ruolo sul grande schermo, per lavorare poi prevalentemente in televisione con una serie antologica dal titolo \"Letter to Loretta\", per la quale vinse tre Emmy Awards. Si ritir\u00f2 a vita privata nel 1962, ma riapparve un'ultima volta in un film realizzato per la televisione nel 1989. Mor\u00ec all'et\u00e0 di 87 anni per un tumore alle ovaie, in casa della sorellastra Georgiana Young, moglie dell'attore Ricardo Montalb\u00e1n. \u00c8 sepolta al Holy Cross Cemetery di Culver City (California).\nVita privata.\nNel 1935, sul set de \"Il richiamo della foresta\" (1935), l'attrice scopr\u00ec di essere incinta di quella che sar\u00e0 la figlia Judith, che seguir\u00e0 le orme materne con il nome di Judy Lewis, apparendo in numerose serie televisive degli anni sessanta e settanta. Il padre era l'attore Clark Gable, al tempo sposato con Maria \"Ria\" Langham. Loretta Young, cattolica credente, rifiut\u00f2 l'aborto, ma tenne nascosta la gravidanza e dichiar\u00f2 di aver adottato la bambina, per evitare uno scandalo che avrebbe nuociuto alla carriera di entrambi.\nSolo con la sua postuma biografia autorizzata, la Young conferm\u00f2 le voci da tempo circolanti sulla paternit\u00e0 di Gable. Nel 2015 la nuora Linda Lewis rivel\u00f2 la confessione fatta dall'attrice al figlio Christopher, suo marito, nel 1998: tra lei e Gable non c'era stato alcun legame sentimentale e Judith non era nata da un rapporto consensuale, ma da una violenza carnale.\nEra una devota della Madonna di Medjugorje."}
{"id": "686379", "revid": "212348", "url": "https://it.wikipedia.org/wiki?curid=686379", "title": "Alessandro Bianchi", "text": ""}
{"id": "686380", "revid": "599013", "url": "https://it.wikipedia.org/wiki?curid=686380", "title": "Alessandro Bianchi (calciatore 1966)", "text": "Caratteristiche tecniche.\nRapido e dotato di buona tecnica, era un esterno destro di centrocampo, capace di servire con precisione i compagni senza trascurare i ripiegamenti difensivi.\nCarriera.\nClub.\nLa sua carriera di calciatore \u00e8 legata principalmente al , squadra con la quale esord\u00ec e alla quale pass\u00f2 prima di abbandonare l'attivit\u00e0 agonistica, e all'Inter (che lo acquist\u00f2 per 4,5 miliardi di lire): fu l'ala titolare nel 1988-89, anno dello \"scudetto dei record\", al quale contribu\u00ec con ottime prestazioni. In nerazzurro vinse anche una Supercoppa italiana (1989) e due Coppe UEFA (1990-91 e 1993-94), risultando decisivo per la conquista della prima: suo il gol qualificazione nella gara di ritorno dei sedicesimi con l'Aston Villa. Durante le ultime annate in nerazzurro il suo rendimento fu condizionato da una serie di infortuni.\nTerminate la carriera professionistica, nel 2010 gioc\u00f2 nel Cervia Over-35 come centrocampista, mentre nel 2012-13 disput\u00f2 il campionato umbro di Seconda Categoria con l'Eugubina Calcio.\nNazionale.\nEsord\u00ec in nazionale il 19 febbraio 1992, a Cesena, nel corso di una gara amichevole contro il San Marino. Disput\u00f2 complessivamente nove partite, tutte durante la gestione di Arrigo Sacchi, prendendo parte anche a tre gare di qualificazione per il Mondiale 1994, prima che un grave infortunio muscolare, patito nella stagione 1992-93, segnasse irrimediabilmente la sua carriera."}
{"id": "686382", "revid": "110157", "url": "https://it.wikipedia.org/wiki?curid=686382", "title": "Governatorato di Gafsa", "text": "Il governatorato di Gafsa \u00e8 uno dei 24 governatorati della Tunisia. Venne istituito nel 1956 e si trova nella parte centromeridionale del paese; suo capoluogo \u00e8 Gafsa.\nNel governatorato ci sono alcune citt\u00e0:"}
{"id": "686383", "revid": "125431882", "url": "https://it.wikipedia.org/wiki?curid=686383", "title": "Edmund Gwenn", "text": "Vinse il premio Oscar al miglior attore non protagonista nel 1948 per l'interpretazione di Kris Kringle, l'uomo che sostiene di essere l'\"autentico\" Babbo Natale nel film \"Il miracolo della 34\u00aa strada\" (1947). Nel 1941 partecip\u00f2 al film \"Tutta una vita\"."}
{"id": "686384", "revid": "1013865", "url": "https://it.wikipedia.org/wiki?curid=686384", "title": "Governatorato di Nabeul", "text": "Il governatorato di Nabeul \u00e8 uno dei 24 governatorati della Tunisia. Venne istituito nel 1956 e si trova nella parte settentrionale del paese, dove occupa la penisola di Capo Bon; suo capoluogo \u00e8 Nabeul.\nMunicipalit\u00e0.\nFanno parte del governatorato 25 municipalit\u00e0:\nGeografia antropica.\nSuddivisioni amministrative.\nIl governatorato \u00e8 diviso in 16 delegazioni, a loro volta suddivise in 99 settori."}
{"id": "686385", "revid": "106229", "url": "https://it.wikipedia.org/wiki?curid=686385", "title": "Cibelis", "text": ""}
{"id": "686386", "revid": "106229", "url": "https://it.wikipedia.org/wiki?curid=686386", "title": "Kubelis", "text": ""}
{"id": "686387", "revid": "36426", "url": "https://it.wikipedia.org/wiki?curid=686387", "title": "Napoleone Orsini (cardinale)", "text": "Biografia.\nFiglio di Rinaldo Orsini, fratello di papa Niccol\u00f2 III, portava il nome di un suo parente che fu miracolato fanciullo da san Domenico, il quale gli aveva restituito la vita dopo una rovinosa caduta da cavallo. \nOrdinato sacerdote nel 1285, venne nominato subito cappellano papale sotto papa Onorio IV, della famiglia Savelli. La sua ascesa continu\u00f2 assai rapidamente e nel giro di tre anni, nel 1288, venne creato cardinale diacono da papa Niccol\u00f2 IV con il titolo di S. Adriano al Foro. A fine del Duecento commission\u00f2 per la sepoltura del fratello la cappella di San Nicola nella basilica inferiore di Assisi.\nDa Celestino V fu creato protettore dei \u00abpoveri eremiti del signor Celestino\u00bb, unitamente all\u2019\"approvazione orale del proposito degli \u00abspirituali\u00bb (frazione di frati minori dell\u2019Italia centrale) di costituirsi in comunit\u00e0 religiosa autonoma e svincolata dalla disciplina dell\u2019ordine dei frati minori\".\nSotto il pontificato di Bonifacio VIII si mise in mostra per le sue doti diplomatiche e venne nominato legato pontificio a Spoleto e Ancona. Nel 1301, con un'abile mossa riusc\u00ec a riprendersi con la forza la citt\u00e0 di Gubbio. Avversario dei Colonna, fu protagonista nella crociata promossa dal papa.\nNel 1306 fu nominato arciprete della Basilica Vaticana, carica che mantenne fino alla morte.\nNello stesso anno, in aprile, fu nuovamente nominato legato pontificio, con ampi poteri in tutta Italia. Primo scopo della legazione: imporsi alle fazioni e pacificare Bologna, Forl\u00ec e la Romagna in genere. A Bologna occorreva trovare un accordo tra le due famiglie, quella dei Geremei e quella dei Lambertazzi, che si contendevano il dominio della citt\u00e0. In marzo il casato dei Geremei (Guelfi \"puri\") aveva sconfitto i Lambertazzi (che avevano governato la citt\u00e0 con la compiacenza dei ghibellini) ed aveva preso il potere. A Forl\u00ec bisognava riportare la calma dopo il ferimento e la cacciata del rettore pontificio Rinaldo da Concorezzo da parte dei seguaci di Scarpetta Ordelaffi nel 1302. I ghibellini Ordelaffi, infatti, morto Maghinardo Pagani l'anno successivo, stavano ormai sbaragliando la resistenza delle famiglie avversarie e stavano per riprendere il controllo della citt\u00e0.\nFin dalle prime decisioni, per\u00f2, Orsini fu tacciato di non essere \"super partes\", ma di essere dalla parte dei ghibellini (ad esempio, fu accusato di manovrare in segreto per rimettere al potere la famiglia Lambertazzi). La sera del 22 maggio 1306 la societ\u00e0 dei Beccai diede l'assalto al palazzo vescovile, residenza del Legato. L'Orsini dovette fuggire da Bologna; dapprima si rifugi\u00f2 a Imola, poi, dopo un passaggio a Faenza, si port\u00f2 a Forl\u00ec.\nAd Imola e a Forl\u00ec l'Orsini era al sicuro: entrambe le citt\u00e0 erano in mani ghibelline. Il 22 giugno, un mese dopo l'assalto del palazzo, proclam\u00f2 da Imola l'interdetto su Bologna. Nel luglio 1307 Bologna chiese la pace al fine di far revocare l'interdetto; il Comune di Firenze si propose come mediatore. L'interdetto fu tolto; successivamente Napoleone Orsini ritorn\u00f2 nella sua citt\u00e0 natale, Roma.\nNel frattempo, nel settembre-ottobre 1306, l'Orsini, usando il suo ampio potere sugli affari italiani, aveva preso a gestire un problema relativo alle decime del comune di Bassano, in Veneto, ricevendo in Forl\u00ec, dove aveva allora la sua curia, l'inviato dei Bassanesi. \nNel 1318 divenne cardinale protodiacono ed in questa carica annunci\u00f2 l'elezione di papa Benedetto XII al termine del conclave del 1334.\nDurante la cattivit\u00e0 avignonese, per\u00f2, cambi\u00f2 schieramento, avvicinandosi dapprima ai Colonna e poi non ebbe scrupolo nel testimoniare al processo postumo contro Bonifacio VIII. Attivo diplomaticamente sotto i papi Clemente V e Giovanni XXII, mor\u00ec nel marzo del 1342 sotto il pontificato di Benedetto XII, ormai settantanovenne. La sua vita ecclesiastica fu lunghissima, con cinquantaquattro anni di cardinalato e con la partecipazione a ben sei conclavi."}
{"id": "686388", "revid": "106229", "url": "https://it.wikipedia.org/wiki?curid=686388", "title": "Vergilius", "text": ""}
{"id": "686389", "revid": "106229", "url": "https://it.wikipedia.org/wiki?curid=686389", "title": "Virgilius", "text": ""}
{"id": "686390", "revid": "277947", "url": "https://it.wikipedia.org/wiki?curid=686390", "title": "Tieste (Foscolo)", "text": "Il Tieste \u00e8 una tragedia composta da Ugo Foscolo probabilmente nel 1795. Essa fu rappresentata per la prima volta con un certo successo al teatro Sant'Angelo di Venezia il 4 gennaio 1797 dalla compagnia di Giuseppe Pellandi. Il testo della tragedia, revisionato e corretto, apparve nello stesso anno della rappresentazione, in aprile, nel X tomo del \"Teatro moderno applaudito\", una pubblicazione periodica dell'editore Antonio Fortunato Stella di Venezia. Il 22 aprile Foscolo offriva il \"Tieste\" a Vittorio Alfieri, spedendoglielo assieme a una lettera.\nLa tragedia, composta da 1401 endecasillabi sciolti e divisa in cinque atti, rispetta le tre unit\u00e0 aristoteliche, con una vicenda che si svolge all'interno di una giornata nella reggia di Argo. Al centro della storia vi \u00e8 il drammatico antagonismo tra il re di Argo Atreo e suo fratello Tieste, determinato da motivi di potere politico e amorosi.\nTrama.\nAntefatto.\nErope, che ama Tieste ed era gi\u00e0 stata a lui felicemente promessa in sposa, viene costretta dal padre Cleonte - poi mandato a morte - a sposare suo fratello, il re Atreo. Quando per\u00f2 mancava un giorno alle nozze Tieste ed Erope cedono alla passione, concependo un figlio. Atreo, saputa la cosa e con l'animo pieno di rancore, sottrae il bambino alla madre e lo consegna ai custodi.\nAtto I.\nSono passati cinque anni: Erope strappa ai custodi il figlio muovendoli a piet\u00e0. Conscia che il figlio \u00e8 frutto della colpa vorrebbe ucciderlo e sottrarlo cos\u00ec a un destino infame. La madre di Atreo e di Tieste, Ippodamia, la convince per\u00f2 a consegnarle il bambino con la promessa di salvarlo.\nAtto II.\nIntanto Tieste, che era stato mandato in esilio dal fratello, dopo cinque anni ritorna ad Argo spinto dalla falsa notizia che Erope \u00e8 morta. Giunto ad Argo chiede alla madre di farlo incontrare con Erope. Ippodamia lo nasconde nel tempio mentre sopraggiunge Atreo, che sostiene di voler perdonare Erope e Tieste, nonostante i torti subiti. Ribadisce le sue intenzioni nel confronto con la moglie, la quale tuttavia impetra la morte, unica via d'uscita per lei, tormentata dai sensi di colpa e non disposta a lasciare la sua vita e quella del figlio nelle mani di un uomo aborrito e malvagio.\nAtto III.\nIppodamia ed Erope convincono Tieste, al quale rivelano la nascita del figlio, a fuggire, ma Atreo sopraggiunge e avendo compreso dal pianto della madre che il fratello \u00e8 nascosto nella reggia, la fa circondare dai soldati armati.\nAtto IV.\nErope e Tieste, durante la notte, s'incontrano nel tempio. Tieste vuole uccidere il fratello ma la donna lo prega ancora una volta di fuggire e di non tentare un gesto sconsiderato che metterebbe in pericolo, oltre all'amato, anche il figlio. Tieste per\u00f2 non si placa; posseduto dalla rabbia e colto da una tremenda visione - un'\u00ab ombra gigante \u00bb col sangue che le sgorga dalla bocca -, si avventa contro il fratello appena lo vede uscire dalla reggia. Atreo, vigile, lo previene consegnando alle guardie Tieste ed Erope. Ippodamia, saputo quanto successo, accorre ma invano domanda al figlio Atreo qual \u00e8 la sorte destinata al fratello.\nAtto V.\nAtreo, che \u00e8 deciso a vendicarsi, chiama al suo cospetto Erope e Tieste il quale dichiara di preferire la morte piuttosto di rinunciare ad Erope. Ippodamia intanto prega disperatamente il crudele figlio di risparmiare Tieste e di avere piet\u00e0. Atreo allora finge di esaudirla e abbracciato il fratello gli offre una coppa. Tieste l'avvicina alle labbra ma si accorge che essa non contiene vino ma il sangue del figlioletto che Atreo ha ucciso e fatto svenare. Allora, in un impeto di dolore e maledicendo il fratello, si uccide. Erope \u00e8 invasa da tale dolore che cade a terra tramortita.\nStoria dell'opera.\nUna lettera che Foscolo invi\u00f2 nell'autunno 1795 a Melchiorre Cesarotti testimonia come in quella data l'autore avesse scritto \u00ab una tragedia sopra un soggetto che fu gi\u00e0 toccato da Cr\u00e9billon e dal gran Voltaire \u00bb. \u00ab S\u00ec \u00bb, continuava, \u00ab scrissi il \"Tieste\", e con quattro attori soltanto. Qual ei siasi vedrassi fra poco dagli intendenti sulla scena a cui l'affido \u00bb.\nSe inizialmente l'autore tenne informato l'erudito padovano - probabilmente sottoponendo al suo giudizio l'opera -, successivamente decise di procedere per via autonoma, tanto che il 25 novembre 1796 Cesarotti si doleva con Tommaso Olivi della fretta di Foscolo nel consegnarsi alla scena, senza chiedere consiglio e rischiando di compromettere la sua fortuna. Sosteneva inoltre di non aver veduto il \"Tieste\" \u00ab dopo l'ultima mano \u00bb; nella versione precedente, nonostante \u00ab varie scene interessanti \u00bb, vi era \u00ab molto da correggere \u00bb.\nLa rappresentazione del 4 gennaio 1797 ebbe un discreto successo, coronato da nove repliche. La fortunata accoglienza dovette molto all'interpretazione di Anna Fiorilli Pellandi (Erope), destinata a divenire una delle pi\u00f9 brillanti attrici del suo tempo. Domenico Camagna e Gaetano Businelli furono rispettivamente Tieste e Atreo, mentre non \u00e8 stato tramandato il nome della quarta attrice, colei che impersonava Ippodamia.\nIl numero di riprese non costituisce di per s\u00e9 una cifra eccezionale, ma il favore tributato dal pubblico fu significativo. Il primo biografo di Foscolo, Giuseppe Pecchio, ha tramandato la leggenda secondo cui, alla fine della prima e rispondendo alle acclamazioni, la madre del poeta \u00ab giubilante lo sporgesse alla curiosit\u00e0 degli spettatori \u00bb. Secondo il resoconto dello stesso Foscolo, contenuto nel \"Saggio sulla letteratura contemporanea in Italia\", il \"Tieste\" \u00ab si ebbe forse pi\u00f9 applausi che non meritasse \u00bb e \u00ab i Veneziani fecero dipingere il ritratto del giovane [cio\u00e8 del Foscolo] sul sipario del teatro della Fenice [...] \u00bb. I giornali valutarono positivamente la tragedia.\nUna missiva databile al mese di gennaio o febbraio del 1797 informa Cesarotti sugli esiti dell'evento: Foscolo si pregia di aver indotto il pubblico al silenzio e al pianto, asserendo che \u00ab nel \"Tieste\", bench\u00e9 di stile istudiato, di purissima semplicit\u00e0, e di sommo calore, non avvi n\u00e9 lo stile vero, n\u00e9 il semplice nobile, n\u00e9 la passione ben maneggiata e dipinta \u00bb. Chiedeva inoltre un giudizio severo su alcune osservazioni allegate alla lettera.\nIl \"Tieste\" venne quindi pubblicato nel tomo X del \"Teatro moderno applaudito\" (aprile 1797), corretto e rivisto dall'autore, seguito da delle \"Notizie storico-critiche\" che per lungo tempo si sono credute di mano del Foscolo - e quindi probabilmente coincidenti con le osservazioni mandate a Cesarotti -, una tesi divenuta minoritaria. Non \u00e8 possibile in ogni caso sapere in cosa la versione stampata differisse rispetto al testo rappresentato, n\u00e9 se ai tempi in cui disse al Cesarotti di aver composto l'opera Foscolo avesse davvero gi\u00e0 scritto tutta la tragedia, n\u00e9 quali modifiche furono apportate tra l'ottobre del 1795 e il gennaio del 1797.\nNell'agosto 1802, in occasione della dedica dell'edizione pisana delle \"Poesie\", il poeta incluse il dramma tra le opere da rifiutare, ma lavor\u00f2 ancora al \"Tieste\" negli anni seguenti. Quando la tragedia era in programma al teatro Carcano di Milano, nel 1808, manifest\u00f2 l'intenzione di rifare il primo atto e rivedere la verseggiatura, anche se poi non complet\u00f2 il lavoro, e non sono oggi rimaste che poche varianti."}
{"id": "686392", "revid": "1013865", "url": "https://it.wikipedia.org/wiki?curid=686392", "title": "Governatorato di Ariana", "text": "Il governatorato di Ariana (in arabo \u0648\u0644\u0627\u064a\u0629 \u0623\u0631\u064a\u0627\u0646\u0629) \u00e8 uno dei 24 governatorati della Tunisia. Venne istituito nel 1983 e si trova nella parte settentrionale del paese, nei pressi della capitale Tunisi. Prende il nome dal suo capoluogo Ariana.\nMunicipalit\u00e0.\nIl governatorato comprende 5 municipalit\u00e0:\nGeografia antropica.\nSuddivisioni amministrative.\nIl governatorato \u00e8 diviso in 7 delegazioni, a loro volta suddivise in 48 settori."}
{"id": "686410", "revid": "741067", "url": "https://it.wikipedia.org/wiki?curid=686410", "title": "Celeste Holm", "text": "Biografia.\nNata e cresciuta a Manhattan, era figlia unica dell'americana Jean Parke, pittrice e autrice, e di Theodor Holm, un uomo d'affari norvegese che si occupava di trasporti marittimi per la Lloyd's di Londra. A causa del lavoro dei genitori, la Holm studi\u00f2 in diverse scuole dei Paesi Bassi, della Francia e degli Stati Uniti. Frequent\u00f2 l'Universit\u00e0 di Chicago, prima di intraprendere la carriera d'attrice, dopo alcuni spettacoli teatrali a cui partecip\u00f2 negli anni delle scuole superiori.\nTra le prime apparizioni sul grande schermo, da ricordare quella in \"Barriera invisibile\" (1947), in cui la Holm interpret\u00f2 il ruolo di Anne Dettrey, collega del giornalista Phil Green (interpretato da Gregory Peck), di cui \u00e8 segretamente innamorata, una donna di buon cuore in un mondo minato dal razzismo e dai pregiudizi. Per questo film vinse l'Oscar alla miglior attrice non protagonista e il Golden Globe per la migliore attrice non protagonista.\nPer la sua partecipazione in \"Eva contro Eva\" (1950), nel ruolo di Karen Richards, a fianco di Bette Davis e Anne Baxter, ottenne un'altra candidatura al Premio Oscar, ma a vincere il premio fu Josephine Hull per \"Harvey\" (1950). Anche per il film \"Le due suore\" la Holm ottenne una nomination agli Oscar, sempre nella categoria di miglior attrice non protagonista. Interpret\u00f2 inoltre il ruolo di Liz Imbrie nel film \"Alta societ\u00e0\" (1956), che era stato di Ruth Hussey in \"Scandalo a Filadelfia\" (1940).\nApparsa anche in alcuni musical teatrali, tra i quali \"Oklahoma!\", lavor\u00f2 poi per il piccolo schermo in diverse soap-opera: la si ricorda in particolare per aver interpretato Isabelle, la matriarca degli Alden, in \"Quando si ama\". \nMor\u00ec nel 2012, all'et\u00e0 di 95 anni, a seguito di un attacco cardiaco.\nPremi e candidature.\nPremio Oscar:\nGolden Globe:\nSarah Siddons Society:"}
{"id": "686422", "revid": "1013865", "url": "https://it.wikipedia.org/wiki?curid=686422", "title": "Governatorato di Tunisi", "text": "Il governatorato di Tunisi \u00e8 uno dei 24 governatorati della Tunisia. Venne istituito nel 1956 e ha capoluogo Tunisi, capitale del paese.\nMunicipalit\u00e0.\nFanno parte del governatorato le seguenti municipalit\u00e0:\nGeografia antropica.\nSuddivisioni amministrative.\nIl governatorato \u00e8 diviso in 21 delegazioni, a loro volta suddivise in 161 settori."}
{"id": "686426", "revid": "34119", "url": "https://it.wikipedia.org/wiki?curid=686426", "title": "Trikini", "text": ""}
{"id": "686430", "revid": "110157", "url": "https://it.wikipedia.org/wiki?curid=686430", "title": "Governatorato di Mahdia", "text": "Il governatorato di Mahdia \u00e8 uno dei 24 governatorati della Tunisia. Venne istituito nel 1974 e si trova nella parte orientale del paese; suo capoluogo \u00e8 Mahdia.\nLe citt\u00e0 del governatorato sono:"}
{"id": "686432", "revid": "287204", "url": "https://it.wikipedia.org/wiki?curid=686432", "title": "Atti", "text": ""}
{"id": "686435", "revid": "1568601", "url": "https://it.wikipedia.org/wiki?curid=686435", "title": "Cassibile (fiume)", "text": "Il fiume Cassibile (in greco \u039a\u03b1\u03ba\u03cd\u03c0\u03b1\u03c1\u03b9\u03c2) \u00e8 un fiume della Sicilia orientale.\nNasce presso Fontana Saraceni, Fontana Santa Lucia, Fontana Velardo e Fontana Pianette a pochi km da Palazzolo Acreide, in Provincia di Siracusa in localit\u00e0 Serra Porcari. Il suo percorso di 30\u00a0km si snoda tra i comuni di Palazzolo Acreide e Avola, sfociando poi nel Mare Ionio fra Capo Negro e Punta del Cane a 23\u00a0km a sud di Siracusa tramite un estuario. In realt\u00e0 l'estuario del fiume non \u00e8 da considerare un vero e proprio estuario, ma un'immissione di acqua di mare, in quanto il fiume si ingrotta per sfociare parecchi chilometri in alto mare. Ricade nel territorio dei comuni di Avola, Siracusa e Noto.\nLo scorrere del fiume Cassibile, nel corso dei millenni ha creato una serie di profondi canyon, fenomeno assai diffuso nella provincia di Siracusa. La profondit\u00e0 maggiore raggiunta \u00e8 di 520\u00a0m s.l.m., ma nei pressi del belvedere di Avola Antica con i suoi 507 metri raggiunge la massima profondit\u00e0. Sempre in questo tratto il canyon raggiunge la massima ampiezza di 1200 metri.\nLungo il percorso del fiume si notano molte tombe scavate nella roccia che furono oggetto dello studio, nel secolo scorso, di Paolo Orsi. Sono tombe quasi tutte a grotticella, a pianta rettangolare o ellittica.\nIn circa 10\u00a0km forma numerosi laghetti, con acque fresche e limpide, fra cui spiccano per bellezza i piccoli laghi nei pressi di Avola Antica accessibili al pubblico tramite una scala storica, la \"Scala Cruci\". Questa parte del suo percorso costituisce un'area di grande valore naturalistico che \u00e8 divenuta, l'area protetta di Cavagrande del Cassibile."}
{"id": "686437", "revid": "253269", "url": "https://it.wikipedia.org/wiki?curid=686437", "title": "Jane Wyman", "text": "Biografia.\nNel 1949 vinse il premio Oscar come migliore attrice protagonista per \"Johnny Belinda\" (1948) di Jean Negulesco, ottenendo in carriera altre tre candidature agli Oscar.\n\u00c8 conosciuta dal pubblico televisivo italiano anche per essere stata la protagonista, insieme a Lorenzo Lamas, del serial TV \"Falcon Crest\", in cui interpret\u00f2 la parte di Angela Channing dal 1981 al 1990.\nNel 1938, sul \"set\" di \"Brother Rat\" di William Keighley, la Wyman conobbe il collega Ronald Reagan, futuro presidente degli Stati Uniti per il partito Repubblicano dal 1981 al 1989. La coppia fu sposata dal 1940 al 1949 ed ebbe tre figli. Successivamente Jane Wyman si rispos\u00f2 per due volte con il direttore d'orchestra e compositore Fred Karger. Convertitasi al cattolicesimo nel 1953, dopo il divorzio da Karger non si rispos\u00f2 pi\u00f9.\nCitazioni.\nNel film \"Ritorno al futuro\" (1985) di Robert Zemeckis, ambientato nel 1955, il personaggio di \"Doc\" la nomina ironicamente come la possibile \"first Lady\" nell'improbabilit\u00e0 di una presidenza di Ronald Reagan, all'epoca attore ed ex marito della Wyman, ma nel doppiaggio italiano il suo nome venne sostituito con quello del sex symbol Marilyn Monroe."}
{"id": "686439", "revid": "106229", "url": "https://it.wikipedia.org/wiki?curid=686439", "title": "Camenae", "text": ""}
{"id": "686440", "revid": "106229", "url": "https://it.wikipedia.org/wiki?curid=686440", "title": "Carmenae", "text": ""}
{"id": "686442", "revid": "52076", "url": "https://it.wikipedia.org/wiki?curid=686442", "title": "Comunit\u00e0 Montana", "text": ""}
{"id": "686444", "revid": "125429837", "url": "https://it.wikipedia.org/wiki?curid=686444", "title": "Walter Huston", "text": "Biografia.\nNacque in Canada, ultimo di quattro figli, da padre irlandese, Robert Moore Houghston, e da madre scozzese, Elizabeth McGibbon. Fin da bambino dimostr\u00f2 passione per la recitazione e a soli quindici anni ottenne la prima piccola parte in teatro. A vent'anni cominci\u00f2 a girare gli Stati Uniti con una compagnia di repertorio e a St. Louis incontr\u00f2 Reah Gore, che dopo pochi mesi divent\u00f2 sua moglie. \nStanco di vagabondare, si rivolse per un aiuto al suocero John Gore, che gli offr\u00ec un lavoro come capo tecnico presso la Water &amp; Power Company di Nevada (Missouri), di cui Gore, avventuriero che aveva tentato di introdursi con alterni risultati in diversi rami del commercio, sembra fosse divenuto proprietario dopo una leggendaria partita a poker. \nNel 1906, proprio a Nevada nacque suo figlio John, anch'egli destinato a una carriera nel cinema, ma dopo soli tre anni Huston decise di abbandonare il lavoro e di intraprendere definitivamente la carriera sul palcoscenico. La moglie disapprov\u00f2 questa scelta e la coppia decide di separarsi.\nOttenuto il divorzio, nel 1915 Huston spos\u00f2 l'attrice Bayonne Whipple, con la quale allest\u00ec uno spettacolo itinerante e riprese la vita errabonda nei teatri e nei saloon di provincia. All'inizio degli anni venti sua sorella Margaret, divenuta nel frattempo un celebre mezzosoprano drammatico, lo invit\u00f2 a New York per tentare la fortuna in uno dei teatri della citt\u00e0.\nGiunto all'et\u00e0 di quarant'anni, nel 1924 Huston riusc\u00ec finalmente a esordire a Broadway, dove recit\u00f2 in numerosi lavori per poi diventare, con l'inizio del cinema sonoro, uno dei migliori caratteristi di Hollywood.\nLa prima parte di rilievo nel cinema fu quella del malvagio Trampas nel western \"L'uomo della Virginia\", pellicola diretta nel 1929 da Victor Fleming e interpretata da Gary Cooper. Seguirono, tra gli altri film, \"Pioggia\", versione del 1932 con Joan Crawford come protagonista femminile, \"La follia della metropoli\" (1932), \"Il pericolo pubblico n\u00b0 1\" (1932).\nNel 1936 arriv\u00f2 la prima candidatura all'Oscar con \"Infedelt\u00e0\", film tratto da un lavoro teatrale che egli stesso aveva interpretato a Broadway.\nSuccessivamente lavor\u00f2 in \"Cuori umani\" (1938) con James Stewart, \"La luce che si spense\" (1939) con Ronald Colman e Ida Lupino, \"I misteri di Shanghai\" (1941), \"L'oro del demonio\", per il quale ottenne la seconda candidatura all'Oscar 1942 come miglior attore protagonista, e \"La stirpe del drago\" (1944).\nTutti questi film, pur girati immediatamente prima o durante la guerra, verranno proiettati in Italia dal 1946 in poi. Un'altra pellicola che arriver\u00e0 in ritardo, ma per motivi di censura (ne vedremo solo un'edizione \"purgata\" nel 1949), \u00e8 \"Il mio corpo ti scalder\u00e0\" (1943), un western in cui l'ennesima versione della storia del bandito Billy the Kid \u00e8 combinata alla trasgressiva presenza femminile di Jane Russell.\nL'Oscar, ma come miglior attore non protagonista, giunse quasi a fine carriera nel 1949, per l'interpretazione dell'anziano avventuriero Howard nel film \"Il tesoro della Sierra Madre\", diretto l'anno prima da suo figlio John e interpretato al fianco di Humphrey Bogart.\nWalter Huston mor\u00ec per un aneurisma dell'aorta addominale nella sua villa di Beverly Hills, mentre con il figlio John, l'attore Spencer Tracy ed altri amici stava festeggiando il suo compleanno."}
{"id": "686447", "revid": "106229", "url": "https://it.wikipedia.org/wiki?curid=686447", "title": "Castrum Ovi", "text": ""}
{"id": "686449", "revid": "64860", "url": "https://it.wikipedia.org/wiki?curid=686449", "title": "Crusco", "text": ""}
{"id": "686452", "revid": "1272592", "url": "https://it.wikipedia.org/wiki?curid=686452", "title": "Torrisi", "text": ""}
{"id": "686456", "revid": "785863", "url": "https://it.wikipedia.org/wiki?curid=686456", "title": "Claire Trevor", "text": "Fu soprannominata \"La regina del film noir\" per aver interpretato molte volte la parte di \"cattiva ragazza\" in film \"noir\" o \"thriller\".\nBiografia.\nFiglia unica, Claire Trevor nacque a New York da una famiglia di origini tedesche, irlandesi e francesi.\nInizi\u00f2 a recitare dopo aver frequentato la Columbia University e aver studiato recitazione all'Accademia Americana di Arti Drammatiche. Dopo aver lavorato a Broadway, esord\u00ec nel cinema recitando in alcuni cortometraggi girati a Brooklyn con il sistema Vitaphone, dopodich\u00e9 si trasfer\u00ec a Hollywood, dove esord\u00ec nel western \"Life in the Raw\" (1933).\nTra il 1933 e il 1938, Claire Trevor apparve in 29 film, il pi\u00f9 importante dei quali fu il dramma sociale \"Strada sbarrata\" (1937) di William Wyler, a fianco di Humphrey Bogart, dove interpret\u00f2 il ruolo di Francie, l'ex-fidanzata di un gangster divenuta una prostituta malata di sifilide. Per questo film, la Trevor ottenne una candidatura all'Oscar alla miglior attrice non protagonista, in una delle pi\u00f9 brevi \"performance\" mai candidate al premio: l'attrice comparve nella pellicola per soli 4 minuti.\nNel 1939 si fece notare nel western \"Ombre rosse\" di John Ford, a fianco di John Wayne, nel ruolo della prostituta Dallas, che viene cacciata dai cittadini benpensanti e si unisce ai passeggeri di una diligenza, rivelando un'anima nobile e un cuore tenero dietro le maniere rudi.\nDurante la sua carriera, che conta oltre 60 titoli, Claire Trevor interpret\u00f2 molto spesso ruoli di aristocratiche decadute o donne di malaffare, e in genere di \"femme fatale\" in film come \"L'ombra del passato\" (1944) di Edward Dmytryk, a fianco di Dick Powell, e \"Perfido inganno\" (1947) di Robert Wise, accanto a Lawrence Tierney, riconosciuti tra i film pi\u00f9 importanti della carriera dell'attrice. Nel 1949 vinse l'Oscar alla miglior attrice non protagonista per la sua interpretazione della tormentata Gaye Dawn, l'amante alcolizzata di uno spietato gangster (Edward G. Robinson), nel film \"L'isola di corallo\" (1948) di John Huston, di nuovo a fianco di Humphrey Bogart.\nClaire Trevor torn\u00f2 a lavorare con John Wayne nel film \"Prigionieri del cielo\" (1954) di William A. Wellman; la sua interpretazione della frivola May Holst le fece ottenere la sua terza e ultima candidatura all'Oscar alla miglior attrice non protagonista. Nel 1955 affianc\u00f2 Kirk Douglas in \"L'uomo senza paura\" di King Vidor. Negli anni successivi partecip\u00f2, con ruoli da caratterista, a film di diverso genere, come \"La montagna\" (1956) di Edward Dmytryk, \"Due settimane in un'altra citt\u00e0\" (1962) di Vincente Minnelli, ove ritrov\u00f2 Kirk Douglas, \"Donna d'estate\" (1963) di Franklin J. Schaffner e \"Come uccidere vostra moglie\" (1965) di Richard Quine. La sua ultima apparizione sul grande schermo risale al 1982 nel film \"C'\u00e8 un fantasma tra noi due\" di Robert Mulligan.\nRecit\u00f2 in produzioni televisive fino al 1987 e presenzi\u00f2 alla cerimonia di consegna dei Premi Oscar 1998.\nVita privata.\nClaire Trevor si spos\u00f2 tre volte: prima con lo sceneggiatore Clark Andrews (1938-1942), poi con il soldato Cylos William Dunsmoore (1943-1947), da cui ebbe un figlio, Charles, e infine con il produttore Milton Bren nel 1948. Il figlio Charles mor\u00ec in un incidente aereo nel 1978, mentre l'anno successivo Bren mor\u00ec di tumore al cervello.\nClaire Trevor mor\u00ec l'8 aprile 2000 per un'insufficienza respiratoria, all'et\u00e0 di 90 anni.\nHa una stella sulla Hollywood Walk of Fame.\nPremi e candidature.\nPremio Oscar.\nPremio Emmy.\nDoppiatrici italiane.\nClaire Trevor \u00e8 stata doppiata da:"}
{"id": "686457", "revid": "1518525", "url": "https://it.wikipedia.org/wiki?curid=686457", "title": "Demeter", "text": ""}
{"id": "686459", "revid": "17654", "url": "https://it.wikipedia.org/wiki?curid=686459", "title": "Valse", "text": ""}
{"id": "686460", "revid": "33888", "url": "https://it.wikipedia.org/wiki?curid=686460", "title": "Danilo Montaldi", "text": "Biografia.\nPartecipa sin da giovane alla vita politica locale. Nel 1944 entra nel Fronte della Giovent\u00f9, organizzazione promossa dai comunisti, e partecipa alla Resistenza italiana svolgendo attivit\u00e0 di propaganda clandestina. Alla fine della guerra si iscrive al PCI, ma gi\u00e0 nel 1946, in disaccordo con la politica di unit\u00e0 nazionale, esce dal partito. Da questo momento Montaldi intraprende un percorso che lo porter\u00e0, nel corso degli anni successivi, a entrare in collegamento con numerosi gruppi della sinistra radicale internazionale \u2013 tra gli altri, il \"Partito Comunista Internazionalista\", il gruppo francese di \"Socialisme ou Barbarie\", l'olandese \"Spartakus\" \u2013 con i quali collaborer\u00e0 intensamente, pur senza mai aderirvi. Nel 1957 fonda a Cremona, insieme ad alcuni amici, il \"Gruppo di Unit\u00e0 Proletaria\", che si propone di svolgere attivit\u00e0 di propaganda e agitazione socialista rivoluzionaria nella provincia.\nFrattanto Montaldi, che nel 1946 aveva abbandonato il liceo, aveva sviluppato interessi intellettuali originali, all'incrocio tra storiografia, sociologia e politica. Aveva inoltre cominciato a collaborare con alcune delle principali riviste \u2013 \u00abDiscussioni\u00bb, \u00abNuovi Argomenti\u00bb, \u00abRagionamenti\u00bb, \u00abOpinione\u00bb, \u00abPassato e Presente\u00bb \u2013 che, tra gli anni Cinquanta e Sessanta, diedero voce alle istanze di libert\u00e0 e di rinnovamento della cultura italiana di sinistra in polemica con quelle che venivano considerate le degenerazioni della cultura di partito. Tali collaborazioni porteranno Montaldi a intrecciare rapporti con gli intellettuali pi\u00f9 impegnati nel dibattito politico e culturale che animava allora la sinistra.\nA partire dagli anni Sessanta Montaldi comincia a lavorare sia come consulente sia come traduttore per alcune case editrici: Einaudi, Rizzoli, Mondadori, Il Saggiatore, ma soprattutto Feltrinelli, presso cui lavorer\u00e0 anche come redattore nel 1962-63. In questo periodo egli ha modo di approfondire la conoscenza di Giangiacomo Feltrinelli, con cui collaborer\u00e0 strettamente negli anni successivi in progetti di carattere politico-sociologico. Sar\u00e0 proprio la casa editrice Feltrinelli a pubblicare nel 1960 il primo libro di Montaldi, \"Milano, Corea. Inchiesta sugli immigrati\", scritto in collaborazione con Franco Alasia. Il volume raccoglieva e commentava una serie di testimonianze di immigrati a Milano, portando l'attenzione sul fenomeno dell'immigrazione, all'epoca ancora poco studiato.\nAnche i due successivi libri di Montaldi saranno imperniati sulla raccolta di storie di vita, campo in cui il lavoro di Montaldi pu\u00f2 essere considerato, perlomeno in Italia, pionieristico. \"Autobiografie della leggera\" (Torino, Einaudi, 1961) e \"Militanti politici di base\" (Torino, Einaudi, 1970) rappresentavano i primi due capitoli, dedicati rispettivamente a vagabondi e ladri e ai militanti politici, di un'ampia inchiesta sulla cultura delle classi subalterne nella Bassa padana. Al terzo capitolo, che avrebbe dovuto riguardare la vita dei contadini, Montaldi stava lavorando quando mor\u00ec prematuramente, in circostanze mai del tutto chiarite, il 27 aprile 1975 (Piero Pastorino, parlando della sua scomparsa, lo chiama erroneamente Giuliano in \"Montaldi Guerreschi tra vita e arte\", La Repubblica, 27.03.2001). Postumi saranno pubblicati: \"Korsch e i comunisti italiani. Contro un facile spirito di assimilazione\", (Roma, Samon\u00e0 e Savelli, 1975) e \"Saggio sulla politica comunista in Italia (1919-1970)\" (Piacenza, Edizioni \"Quaderni piacentini\", 1976). Nel 1994 \u00e8 stato pubblicato il volume \"Bisogna sognare. Scritti 1952-1975\", che raccoglie gli articoli pubblicati su riviste e giornali e alcuni inediti.\nA soli due anni dalla sua scomparsa, Stefano Merli lo ricord\u00f2 con il libro \"L'altra storia. Bosio, Montaldi e le origini della nuova sinistra\" (Milano, Feltrinelli, 1977).\nVanno ricordati, infine, gli interessi di Montaldi per l'arte, alimentati dalla assidua frequentazione, negli anni milanesi, degli artisti della \"nuova generazione di Brera\". Nel 1965, con alcuni amici, apre a Cremona la \"Galleria d'arte Renzo Botti\", ove, per oltre un decennio, verranno presentate al pubblico cremonese alcune tra le pi\u00f9 significative proposte dell'arte sia italiana sia straniera."}
{"id": "686461", "revid": "292162", "url": "https://it.wikipedia.org/wiki?curid=686461", "title": "Diere", "text": "Il diere (\"u dieri\" in , pronunciato ) \u00e8 una costruzione tipica del territorio siracusano, scavata nella roccia calcarea. Il termine deriva dall'arabo \u062f\u064a\u0627\u0631 \"diy\u0101r\", plurale femminile di \u062f\u064e\u0627\u0631 \"d\u0101r\" 'casa', 'edificio', 'struttura' oppure 'terra', 'paese'.\n\"U dieri\" siciliano, infatti, viene a indicare una casa rupestre abitata in epoca bizantina e islamica. Pochissimi sono gli studi condotti su queste costruzioni, ragion per cui si conosce molto poco in merito alla storia e alla funzione.\nI dieri pi\u00f9 famosi sono:\nLa visita di Jean Houel.\nIl viaggiatore Jean Houel nel 1777 visit\u00f2 il \"diere grande di Baul\u00ec\" lasciandone una dettagliata descrizione degli ambienti e del suo utilizzo:"}
{"id": "686464", "revid": "828781", "url": "https://it.wikipedia.org/wiki?curid=686464", "title": "Broderick Crawford", "text": "Biografia.\nCrawford nacque a Philadelphia da Lester Crawford e Helen Broderick, entrambi attori di \"vaudeville\", un genere di intrattenimento molto popolare nel Nord America durante i primi anni del Novecento; sua madre ebbe una discreta carriera cinematografica nel genere Screwball comedy.\nSin da piccolo accompagn\u00f2 i suoi genitori in tour, fino a quando non li segu\u00ec anche sul palcoscenico, recitando con loro. Ma con il declino del vaudeville, Crawford decise di entrare al college di Harvard, ma lo lasci\u00f2 dopo tre settimane per iniziare a lavorare nelle stive delle navi nei docks di New York.\nRitorn\u00f2 a recitare grazie alla radio e nel 1934 debutt\u00f2 a Broadway nello spettacolo \"She Loves Me Not\". Riscosse un certo successo nel 1937 quando recit\u00f2 la parte di Lenny in \"Uomini e topi\", adattamento teatrale del romanzo omonimo del premio Nobel John Steinbeck. Subito dopo si trasfer\u00ec a Hollywood senza per\u00f2 riuscire ad ottenere il ruolo nella trasposizione cinematografica della stessa opera. Fece comunque il suo debutto sul grande schermo nella commedia \"Tiranna deliziosa\" (1937) e negli anni seguenti recit\u00f2 ruoli di comprimario in importanti pellicole d'avventura quali \"Beau Geste\" (1939) e \"La taverna dei sette peccati\" (1940).\nNel 1949 Crawford fu scritturato per interpretare il ruolo di Willie Stark nel film \"Tutti gli uomini del re\". Questo ruolo (che Sean Penn riprender\u00e0 nel rifacimento del 2006), valse a Crawford un Premio Oscar come miglior attore protagonista.\nIl 1950 riserv\u00f2 all'attore un altro successo cinematografico, grazie all'interpretazione del grezzo Harry Brock in \"Nata ieri\", al fianco di Judy Holliday e William Holden. Il suo ruolo verr\u00e0 ripreso da John Goodman nel rifacimento del 1993.\nNonostante questi successi, la carriera di Crawford vacill\u00f2 a causa della difficolt\u00e0 incontrata dall'attore nel reperire ruoli adatti al suo stile recitativo e al suo fisico corpulento, e anche per via della sua personalit\u00e0 a volte scontrosa.\nRisale al 1955 la sua partecipazione a una produzione italo-francese diretta da Federico Fellini, \"Il bidone\", in cui Crawford caratterizz\u00f2 con molta abilit\u00e0 il personaggio di Augusto Rocca, protagonista \"truffaldino\" del film, doppiato dall'attore Arnoldo Fo\u00e0. Fran\u00e7ois Truffaut dichiar\u00f2 in proposito \"...ma io, che avevo tutto il tempo a mia disposizione, sarei rimasto volentieri delle ore a veder morire Broderick Crawford\".\nSempre nel 1955 il noto produttore televisivo Frederick Ziv offr\u00ec a Crawford il ruolo da protagonista nella serie poliziesca \"La pattuglia della strada\". Il telefilm, che ebbe un notevole successo durante il periodo di programmazione (1955-1959), vide l'attore impegnato nel ruolo del burbero e zelante comandante Dan Matthews.\nNegli anni successivi Crawford continu\u00f2 a dividersi tra la televisione e il grande schermo. Gir\u00f2 numerose pellicole fra le quali \"La pistola sepolta\" (1956) con Glenn Ford, \"Tramonto di un idolo\" (1966) con Stephen Boyd e \"Una piccola storia d'amore\" (1979), dove interpret\u00f2 se stesso. Sul piccolo schermo, tra il 1961 e il 1962 prese parte, come protagonista e coproduttore, ad un'altra serie televisiva, \"King of Diamonds\".\nIn un cameo del 1977, nella serie tv \"CHiPs\", riprese in modo sarcastico il ruolo di Chief Dan Matthews, storico personaggio interpretato nella serie \"Highway Patrol\". Da segnalare per la singolarit\u00e0 dell'evento anche la sua partecipazione come ospite speciale al programma comico del \"network\" NBC \"Saturday Night Live\", in una puntata della stagione del 1977.\nBroderick Crawford continu\u00f2 a recitare quasi fino alla sua morte, avvenuta il 26 aprile 1986 a Rancho Mirage in California. \u00c8 uno dei pochi attori che vantano due stelle nella celebre Hollywood Walk of Fame: una per la carriera cinematografica al 6901 di Hollywood Boulevard e l'altra per la carriera televisiva al 6734 dello stesso viale."}
{"id": "686465", "revid": "599013", "url": "https://it.wikipedia.org/wiki?curid=686465", "title": "Davide Fontolan", "text": "Biografia.\n\u00c8 fratello minore di Silvano, nato esattamente 11 anni prima.\nCaratteristiche tecniche.\nAla o punta dal discreto bagaglio tecnico, riscontr\u00f2 i maggiori limiti sul piano caratteriale mentre \u2014 a livello agonistico \u2014 risent\u00ec di un infortunio ai legamenti del ginocchio sub\u00ecto in amichevole nell'estate 1990.\nCarriera.\nDopo l'esperienza col Legnano in terza serie, difese in B i colori di Parma e Udinese: acquistato dal Genoa nel 1988, consegu\u00ec la promozione in Serie A coi liguri al termine del campionato 1988-89. Esord\u00ec in massima categoria il 27 agosto 1989, segnando una rete decisiva per la vittoria contro il Lecce: il 1\u00ba ottobre seguente apr\u00ec le marcature nel derby della Lanterna, poi vinto di misura (1-2) dalla Sampdoria. Miglior realizzatore del \"Grifone\" in campionato, si rese protagonista di un fatto controverso in occasione della partita con l'Atalanta in cui venne espulso per lo schiaffo al compagno di squadra Ruotolo dopo uno screzio in campo.\nIl positivo rendimento coi genoani gli valse la chiamata dell'Inter, ma l'infortunio rimediato durante un'amichevole estiva ne precluse l'utilizzo per la stagione 1990-91: sostituito da Iorio nel mercato autunnale, fece parte \u2014 pur senza scendere in campo \u2014 della rosa che si aggiudic\u00f2 la Coppa UEFA. In nerazzurro fino al 1996, replic\u00f2 il successo in ambito europeo nella stagione 1993-94: durante la finale di ritorno contro il Casino Salisburgo, accus\u00f2 uno svenimento in campo.\nTrasferitosi al Bologna nel 1996 per via delle incomprensioni con Hodgson, milit\u00f2 nella compagine felsinea per un quadriennio distinguendosi per dissapori col capitano Marocchi durante l'ultima stagione coi petroniani: la tappa conclusiva della sua carriera fu con il Cagliari, ritirandosi nella primavera 2001 dopo essersi dichiarato deluso dal mondo calcistico.\nDopo il ritiro.\nNel 2015 diviene l'allenatore degli Esordienti del Lainatese, aggiudicandosi \u2014 alla guida dei Giovanissimi \u2014 la vittoria del campionato regionale e la conseguente promozione nell'aprile 2018."}
{"id": "686466", "revid": "172554", "url": "https://it.wikipedia.org/wiki?curid=686466", "title": "Eckhart", "text": ""}
{"id": "686467", "revid": "1601148", "url": "https://it.wikipedia.org/wiki?curid=686467", "title": "Dean Jagger", "text": "Biografia.\nVinse il premio Oscar al miglior attore non protagonista nel 1950 grazie all'interpretazione del giudizioso Maggiore \"Harvey Stovall\" nel film \"Cielo di fuoco\" (1949)."}
{"id": "686468", "revid": "119951016", "url": "https://it.wikipedia.org/wiki?curid=686468", "title": "Luce cinerea", "text": "La luce cinerea \u00e8 un fenomeno che interessa la Luna durante la prima e l'ultima fase, ossia quando presenta uno spicchio di disco illuminato assai sottile. In questo caso \u00e8 facile che la luce del Sole venga riflessa dalla Terra verso la Luna, illuminando una porzione di superficie in ombra. Tale fenomeno \u00e8 stato intuito da Leonardo da Vinci e poi pi\u00f9 esaustivamente spiegato da Galileo Galilei.\nIl fenomeno.\nQuesto fenomeno avviene quando la Luna si trova in mezzo fra la Terra ed il Sole e, quindi, riceve la massima illuminazione dal nostro pianeta essendo \"Terra piena\" se guardiamo dalla Luna.\n si \u00e8 notato un cambiamento del valore della riflettanza della Terra: \u00e8 in declino, un fatto riscontrato misurando appunto la luce cinerea con il Big Bear Solar Observatory, in California. Solo si \u00e8 osservata una controtendenza: infatti l'indice . Probabilmente ci\u00f2 \u00e8 dovuto ai vari cambiamenti climatici terrestri. L'imputato maggiore sarebbero le nubi; una forte copertura aumenta la luce cinerea, ."}
{"id": "686469", "revid": "253269", "url": "https://it.wikipedia.org/wiki?curid=686469", "title": "Mercedes McCambridge", "text": "Biografia.\nFiglia di due contadini di origine irlandese, Marie Mahaffry e John Patrick McCambridge, si laure\u00f2 al Mundelein College di Chicago prima di intraprendere la carriera di attrice. Star della radio e di Broadway, vinse il premio Oscar alla miglior attrice non protagonista nel 1950 per la sua interpretazione in \"Tutti gli uomini del re\" (1949) di Robert Rossen, che rappresent\u00f2 anche il suo brillante debutto sul grande schermo.\nLa sua carriera, in ruoli prevalentemente secondari ma talora incisivi, si svolse soprattutto durante gli anni cinquanta ed ebbe il suo apice con il ruolo della malvagia \"Emma Small\" in \"Johnny Guitar\" (1954), con protagonista Joan Crawford, il western-cult di Nicholas Ray in cui la McCambridge ebbe modo di ritrarre un personaggio femminile dalla cieca ostinazione, in linea con il tono di tragica tensione della pellicola. Tra gli altri film da lei interpretati nel decennio, da ricordare \"L'odio colpisce due volte\" (1951) di King Vidor, \"Il gigante\" (1956) di George Stevens, \"L'infernale Quinlan\" (1958) di Orson Welles (sia pure non accreditata), \"Improvvisamente l'estate scorsa\" (1959) di Joseph L. Mankiewicz e \"Cimarron\" (1960) di Anthony Mann.\nDagli anni sessanta la McCambridge dirad\u00f2 le apparizioni cinematografiche in favore di film per la televisione; tra i suoi ultimi impegni sul grande schermo, un ruolo in \"The Other Side of the Wind\" (1972), diretta ancora da Orson Welles, e la voce prestata al personaggio dell'indemoniata interpretata da Linda Blair nell'horror \"L'esorcista\" (1973) di William Friedkin. La sua ultima apparizione al cinema risale al 1983.\nDoppiatrici italiane.\nDa doppiatrice \u00e8 sostituita da:"}
{"id": "686470", "revid": "228587", "url": "https://it.wikipedia.org/wiki?curid=686470", "title": "Giovanni Costantini (arcivescovo)", "text": "Biografia.\nEra fratello minore di Celso Costantini che fu, per molti anni, delegato apostolico in Cina, poi segretario della Sacra Congregazione de Propaganda Fide, infine cardinale. Giovanni venne ordinato prete a 25 anni, il 18 marzo 1905, a Venezia. Quindi si laure\u00f2 in filosofia e teologia, che poi insegn\u00f2 insieme ad apologetica, storia dell'arte, patrologia e arte sacra. Nel 1924 gli fu affidata la cattedra di Architettura sacra all'.\nPapa Pio XI lo nomin\u00f2 protonotario apostolico. In seguito lo nomin\u00f2 amministratore apostolico della diocesi di Luni-Sarzana e Brugnato, perch\u00e9 ne riordinasse l'assetto geo-pastorale e amministrativo in vista del trasferimento della sede alla Spezia. Fu quindi eletto vescovo di Luni, ossia La Spezia, Sarzana e Brugnato, l'8 febbraio 1929, e consacrato il successivo 5 maggio dal patriarca di Venezia, cardinale Pietro La Fontaine. Cre\u00f2 diciotto nuove parrocchie, cur\u00f2 con diligenza i due Seminari diocesani, individu\u00f2 e procur\u00f2 i terreni per far sorgere la cattedrale e il nuovo Seminario alla Spezia, dove tenne un sinodo diocesano.\nIl 26 luglio 1943 fu nominato presidente della Pontificia commissione centrale per l'arte sacra in Italia, che papa Pio XII gli affid\u00f2 chiamandolo a Roma, e assegnandoli il titolo di arcivescovo di Colossi. Della sua opera resta traccia ad esempio nella chiesa parrocchiale di San Vitale a Muzzana del Turgnano dove \u00e8 custodita una \"Via Crucis\", in bassorilievo ligneo, a lui attribuita.\nMor\u00ec a Roma il 17 maggio 1956; venne inizialmente sepolto nella tomba di famiglia a Castions (dove, due anni dopo, venne inumato anche il fratello, il cardinale Celso) e successivamente trasferito nella cripta della nuova cattedrale di Cristo Re alla Spezia.\nA Castions di Zoppola gli \u00e8 stata dedicata, insieme al fratello Celso, la Civica galleria d'arte, inaugurata il 16 dicembre 2011 e allestita nella restaurata casa natale.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "686473", "revid": "253269", "url": "https://it.wikipedia.org/wiki?curid=686473", "title": "Jos\u00e9 Ferrer", "text": "Vinse il premio Oscar al miglior attore protagonista nel 1951 per l'interpretazione in \"Cirano di Bergerac\" (1950).\nBiografia.\nFiglio di un avvocato, Jos\u00e9 Ferrer giunse con la famiglia negli Stati Uniti dalla natia Portorico quando aveva sei anni, nel 1918. Brillante studente, all'et\u00e0 di appena 14 anni super\u00f2 gli esami di ammissione all'Universit\u00e0 di Princeton.\nDopo aver studiato architettura, segu\u00ec la propria vocazione di attore e intraprese la carriera artistica in campo teatrale, facendo il suo debutto a Broadway nel 1935. Nel 1940 diresse e interpret\u00f2 la commedia \"La zia di Carlo\". Nel 1946 fu a sua volta diretto da Mel Ferrer, con cui non aveva alcun rapporto di parentela, nell'opera teatrale \"Cyrano de Bergerac\", che gli consent\u00ec di farsi notare dai produttori cinematografici e di ottenere il ruolo di Carlo VII, il Delfino di Francia, nel film \"Giovanna d'Arco\" (1948), che rappresent\u00f2 il suo debutto sul grande schermo e gli consent\u00ec di guadagnarsi una candidatura al premio Oscar al miglior attore non protagonista.\nDue anni pi\u00f9 tardi riprese il ruolo di Cyrano, il romantico poeta dall'enorme naso, che aveva gi\u00e0 interpretato trionfalmente a teatro, nel film \"Cirano di Bergerac\" (1950), che gli valse l'Oscar al miglior attore protagonista e il Golden Globe. Subito dopo ottenne un'altra candidatura all'Academy Award per il complesso ruolo di Toulouse Lautrec nel film \"Moulin Rouge\" (1952) di John Huston, nel quale diede un'interpretazione sorprendente del celebre pittore affetto da nanismo, recitando in ginocchio per rendere al meglio la caratteristica fisica del personaggio.\nIl successo cinematografico non imped\u00ec a Ferrer di continuare a calcare il palcoscenico e di passare anche alla regia teatrale. In quest'ultima veste, l'attore vinse quattro Tony Award, di cui uno per il dramma \"The Shrike\", da cui trasse il film \"La figlia di Caino\" (1955), con il quale debutt\u00f2 come regista cinematografico, cui seguirono altre direzioni per il grande schermo, fra le quali \"L'affare Dreyfus\" (1958), \"L'alto prezzo dell'amore\" (1958), \"Ritorno a Peyton Place\" (1961).\nAttivo fino agli anni ottanta, lavor\u00f2 sotto la guida di grandi registi: apparve in \"Fedora\" (1978) di Billy Wilder, \"Una commedia sexy in una notte di mezza estate\" (1982) di Woody Allen, e nel fantascientifico \"Dune\" (1984) di David Lynch, e recit\u00f2 accanto a Mel Brooks nella commedia \"Essere o non essere\" (1983).\n\u00c8 stato sposato quattro volte: dal 1938 al 1948 con l'attrice Uta Hagen da cui ebbe una figlia, Leticia, nata nel 1940; dal 1948 al 1953 con l'attrice Phyllis Hill; dal 1953 al 1967 con l'attrice e cantante statunitense Rosemary Clooney, dalla quale ebbe due figli: Rafael e Miguel, ambedue divenuti attori; dal 1977 fino alla morte con Stella Daphne Magee.\n\u00c8 stato zio acquisito di George Clooney."}
{"id": "686475", "revid": "1305772", "url": "https://it.wikipedia.org/wiki?curid=686475", "title": "Segatura (meccanica)", "text": "La segatura (o segagione) \u00e8 una lavorazione meccanica o di falegnameria per ricavare un pezzo tramite il taglio. Si esegue a mano con il seghetto e la sega, oppure a macchina con la segatrice. Si opera su metallo, legno, plastica e altri materiali in forma di barre, lastre, lamiere, blocchi, legnami.\nA differenza del taglio operato con utensili quali le cesoie o le forbici la segatura avviene per asportazione di parte del materiale sotto forma di truciolo, che prende anch'esso il nome di segatura.\nSegatura del metallo.\nSi esegue quando la parte da tagliare \u00e8 troppo spessa o dura per affrontarla con le cesoie. Importante \u00e8 l'uso di lubrificante adatto al materiale e alle dimensioni della lama, per esempio olio da taglio o lubrorefrigerante, sia per agevolare il lavoro dei denti sia per asportare il calore generato dagli attriti.\nA mano.\n\u00c8 una tipica fase dell'aggiustaggio che si compie con il seghetto dopo aver ben serrato il pezzo nella morsa. La scelta della giusta lama \u00e8 cruciale e dipende dalla fase di lavorazione, dal materiale e dallo spessore. Conviene segnare il punto d'inizio del taglio sul pezzo, per esempio con una tacca. Il seghetto s'impugna con ambo le mani, una al manico e l'altra all'estremit\u00e0 opposta, e va mosso alternativamente operando al contempo una decisa pressione di circa 4-5 kg verso il pezzo; i metalli non ferrosi richiedono pressioni maggiori. Il taglio per\u00f2 \u00e8 monodirezionale poich\u00e9 l'azione dei denti della lama si esplica solo in un senso; durante il movimento di ritorno \u00e8 buona regola non esercitare pressione. Il seghetto deve tenersi inclinato per tutta la durata dell'operazione, l'angolo dipende dal materiale; inclinazioni troppo piccole portano a tagli deviati, inclinazioni eccessive causano impuntamenti. Nel malaugurato caso in cui il taglio si disallineasse converr\u00e0 interromperlo, capovolgere il pezzo e riprenderlo dalla banda opposta. Tagli disallineati possono portare alla rottura della lama.\nA titolo indicativo la distanza tra i denti della lama dev'essere scelta di circa 2,2 mm per alluminio, piombo, stagno e rame; 1,6\u00a0mm per bronzo e ghisa; 1\u00a0mm per acciaio dolce e ferro; 0,8\u00a0mm per lamiere generiche di modesto spessore. Eccezionalmente il piombo e lo stagno possono segarsi anche con una lama per legno.\nA macchina.\nSi opera con la segatrice che pu\u00f2 essere alternativa a lama, circolare a disco, a nastro o a catena.\nSeghe alternative.\nLe lame per macchina alternativa(prettamente usate per il taglio di metalli) somigliano a quelle dei seghetti a mano, per\u00f2 hanno minore densit\u00e0 di denti per unit\u00e0 di lunghezza e maggiore spessore. La pressione di taglio \u00e8 data dal peso della macchina stessa oppure dall'azione dal braccio dell'operatore, in alcuni casi anche da un sistema a vite. La lama alternativa pu\u00f2 essere parallela oppure inclinata rispetto alla direzione di taglio.\nSeghe a nastro.\nLe macchine alternative sono state ormai soppiantate da macchine che utilizzano nastri sega di diverse qualit\u00e0 (M42, M51, X3000), formati (tramite un processo di saldatura particolare) dall'unione di due nastri di metallo diverso; uno con notevole durezza, circa 58HRC, che forma il dente della sega, e uno con particolari doti di flessibilit\u00e0 che forma il corpo stesso della lama. I denti della lama vengono creati tramite dei Creatori, utensili da taglio che formano il dente della lama. Esistono lame con denti in Carburo di Tungsteno (Comunemente chiamato ), le quali trovano grande impiego nel taglio di alluminio, materiali duri e abrasivi.&lt;br&gt;\nIl taglio tramite Nastro ha portato notevoli vantaggi, notevole diminuzione di tempo impiegato per un taglio, minore scarto dovuto ad un minore spessore del nastro rispetto alle lame alternative e a disco, migliore finitura della superficie.\nEsistono Macchine di diversa tipologia per diverse destinazioni di utilizzo, e si dividono principalmente in due categorie, segatrici ad arco e segatrici ad arco .\nLa tecnologia sviluppata sulle lame a nastro ha consentito di poter sviluppare macchine per il taglio dei materiali pi\u00f9 disparati, quali vetro, marmo e graniti, cristalli di silicio e \nLa scelta della lama e della velocit\u00e0 di taglio sono funzione del materiale e del suo spessore e si ottengono da tabelle fornite dai produttori delle lame ma soprattutto dall'esperienza dell'operatore. La lubrificazione avviene di solito con lubrorefrigerante o con olio integrale da taglio spruzzato sul dente della lama\nSeghe a disco.\nLe lame a disco producono tagli pi\u00f9 netti e precisi poich\u00e9 l'utensile \u00e8 pi\u00f9 largo, asporta pi\u00f9 materiale e non ha vibrazioni durante l'operazione. La scelta della lama e della velocit\u00e0 di taglio sono funzione del materiale e del suo spessore e si ottengono da tabelle fornite dai produttori delle lame ma soprattutto dall'esperienza dell'operatore. La lubrificazione avviene di solito con lubrorefrigerante.\nSegatura del legname.\nLe seghe a mano per il taglio del legno sono di vario tipo a seconda dell'utilizzo a cui sono destinate.&lt;br&gt;\nNelle seghe a motore troviamo i seghetti alternativi, le seghe a nastro, le seghe a dico e le seghe a catena.\nSeghetti alternativi.\nLa lama della sega, che ha un moto alternativo, negli attrezzi portatili \u00e8 fissata da un lato solo, mentre in quelli da banco \u00e8 fissata da ambedue le parti.\nSeghe a nastro.\nNelle seghe a nastro per legnami la lama \u00e8 costituita da un nastro d'acciaio al carbonio dentato. Vengono utilizzate per tagli di notevole spessore nel legno, prevalentemente nelle segherie per la prima lavorazione dei tronchi d'albero e nelle falegnamerie per tagli rilevanti.\nSeghe a disco.\nLa sega circolare utilizza come lama un disco metallico dentato. Pu\u00f2 essere portatile o da banco.\nSeghe a catena.\nLa catena dentata viene utilizzata nelle motoseghe per il taglio del legno. \u00c8 un attrezzo portatile, adatto principalmente al taglio di tronchi."}
{"id": "686483", "revid": "124921272", "url": "https://it.wikipedia.org/wiki?curid=686483", "title": "George Sanders", "text": "Biografia.\nCarriera.\nNativo di San Pietroburgo, allo scoppio della Rivoluzione d'Ottobre nel 1917, egli fece ritorno con i genitori in Gran Bretagna, a Brighton, dove studi\u00f2 con suo fratello, il futuro attore Tom Conway, presso l'istituto privato maschile Brighton College.\nOttenuto successivamente il diploma alla \"Bedales &amp; Manchester Technical School\", entr\u00f2 nel commercio del tabacco e viaggi\u00f2 a lungo in Argentina e in Cile. Rientrato in Inghilterra, si occup\u00f2 di pubblicit\u00e0 come agente e conobbe l'allora aspirante attrice Greer Garson, la quale lo incoraggi\u00f2 a intraprendere la carriera di attore. Dopo aver debuttato sugli schermi nel 1929, Sanders lavor\u00f2 per alcuni anni nel cinema britannico prima di trasferirsi negli Stati Uniti, dove esord\u00ec nel 1936 con un ruolo di supporto, quello di un nobile vizioso, ne \"I Lloyds di Londra\" (1936) di Henry King. Successivamente interpret\u00f2 il ruolo di Simon Templar (il \"Santo\") e del detective Gay Lawrence (\"The Falcon\") in due diverse serie di film a basso budget prodotti tra la fine degli anni trenta e l'inizio degli anni quaranta.\nCeduto il ruolo di \"The Falcon\" al fratello Tom Conway, Sanders si afferm\u00f2 come uno dei migliori attori cinematografici dell'epoca, interprete dall'innata eleganza e dai modi spesso ingannevolmente soavi, e dotato di una gradevole voce baritonale dal marcato accento britannico. Tra le molte celebri pellicole da lui interpretate, sono da ricordare \"La spia dei lancieri\" (1937), \"Il primo ribelle\" (1939), i thriller \"Il prigioniero di Amsterdam\" (1940) e \"Rebecca - La prima moglie\" (1940), entrambi diretti da Alfred Hitchcock, \"Il ritratto di Dorian Gray\" (1945), in cui interpret\u00f2 la figura del diabolico e libertino Lord Henry Wotton, i \"noir\" \"Io ho ucciso\" (1945) e \"Lo sparviero di Londra\" (1947), il romantico \"Il fantasma e la signora Muir\" (1947), nei panni dello spregiudicato scrittore Miles Farley, e il dramma in costume \"Ambra\" (1947), in cui vest\u00ec i panni del re Carlo II d'Inghilterra, ruolo che avrebbe ripreso una decina di anni pi\u00f9 tardi nell'avventura in costume \"Il ladro del re\" (1956).\nLa carriera di Sanders raggiunse l'apice con la conquista del premio Oscar al miglior attore non protagonista nel 1951 per l'interpretazione del velenoso critico teatrale Addison DeWitt, amante della svampita attrice Claudia Caswell (Marilyn Monroe) in \"Eva contro Eva\" (1950). Durante il decennio continu\u00f2 ad apparire regolarmente sullo schermo, prevalentemente in pellicole d'avventura come \"Ivanhoe\" (1952), \"Riccardo Cuor di Leone\" (1954) e \"Il covo dei contrabbandieri\" (1956), e nel poliziesco \"Ti ho visto uccidere\" (1954), in cui interpret\u00f2 il personaggio di Albert Richter. Nella sua unica esperienza italiana, interpret\u00f2 in \"Viaggio in Italia\" (1953), diretto da Roberto Rossellini, il personaggio di Alex Joyce, nella finzione marito di Ingrid Bergman, una donna in crisi sentimentale.\nDurante il decennio si avvicin\u00f2 inoltre al piccolo schermo, curando la presentazione di uno \"show\" personale, \"The George Sanders Mystery Show\", andato in onda nel 1957, e partecipando successivamente a diverse popolari serie televisive, tra le quali \"Organizzazione U.N.C.L.E.\" (1965), \"Batman\" (1966), nei panni di Mister Freeze, e \"Missione impossibile\" (1971).\nNell'ultima parte della sua carriera, l'interpretazione pi\u00f9 memorabile fu quella di doppiatore nel film della Disney \"Il libro della giungla\" (1967), prestando la voce alla tigre \"Shere Khan\". Allo stesso anno risale la partecipazione al film \"Lettera al Kremlino\" (1967), pellicola di spionaggio diretta da John Huston, nella quale interpret\u00f2 il ruolo di \"The Warlock\", un raffinato omosessuale che, indossando vistosi abiti femminili, fa la sua prima apparizione nel film mentre suona il pianoforte in un bar gay di San Francisco.\nVita privata.\nIl 27 ottobre 1940 Sanders spos\u00f2 Susan Larson, ma il matrimonio si concluse nel 1949 con il divorzio. Nello stesso anno si rispos\u00f2 con l'attrice ungherese Zsa Zsa Gabor, dalla quale divorzi\u00f2 nel 1954. Il 10 febbraio 1959 Sanders spos\u00f2 l'attrice Benita Hume, vedova dell'attore Ronald Colman. La Hume mor\u00ec nel 1967 e Sanders si rispos\u00f2 per l'ultima volta, il 4 dicembre 1970, con Magda Gabor, la sorella maggiore della sua seconda moglie, ma l'unione dur\u00f2 solo sei settimane e, \nL'ultima compagna di Sanders, una donna messicana di diversi anni pi\u00f9 giovane di lui, lo convinse a vendere la sua villa a Maiorca, \nMor\u00ec suicida, in un albergo della localit\u00e0 catalana di Castelldefels, nei pressi di Barcellona, dopo aver ingerito una dose letale di barbiturici. Lasci\u00f2 un biglietto in cui dava il suo addio \nPubblicata nel 1960, la sua autobiografia \"Memoirs of a Professional Cad\" (\"Memorie di un mascalzone professionista\") \n a suggerire il titolo \"A Dreadful Man\" (\"Un uomo terribile\") per la sua biografia, scritta successivamente da Brian Aherne e pubblicata nel 1979.\nDoppiatori italiani.\nDa doppiatore \u00e8 stato sostituito da: \nBibliografia.\nin inglese:"}
{"id": "686484", "revid": "380654", "url": "https://it.wikipedia.org/wiki?curid=686484", "title": "Josephine Hull", "text": "Biografia.\nInizi\u00f2 la sua carriera a teatro come Josephine Sherwood affermandosi sui palcoscenici di Broadway insieme al marito Shelley Hull, fratello di un altro attore, Henry Hull. L'attrice, dopo la morte del marito nel 1919 durante l'epidemia di spagnola, approd\u00f2 al cinema dopo essersi ritirata per qualche anno dal palcoscenico. Nota caratterista cinematografica, vinse il premio Oscar alla miglior attrice non protagonista nel 1951 per la sua interpretazione in \"Harvey\". Dal grande pubblico, viene ricordata anche come una delle due vecchiette assassine di \"Arsenico e vecchi merletti\", film del 1944, considerato uno dei classici di Frank Capra."}
{"id": "686485", "revid": "287204", "url": "https://it.wikipedia.org/wiki?curid=686485", "title": "Caffe espresso", "text": ""}
{"id": "686486", "revid": "767487", "url": "https://it.wikipedia.org/wiki?curid=686486", "title": "Slade", "text": "Gli Slade sono un gruppo hard rock formato a Black Country, Regno Unito nel 1966; esponenti del glam rock negli anni settanta, furono fonte di ispirazione per molti gruppi successivi. Fu una band molto popolare nel Regno Unito negli anni settanta, nel corso dei quali ebbe numerosi singoli in vetta alla Official Singles Chart. Sono noti soprattutto per le canzoni \"Merry Xmas Everybody\" e \"Cum on Feel the Noize\" del 1973."}
{"id": "686487", "revid": "1566286", "url": "https://it.wikipedia.org/wiki?curid=686487", "title": "George Stevens", "text": "Biografia.\nFiglio degli attori Landers Stevens e Georgie Cooper, fin da piccolo calc\u00f2 le scene insieme a loro nella piccola impresa teatrale di famiglia, il cui repertorio comprendeva anche diverse opere classiche. Stevens aveva circa 18 anni quando i genitori lasciarono le scene per trasferirsi in California insieme a lui e all'altro figlio John Landers, per trovare lavoro nel cinema. Il giovane lasci\u00f2 gli studi per accompagnare i familiari alle audizioni, dove per altro trovarono lavoro come attori in piccole parti, e per sopperire alla mancanza di educazione studi\u00f2 da autodidatta il teatro e la letteratura. All'inizio degli anni '20, la casa che produceva le commedie di Stan Laurel e Oliver Hardy lo scrittur\u00f2 come sceneggiatore e fu proprio qui che, nel 1923, debutt\u00f2 prima come fotografo quindi come direttore della fotografia, assumendo il nome d'arte di Jack Stevens. \nArriv\u00f2 al grande cinema nel 1935 quando Katharine Hepburn lo volle come regista di \"Primo amore\" che valse a lei la candidatura agli Oscar, e una anche al film. Subito dopo, Stevens diresse \"Follie d'inverno\" con la coppia Fred Astaire e Ginger Rogers, mentre nel 1939 tent\u00f2 un nuovo genere: dopo la commedia, pass\u00f2 all'avventura con \"Gunga Din\", film con Cary Grant e Douglas Fairbanks Jr., tratto dal poema di Rudyard Kipling. Nei primi anni della guerra gir\u00f2 tre commedie, di cui la pi\u00f9 nota \u00e8 \"La donna del giorno\" (1942), ancora con Katharine Hepburn e Spencer Tracy, poi nel 1944 si arruol\u00f2 nell'esercito e part\u00ec per il fronte. Con una piccola unit\u00e0 riusc\u00ec a filmare parte dello sbarco in Normandia, la liberazione di Parigi e il Campo di concentramento di Dachau. I suoi preziosi filmati vennero in seguito utilizzati durante il Processo di Norimberga.\nTornato dalla guerra, fond\u00f2 con i commilitoni Frank Capra e William Wyler la casa di produzione Liberty e si risedette sulla poltrona da regista. Se quelle dell'ante guerra erano state le sue ultime commedie, l'esperienza sul fronte bellico cambi\u00f2 il tema delle sue produzioni, e negli anni successivi gir\u00f2 film pi\u00f9 cupi, quali \"Un posto al sole\" (1951), \"Mamma ti ricordo\" (1948), \"Il cavaliere della valle solitaria\" (1953), \"Il gigante\" (1956), \"Il diario di Anna Frank\" (1959) e il kolossal \"La pi\u00f9 grande storia mai raccontata\" (1965).\nVinse il premio Oscar al miglior regista nel 1952 per \"Un posto al sole\" e nel 1957 per \"Il gigante\". Padre del regista George Stevens Jr. e marito dell'attrice Yvonne Howell, fu presidente della Screen Directors Guild dal 1941 al 1943. Nel 1975, quando mor\u00ec per un attacco cardiaco, se ne and\u00f2 un grande regista, la cui professionalit\u00e0, oltre che dalle sue numerose opere \u00e8 dimostrata anche dal grande numero di premi vinti o per cui era stato solo candidato."}
{"id": "686488", "revid": "320578", "url": "https://it.wikipedia.org/wiki?curid=686488", "title": "Original Net Anime", "text": ""}
{"id": "686489", "revid": "1305772", "url": "https://it.wikipedia.org/wiki?curid=686489", "title": "ONA", "text": ""}
{"id": "686491", "revid": "6923", "url": "https://it.wikipedia.org/wiki?curid=686491", "title": "Original net anime", "text": "Original net anime (ONA), letteralmente \u00abanime originale per la rete\u00bb, detto anche \"Original net animation\" o ancora \"Original web animation\", designa un anime concepito per essere diffuso solo come \"streaming video\" su internet e Web TV; anche se non accade sempre, le serie ONA normalmente non vengono mai trasmesse sui normali canali televisivi.\nStoria.\nIl termine \u00e8 stato usato per la prima volta in Giappone nel 2001 dagli autori dilettanti dell'episodio pilota della serie \"Lingerie Senshi Papillon Rose\", poi mai realizzata. Le ONA si sono diffuse da principio soprattutto ad opera di giovani autori che mettono in rete i loro lavori amatoriali, ma anche diverse case di produzione si stanno orientando nel senso di promuovere alcune opere diffondendole inizialmente sul web, come nel caso della AIC con la serie di 23 episodi \"Maho Y\u016bgi\" del 2002, o della Sunrise che nel 2006 ha pubblicato \"on line\" i tre episodi di \"\" prima di distribuirli in DVD."}
{"id": "686492", "revid": "38120", "url": "https://it.wikipedia.org/wiki?curid=686492", "title": "Strawbs (album)", "text": "Strawbs \u00e8 un il primo album ufficiale degli Strawbs, pubblicato dalla A&amp;M Records nel 1969. In precedenza, era stato inciso un lavoro dal titolo \"Sampler\", un demo stampato in 100 copie.\nMusicisti.\nMusicisti aggiunti"}
{"id": "686495", "revid": "287204", "url": "https://it.wikipedia.org/wiki?curid=686495", "title": "Riscrivere il passato", "text": "Riscrivere il passato \u00e8 il quinto album del gruppo neoprogressive italiano Notturno Concertante.\nIl disco.\nLa preparazione di \"Riscrivere il passato\" inizi\u00f2 nel 1996. La produzione tecnica fu curata dagli stessi membri del gruppo, e a tal scopo furono usati strumenti software di larga diffusione (Pro Tools). All'album ha collaborato Stefano Benni, che ha scritto il testo di \"Io ti amo\".\nSuonano nel cd:\nLucio Lazzaruolo: tastiere e chitarra classica\nRaffaele Villanova: chitarre, basso e voce\nRaffaele Tiseo: violino\nCaterina D'Amore: flauto e ottavino\nPaolo Picone: batteria"}
{"id": "686505", "revid": "599013", "url": "https://it.wikipedia.org/wiki?curid=686505", "title": "Owa", "text": ""}
{"id": "686507", "revid": "287204", "url": "https://it.wikipedia.org/wiki?curid=686507", "title": "One Live Badger", "text": "One Live Badger \u00e8 il primo album del gruppo musicale di rock progressivo britannico Badger.\nIl disco.\n\"One Live Badger\" fu il primo album del gruppo dei Badger, fondato da Tony Kaye (ex Yes) e David Foster (ex bassista del gruppo giovanile di Jon Anderson, The Warriors). Fu registrato dal vivo al Rainbow Theatre di Londra. La produzione fu curata dallo stesso Jon Anderson, e la copertina fu realizzata da Roger Dean, come le copertine degli album degli Yes di quel periodo. L'album viene generalmente classificato come rock progressivo, sebbene sia piuttosto vicino al blues tradizionale. Il brano \"Wind of Change\" fu in seguito incluso nella raccolta \"\"."}
{"id": "686509", "revid": "2117237", "url": "https://it.wikipedia.org/wiki?curid=686509", "title": "Insight", "text": "Insight (letteralmente \"visione interna\") \u00e8 un termine di origine inglese usato in psicologia, e definisce il concetto di \"intuizione\", nella forma immediata ed improvvisa.\nL'insight consiste nella comprensione improvvisa e subitanea della strategia utile ad arrivare alla soluzione di un problema o della soluzione stessa - colloquialmente conosciuto come lampo di genio o con l'espressione inglese: \u201cAha! Experience\u201d. A differenza di ci\u00f2 che \u00e8 considerato problem solving in generale, dove la soluzione del problema \u00e8 raggiunta tramite una costruzione analitica e consequenziale, l'insight avviene in un unico passo e compare inaspettatamente nella mente del solutore (Sternberg &amp; Davidson, 1995). L'insight \u00e8 spesso il risultato di una ristrutturazione degli elementi del problema, anche in assenza di preesistenti interpretazioni (Kounios &amp; Beeman, 2009).\nUna definizione intuitiva del concetto di \"insight\" \u00e8 l'esclamazione \"Eureka!\", attribuita ad Archimede di Siracusa nel momento in cui scopr\u00ec (tramite un \"insight\") il suo noto principio.\nNella prospettiva psicologica, risulta importante la capacit\u00e0 di un accesso introspettivo importante rivolto alle proprie emozioni e stati interni, e nella misura in cui le persone hanno un accesso introspettivo limitato a queste cause sottostanti, hanno anche un controllo limitato su questi processi.\nStoria.\n\"Insight\" \u00e8 un termine utilizzato dalla psicologia della Gestalt per indicare una ridefinizione del sistema da parte del soggetto, ridefinizione che permette al soggetto di risolvere il problema postogli. Questo concetto \u00e8 importante perch\u00e9 descrive il processo di apprendimento in termini nuovi, non per \"prove ed errori\" (\"trials and errors\") come da tradizione comportamentista, ma per \"riconfigurazione dello spazio del problema\", una ristrutturazione concettuale degli elementi disponibili e conseguente salto verso la soluzione.\nL'apprendimento per \"insight\" comincia a essere teorizzato negli anni venti prima della seconda guerra mondiale, appunto all'interno del movimento della Gestalt. Wolfgang K\u00f6hler aveva studiato il comportamento degli scimpanz\u00e9 di fronte al compito di raggiungere una banana tramite l'utilizzo di una serie di bastoni di diversa lunghezza. Solo montando insieme due bastoni lo scimpanz\u00e9 avrebbe potuto raggiungere il premio. Dopo lunga esplorazione degli strumenti a propria disposizione e della gabbia e dell'ambiente esterno, lo scimpanz\u00e9 all'improvviso (come per una intuizione: il fenomeno della \"Aha Erlebnis\", quando tutt'a un tratto la soluzione a lungo cercata viene all'improvviso in mente) monta i due bastoni e raggiunge la banana: quindi non per tentativi ed errori (legge dell'esercizio e legge dell'effetto di Edward Lee Thorndike, v. funzionalismo), ma perch\u00e9 ha riconfigurato i diversi elementi del sistema (bastoni, gabbia, banana, distanze, ecc.) al fine di raggiungere il suo scopo.\nLa psicologia cognitiva, riprendendo la distinzione platonica tra \"di\u00e0noia\" e \"noesis\", definisce l'\"insight\" come una forma di ragionamento che, piuttosto che analizzare un problema nei dettagli tramite un processo di avvicinamento progressivo alla soluzione, consente di raggiungerla attraverso un'intuizione improvvisa. Sebbene queste due forme di ragionamento siano spesso complementari, l'\"insight\" \u00e8 particolarmente importante nel risolvere problemi nuovi, per i quali le strategie mutuate dall'esperienza si rivelano spesso insufficienti. Un esempio classico di problema che viene generalmente risolto tramite un ragionamento via \"insight\" \u00e8 il problema della \"candela\" (vedi immagine).\nVerso la fine del ventesimo secolo lo studio scientifico dell\"'insight\" \u00e8 stato dominato dalle seguenti scuole di pensiero:\nDa un punto di vista sperimentale era per\u00f2 difficile paragonare le predizioni fatte dalle due teorie descritte, poich\u00e9 si riferiscono a elementi diversi del processo d\"'insight\". Infatti da un lato ci si concentra sul momento specifico in cui avviene la ristrutturazione, dall'altro sull'intero processo (falsi allarmi inclusi).\nDefinizione tautologica.\nNegli anni '90 si \u00e8 evidenziato quanto la definizione d'insight tradizionalmente usata dai gestaltisti in poi fosse tautologica e circolare. Infatti il criterio abusato per definirlo consisteva nella possibilit\u00e0 di risolvere quella sottocategoria di problemi noti come classici \"insight problem\". Questi ultimi erano considerati tali in quanto spesso associati al cosiddetto momento \u201cAha!\u201d, cio\u00e8 quella sensazione di improvvisa illuminazione al momento della soluzione (Maier, 1995; Weisberg, 1995).\nRaramente veniva chiesto ai partecipanti se avessero esperito insight o meno, processo che \u00e8 sempre stato assunto perch\u00e9 il problema sottoposto era tradizionalmente considerato un insight problem. Il grosso limite teorico di tutte le teorie come la Representational Change Theory o la Criterion for Satisfactory Progress Theory, \u00e8 stato l'assumere che il tipo di strategia utilizzata dipendesse dal problema e non dalla mente del solutore. L'esperienza del soggetto era trascurata tanto quanto il tentativo di dimostrare se gli individui avevano esperito insight o meno. Il focus degli studi era totalmente concentrato sul problema e non sui processi mentali attuati da chi lo risolveva. Gli sforzi compiuti per determinare se l'insight fosse avvenuto o meno erano inconsistenti a causa della mancanza di un criterio condiviso per la definizione di insight, problema che veniva scavalcato usando gli insight problem (es. Representational Change Theory contro Criterion for SatisfactoryProgress Theory). Tale circolo vizioso \u00e8 stato favorito dalla mancanza in letteratura di un insieme di problemi abbastanza numeroso da considerare pi\u00f9 di una strategia di soluzione per raggiungere una significativit\u00e0 statistica. La mancanza di uno strumento che misurasse in modo valido la strategia di problem solving usata dai soggetti ha reso per decenni difficile studiarne i processi cognitivi coinvolti.\nUna svolta in merito \u00e8 avvenuta nel 2005, con l'uscita di un articolo intitolato: \"New approaches to demystifying insight\" (di Bowden, Jun-Beeman, Fleck e Kounios) in cui gli autori evidenziano le problematiche teoretiche e pratiche dell'utilizzo dei classici insight problem e dimostrano con dati neurologici come l'uso dei self report sia un valido discriminante tra le strategie di soluzione utilizzate. Gli autori sono partiti dal presupposto che non fossero i problemi in s\u00e9 a determinare il modo in cui venivano risolti (con insight o meno), quanto differenze di tipo cognitivo-neurale. Spinti dalla necessit\u00e0 di studiare i correlati neurali del problem-solving tramite elettroencefalogramma (EEG) e risonanza magnetica (fMRI), hanno riformulato il modo di approcciare lo studio dell'insight. Bowden e Beeman decidono di abbandonare l'idea di partire dal problema per definire l'insight e di sottoporre ai soggetti un'ampia gamma di problemi simili nella struttura e chiedere loro come li avessero risolti. I problemi usati \u2013 CRA \u2013 (di cui \u00e8 stata pubblicata anche la versione Italiana) consistono nel presentare ai partecipanti tre parole (es. in inglese \"crab\", \"pine\", \"sauce\") e nel chiedere loro di trovare una quarta parola che unita a esse formi tre nuove parole di senso compiuto (es. \"apple\", si collega alle precedenti formando \"crabapple\", \"pineapple\" e \"applesauce\"; un esempio nella lingua italiana potrebbe essere danno, lavoro e giro, soluzione capo\u00a0\u2013 capodanno, capolavoro e capogiro).\nQuesti test presentano i seguenti vantaggi: \nI risultati delle ricerche effettuate grazie al CRA dimostrano che l'insight non dipende dal problema, ma dalla mente del soggetto, hanno quindi sciolto le briglie teoriche descritte in precedenza, facendo luce su quali siano le aree cerebrali (e i relativi processi cognitivi sottostanti) coinvolte durante il lampo di genio.\nNel 2016 ricerche in merito hanno inoltre dimostrato che risolvere un problema con insight \u00e8 garanzia di una maggiore accuratezza nella risposta. In altre parole, quando la soluzione di un problema ci viene in mente come un improvviso \"lampo di genio\" quella soluzione \u00e8 probabilmente pi\u00f9 corretta della soluzione che avremmo trovato se avessimo ragionato per prove ed errori.\nIn psicoanalisi.\nNella pratica della psicoanalisi l'insight \u00e8 quell'\"input\" che genera il cambiamento nel paziente, bench\u00e9 vi siano differenti scuole di pensiero, vi \u00e8 una tendenza pi\u00f9 \"moderna\" nel gestire il transfert, evitando pi\u00f9 possibile l'intervento dell'analista, per ottenere risultati da un certo punto di vista pi\u00f9 spontanei, prodotti dal paziente stesso, meno manipolati.\nLa relazione di amore instaurata durante il transfert deve essere impercettibile, per favorire multipli \"insight-er\". Quest'ultima prassi \u00e8 effettuata al di fuori della cornice neutra usata in psicoanalisi, l'ambiente classico.\nIn psichiatria.\nIl termine \"insight\" \u00e8 utilizzato in psichiatria per definire il grado di autoconsapevolezza della malattia presente nel paziente.\nNelle discipline di marketing.\nNel gergo del marketing con \"consumer insight\" si intende la comprensione delle motivazioni profonde che inducono un consumatore ad adottare un determinato comportamento in funzione di un particolare stimolo. La necessit\u00e0 di individuare l'\"insight\" \u00e8 data dal fatto che da esso dipende la formulazione della promessa di prodotto che \u00e8 il cuore del messaggio pubblicitario: se l'intuizione dell\u2019\"insight\" \u00e8 corretta, la promessa pubblicitaria che ne discende risulter\u00e0 efficace; viceversa, se l\"'insight\" si rivela infondato, la promessa sar\u00e0 inconsistente e il consumatore rester\u00e0 insensibile al richiamo.\nUn primo chiaro esempio di questo meccanismo si ebbe, agli esordi del XX secolo, con l'affermarsi dei detersivi da bucato nel Regno Unito che nascevano chiaramente come antagonisti del sapone in barre per ridurre la fatica usurante del bucato a mano. I primi messaggi pubblicitari lanciarono cos\u00ec l'idea che il nuovo sapone da bucato avrebbe permesso a tutte le donne di affrancarsi dalla servit\u00f9 del bucato ricavando pi\u00f9 tempo libero per se stesse. Con sorpresa degli addetti ai lavori, tuttavia, le destinatarie del messaggio risposero con scarso entusiasmo e il prodotto fatic\u00f2 ad affermarsi commercialmente.\nSi era infatti dato per scontato che la motivazione profonda, l\"'insight\", che avrebbe animato le vendite corrispondesse ad un'affermazione del tipo \"mi piacerebbe impiegare meno tempo nelle faccende di casa e avere pi\u00f9 tempo per me\". In realt\u00e0 per la morale dell'epoca la cura della casa e la dedizione al focolare domestico erano un punto d'onore e di orgoglio; rivelare a se stesse ed agli altri che si preferiva ricorrere ad artifici per avere tempo da dedicare ad attivit\u00e0 frivole era considerata cosa poco onorevole.\nUn riposizionamento del prodotto con la promessa di lavare pi\u00f9 bianco, corrispondente all\"'insight\" \"vorrei che i risultati testimoniassero il mio impegno nel lavoro\", cambi\u00f2 radicalmente la percezione del prodotto e la sua accoglienza da parte delle donne di casa dell'epoca."}
{"id": "686511", "revid": "119848795", "url": "https://it.wikipedia.org/wiki?curid=686511", "title": "Leonardo Sgura", "text": "Biografia.\nCorrispondente per la Rai Radiotelevisione Italiana dall'ufficio del Cairo, competente per i paesi del nord Africa e della penisola arabica. \nDal 2014 al 2019 Vicedirettore per le News e gli approfondimenti di Rai Parlamento, dove \u00e8 stato responsabile per le News, le Rubriche e i programmi di approfondimento settimanali \"7giorni\" e \"Punto Europa\". Per la stessa testata \u00e8 stato anche curatore e conduttore della rubrica settimanale televisiva \"L'Intervista\" e conduttore delle Tribune Elettorali durante le elezioni politiche nazionali italiane, le elezioni politiche europee e i referendum nazionali italiani. Ha curato e coordinato il ciclo di documentari \"Dentro il Palazzo\", dedicati alla storia, al funzionamento, all'architettura e ai tesori artistici della Camera dei Deputati italiana. \nDal 1999 al 2013 al TG1 Rai, principale notiziario di informazione televisiva italiana, dove \u00e8 stato inviato e poi caposervizio in Cronaca; caposervizio e conduttore dei Tg della fascia del mattino; conduttore del TG delle ore 17 e infine caporedattore centrale della redazione Coordinamento. \nDal 1997 al 1999 redattore presso la sede Rai Radiotelevisione Italiana per la regione Puglia, dove si \u00e8 occupato di cronaca, cultura e sport.\nDal 1988 al 1997 corrispondente per la Rai Radiotelevisione Italiana dalla provincia di Brindisi. Ha prodotto servizi e dirette televisive e radiofoniche per Tg1, Tg2, Tg3 e Giornali Radio, oltre che per tutti i programmi Rai di approfondimento giornalistico.\nDal 1987 al 1992 Direttore ed editore dei periodici di informazione pugliesi \"Meridiana\", \"Nuova Meridiana\" e il periodico di spettacoli \"TuttoBrindisi\". \nDal 1987 al 1992 Direttore editoriale della societ\u00e0 editrice \"Prima - Progetti di comunicazione\"\nDal 1985 al 1988 Direttore giornalistico dell'emittente televisiva regionale pugliese TRCB e dell'emittente radiofonica RCB. \nDal 1983 al 1988 Corrispondente dalla provincia di Brindisi per il \"Corriere dello Sport - Stadio\"; Redattore in cronaca per il \"Quotidiano di Brindisi - Lecce - Taranto\"; Corrispondente dalla provincia di Brindisi per l'AGI - Agenzia Giornalistica Italia.\nDal 1983 al 1986 Corrispondente dalla provincia di Brindisi dell'emittente televisiva \"Telemontecarlo - Antenna 1\";\nHa tenuto corsi di \"Teoria e tecniche delle comunicazioni di massa\" presso l'Universit\u00e0 di Bari e nelle scuole superiori della Puglia.\nPubblicazioni editoriali.\nPer l'editrice \"Desiderio&amp;Aspel\" di Roma ha pubblicato nel 2004 \"Il Killer e lo Psichiatra\", romanzo che ripercorre la vicenda del serial killer della Liguria, Donato Bilancia. Per la stessa editrice ha diretto la collana \"Nerogiallo\"."}
{"id": "686512", "revid": "104554", "url": "https://it.wikipedia.org/wiki?curid=686512", "title": "Daejon", "text": ""}
{"id": "686513", "revid": "1442080", "url": "https://it.wikipedia.org/wiki?curid=686513", "title": "Ranieri Giuseppe d'Asburgo-Lorena", "text": "Biografia.\nInfanzia.\nRanieri Giuseppe era il nono figlio dell'allora granduca di Toscana Pietro Leopoldo I (futuro imperatore Leopoldo II del Sacro Romano Impero) e di sua moglie, l'infanta Maria Luisa di Borbone-Spagna, figlia di Carlo III di Spagna. Nacque a Pisa nel 1783 mentre la famiglia granducale si trovava in villeggiatura.\nEducazione.\nDopo la prematura morte dei suoi genitori, suo fratello maggiore, l'imperatore Francesco II, si occup\u00f2 della sua educazione, prestando particolare attenzione alla scienza militare e politica. Soffriva di alcuni attacchi di epilessia che, ad ogni modo, non gli preclusero la carriera militare che intraprese con successo, raggiungendo il grado di Feldmaresciallo.\nMatrimonio.\nRanieri Giuseppe d'Asburgo-Lorena spos\u00f2 a Praga il 28 maggio 1820 la principessa Maria Elisabetta di Savoia-Carignano, figlia del principe Carlo Emanuele di Savoia-Carignano e sorella del futuro re di Sardegna Carlo Alberto, nonch\u00e9 zia del futuro primo re d'Italia Vittorio Emanuele II di Savoia. Ebbero otto figli.\nVicer\u00e9 del Regno Lombardo-Veneto.\nNel 1818 succedette al fratello Antonio Vittorio come vicer\u00e9 del Regno Lombardo-Veneto. La posizione raggiunta era meramente rappresentativa e comportava di per s\u00e9 poche responsabilit\u00e0 amministrative, ma permise a Ranieri e alla moglie di essere a capo della vivace corte austriaca a Milano. All'inizio del suo regno trov\u00f2 un paese che si trovava economicamente molto sviluppato. Ranieri era un appassionato di botanica tanto che, nella sua residenza estiva di Monza (il Palazzo Asburgico del 1780, oggi noto come Villa Reale), cre\u00f2 un giardino botanico. Durante la sua permanenza nella capitale lombarda, nel 1846 inaugur\u00f2 la stazione di Milano Porta Tosa.\nIl 18 gennaio 1848 lasci\u00f2 Milano per Verona con il governatore Johann Baptist Spaur per essere meno lontano da Vienna e poter meglio comunicare con il governo. Alla vigilia delle Cinque giornate, il 17 marzo 1848, si spost\u00f2 nel Tirolo tedesco. Nel maggio di quello stesso anno l'arciduca venne sostituito alla guida del Lombardo-Veneto dal feldmaresciallo Radetzky, che ag\u00ec come governatore militare. \nMorte.\nMor\u00ec a Bolzano il 16 gennaio 1853, all'et\u00e0 di 70 anni. La moglie lo seguir\u00e0 tre anni dopo. Vennero entrambi sepolti nel duomo di Bolzano. Tutti i suoi figli, ad eccezione della principessa Adelaide sepolta a Torino nella basilica di Superga e dell'ultimo nato Massimiliano Carlo, morto all'et\u00e0 di 9 anni nel 1839 e sepolto a Milano nella cripta della chiesa di San Fedele, vennero invece seppelliti nella Cripta Imperiale di Vienna.\nDiscendenza.\nRanieri Giuseppe e la principessa Maria Elisabetta di Savoia-Carignano ebbero otto figli:"}
{"id": "686523", "revid": "767487", "url": "https://it.wikipedia.org/wiki?curid=686523", "title": "Pedagogia linguistica", "text": "La Pedagogia Linguistica \u00e8 la disciplina che si avvale dello studio della lingua straniera per giungere alla migliore formazione culturale, intellettuale e morale del discente. \nContrariamente alla glottodidattica che ha come fine l'apprendimento della lingua straniera come possibilit\u00e0 comunicativa, la Pedagogia Linguistica considera lo studio di una lingua, propria o straniera che sia, un mezzo didattico, non il fine primario del suo insegnamento. \nLa metodologia della Pedagogia Linguistica nasce dal postulato che ogni lingua si forma all'interno di una determinata cultura e che ogni cultura richiede una propria lingua per potersi esprimere coerentemente. La comprensione dell'aspetto strutturale e culturale della lingua, sia come condizione sociale, sia come espressione idiolettica permette di comprendere non solamente quanta diversit\u00e0 linguistica possa apparire nell'enunciazione dello stesso pensiero, ma pure quanta diversit\u00e0 culturale sia presente anche nell'uso della stessa lingua. \nL'analisi del linguaggio che la Pedagogia Linguistica promuove permette di comprendere come mai la semplice codificazione formale di una lingua, senza riconoscerne la cultura di formazione, possa produrre negativi effetti sociali, dall'incomprensione all'intolleranza, dal disprezzo alla violenza. Parole come \"guerra\", \"libert\u00e0\", \"rivoluzione\" o \"democrazia\" si ritrovano, nelle attuali societ\u00e0 per diversa condizione culturale, alla base di incontrollati comportamenti ideologici. La delucidazione linguistica e culturale di tali parole a forte impatto emotivo permette di comprendere meglio le cause dei vari e contrastanti comportamenti sociali dell'uomo."}
{"id": "686524", "revid": "6066", "url": "https://it.wikipedia.org/wiki?curid=686524", "title": "Guerra di Secessione", "text": ""}
{"id": "686526", "revid": "196390", "url": "https://it.wikipedia.org/wiki?curid=686526", "title": "Accademia Militare di Livorno", "text": ""}
{"id": "686529", "revid": "117864322", "url": "https://it.wikipedia.org/wiki?curid=686529", "title": "Mario Benedetti", "text": "Biografia.\nFiglio di Brenno Benedetti e Matilde Farugia, immigrati italiani, fino a due anni di et\u00e0 abit\u00f2 con la famiglia a Paso de los Toros; successivamente, per ragioni di lavoro, la famiglia si trasfer\u00ec dapprima a Tacuaremb\u00f3, dove fu vittima di una truffa, e quindi a Montevideo; Mario Benedetti aveva quattro anni d'et\u00e0.\nNel 1928 inizi\u00f2 l'istruzione primaria nel Collegio Tedesco di Montevideo, dove complet\u00f2 il corso di studi nel 1933. Inizi\u00f2 quindi a frequentare il liceo Mirandaper. Nel 1935 port\u00f2 avanti i suoi studi secondari in maniera incompleta, terminandoli poi da privatista a causa dei problemi economici della sua famiglia. All'et\u00e0 di quattordici anni cominci\u00f2 a lavorare nell'impresa di Will L. Smith, che realizzava ricambi per automobili. Tra il 1938 e il 1941 risiedette quasi continuamente a Buenos Aires, Argentina.\nNel 1945 entr\u00f2 a far parte della redazione del settimanale \"Marcha\", dove rimase fino al 1974, anno nel quale il giornale fu chiuso dal governo di Juan Mar\u00eda Bordaberry. Nel 1954 venne nominato direttore letterario del periodico. Il 23 marzo 1946 si spos\u00f2 con Luz L\u00f3pez Alegre, il suo grande amore e compagna di vita. Nel 1948 diresse la rivista letteraria \"Marginalia\" e pubblic\u00f2 il volume di saggi \"Peripezia e Romanzo\" (\"Peripecia y novela\").\nNel 1949 divenne membro del consiglio di redazione del \"N\u00famero\", una delle riviste letterarie pi\u00f9 importanti dell'epoca. Partecip\u00f2 attivamente al movimento contro il trattato militare con gli Stati Uniti d'America. Fu questa la sua prima azione come militante politico. Nello stesso anno ottenne il Premio del Ministero della Istruzione Pubblica per la sua prima raccolta di racconti, \"Questa Mattina\" (\"Esta ma\u00f1ana\"), che lo mostrano degno discepolo del suoi due conterranei James Faulkner e Juan Carlos Onetti. Del Premio del Ministero, fu il vincitore in diverse occasioni fino al 1958, in seguito lo rifiut\u00f2 ripetutamente per controversie sul regolamento.\nNel 1964 lavor\u00f2 come critico teatrale e condirettore della pagina letteraria settimanale \"Al servizio delle lettere\" del quotidiano \"La ma\u00f1ana\". Collabor\u00f2 come umorista nella rivista \"Peloduro\". Scrisse inoltre critiche cinematografiche su \"La tribuna popular\".\nUn'esperienza di viaggio negli Stati Uniti nel 1959, e la rivoluzione cubana poi, segneranno la sua produzione negli anni '60, e la sua preoccupazione per le sorti collettive, che lo porteranno ad un progressivo impegno personale.\nSi rec\u00f2 a Cuba per partecipare come giurato del concorso Casa de las Americas. Fu presente all'incontro con Rub\u00e9n Dar\u00edo. And\u00f2 in Messico per partecipare al II Congresso Latinoamericano degli Scrittori; partecip\u00f2 inoltre al Congresso Culturale della Havana con la relazione \"Sulla relazione tra l'uomo d'azione e l'intellettuale\" e divent\u00f2 membro del consiglio di direzione della Casa delle Americhe.\nNel 1968 fond\u00f2 e diresse il Centro di Investigazione letteraria della Casa delle Americhe. Insieme ai membri del Movimento di Liberazione Nazionale\u00a0\u2013 Tupamaros fond\u00f2, nel 1971, il Movimento delle Indipendenze 26 marzo, un raggruppamento che contribu\u00ec alla formazione della coalizione delle sinistre Fronte Ampio. Benedetti fu dirigente del movimento. \nFu nominato direttore del Dipartimento di Letteratura Ispanoamericana nella Facolt\u00e0 Studi umanistici e Scienze dell'Universit\u00e0 della Repubblica. Pubblic\u00f2 \"Cronaca del '71\" (\"Cr\u00f3nica del 71\"), composto per lo pi\u00f9 da una raccolta di editoriali politici pubblicati nel settimanale \"Marcha\", una poesia inedita e tre discorsi letti durante la campagna del Fronte Ampio. Pubblic\u00f2 anche \"I poemi comunicanti\" (\"Los poemas comunicantes\"), con interviste a vari poeti latinoamericani.\nNel 1973, dopo il colpo di Stato militare dovette abbandonare l'Uruguay a causa del suo attivo appoggio ai movimenti marxisti; lasci\u00f2 il suo incarico all'Universit\u00e0 e part\u00ec per l'esilio a Buenos Aires. Viaggi\u00f2 per l'Argentina, il Per\u00f9, la Spagna. Furono dieci lunghi anni che lo videro lontano dalla sua patria e da sua moglie, la quale dovette rimanere in Uruguay per accudire la madre e la suocera.\nLa versione cinematografica del suo romanzo \"La tregua\", diretta da Sergio Ren\u00e1n (\"La tregua\"), ricevette, nel 1974, la nomination alla quarantasettesima manifestazione del premio Oscar, per il miglior film straniero. Nel 1976 torn\u00f2 a Cuba, questa volta come esiliato, e fece nuovamente parte del consiglio di direzione della Casa delle Americhe. Nel 1980 si trasfer\u00ec a Palma de Maiorca. Due anni pi\u00f9 tardi inizi\u00f2 una collaborazione settimanale sulle pagine delle opinioni del quotidiano El Pa\u00eds. Nello stesso anno il Consiglio di Stato di Cuba gli concesse onorificenza Orden F\u00e9lix Varela. Nel 1983 si trasfer\u00ec a Madrid.\nTorn\u00f2 in Uruguay nel marzo del 1983, iniziando il periodo che defin\u00ec \"desexilio\", tema di molte sue opere. Fu nominato Membro del Consiglio Editori della nuova rivista \"Brecha\", prosecuzione del progetto della rivista Marcha interrotto nel 1974. Nel 1986 ricevette il premio bulgaro Hristo Botev, per la sua opera di poeta e saggista. Nel 1987 fu premiato a Bruxelles con il premio Fiamma d'oro di Amnesty International per il romanzo \"Primavera con un angolo rotto\". Nel 1989 fu decorato con la medaglia Hayde\u00e9 Santamar\u00eda dal Consiglio di Stato di Cuba. Nel 1997 fu insignito del titolo di Dottore Honoris causa dall'Universit\u00e0 di Alicante. Il 31 maggio del 1999 ricevette il Premio Reina Sof\u00eda di Poesia Iberoamericana. Il 29 marzo del 2001 la fondazione Jos\u00e9 Mart\u00ed gli attribu\u00ec il Premio Iberoamericano Jos\u00e9 Mart\u00ed. Il 19 novembre del 2002 fu nominato cittadino onorario di Montevideo. Nel 2004 gli venne assegnato il Premio Etnosur.\nNel 2002 a Roma con il patrocinio dell Ambasciata dell'Uruguay in Italia venne presentato presso l'IILA (Istituto Italo Latino Americano) il documentario su e con Mario Benedetti di Alessandra Mosca Amapola e Davide Cremaschi, sulla poesia e la vita del poeta, dove \u00e8 egli stesso a raccontarsi. Il documentario verr\u00e0 presentato in seguito in numerosi Festival cinematografici del mondo. \nNel 2005 Mario Benedetti pubblic\u00f2 il libro di poesie \"Addii e Benvenuti\" (Adioses y bienvenidas). Nell'occasione venne presentato anche il documentario Parole Vere (\"Palabras verdaderas\"), al quale partecip\u00f2 in prima persona. Il 7 giugno del 2005 si aggiudic\u00f2 il XIX Premio Internazionale Men\u00e9ndez Pelayo, e la medaglia d'onore dell'Universit\u00e0 Internazionale Men\u00e9ndez Pelayo, premio che \u00e8 un riconoscimento all'opera di persone di spicco che si sono distinte nell'attivit\u00e0 letteraria e scientifica, sia in lingua spagnola sia in portoghese.\nMario Benedetti divideva il suo tempo tra le sue case in Uruguay e in Spagna, occupandosi dei suoi numerosi impegni. Dopo la morte di sua moglie Luz L\u00f3pez, il 13 aprile 2006, a causa della malattia di Alzheimer, Benedetti si trasfer\u00ec definitivamente nel quartiere Centro di Montevideo, in Uruguay. Per questo, don\u00f2 parte della sua biblioteca personale di Madrid al Centro de Estudios Iberoamericanos Mario Benedetti dell'Universit\u00e0 di Alicante.\nMor\u00ec il 17 maggio 2009 nella sua casa di Montevideo, a 88 anni.\nOpere.\nRacconti\nDrammi\nRomanzi\nPoesia\nSaggi\nCuriosit\u00e0.\nLa firma del poeta si trova anche su una parete, e all'interno del booklet del CD, della Bodeguita del Medio assieme a quelle di tanti altri personaggi famosi passati per il locale cubano come: Salvador Allende, Pablo Neruda o Ernest Hemingway."}
{"id": "686540", "revid": "9316", "url": "https://it.wikipedia.org/wiki?curid=686540", "title": "Professore universitario", "text": ""}
{"id": "686542", "revid": "729019", "url": "https://it.wikipedia.org/wiki?curid=686542", "title": "Corazza", "text": "La corazza \u00e8 un indumento protettivo utilizzato per difendere il busto di colui che la indossa da danni intenzionali o casuali durante un combattimento militare; \u00e8 tipicamente associata al soldato. Il nome deriva dal latino \"coriacia\", attraverso il volgare \"*coriacja\" (= di cuoio), da \"corium\" (= cuoio).\nStoria.\nCorazza greca.\nIn et\u00e0 arcaica la corazza era a forma di campana o ad anelli concentrici. In et\u00e0 classica si opt\u00f2 per una corazza di forma anatomica (th\u00f3rax) sempre in bronzo chiusa in vita da dove pendevano i \"pterugi\" (epibraxi\u014dn\u00edos): strisce di cuoio disposte su due strati a difesa del ventre. La corazza era fatta di due piastre di bronzo modellate (una copriva il petto, l'altra difendeva la schiena) tenute assieme da 3 cerniere poste su entrambi i lati e due sulle spalle.\nSuccessivamente la corazza si svilupp\u00f2 in et\u00e0 ellenistica venendo definita \"composita\". Tale tipo comprendeva oltre che la struttura in bronzo un rivestimento interno in lino o cuoio che ne impedivano l'ossidazione. Altre tecniche svilupparono dei rivestimenti interni in cuoio o lino induriti dello spessore di mezzo centimetro. Tutte questo corazze poggiavano sul \"chiton\" (rettangolo di stoffa avvolto a drappeggio intorno al corpo, stretto da una cintura) di lino o lana. Venne poi sostituito dallexomis, tunica di lino corta senza maniche, stretta in vita con una cintura.\nNell'antica Roma e altre civilt\u00e0.\nOltre ad essa la storia europea contempla altri tipi di corazze che includono la lorica segmentata delle legioni romane, le armature in maglia di ferro del primo medioevo e l'armatura completa a piastre in acciaio indossata dai cavalieri tardo-medioevali e rinascimentali. Inoltre alcuni componenti chiave (piastra anteriore e posteriore) furono indossati dalla cavalleria pesante in parecchi paesi europei fino alla prima guerra mondiale (1914-15).\nNella storia dell'Estremo oriente, erano popolari le corazze lamellari e le brigantine. Nel periodo antecedente la dinastia Qin, l'armatura in pelle era fatta con animali esotici come il rinoceronte. L'influenza cinese in Giappone provoc\u00f2 l'adozione degli stili cinesi e la famosa armatura samurai \u00e8 un risultato di questa influenza.\nEt\u00e0 moderna.\nAttualmente si utilizzano giubbotti antiproiettile prodotti con materiale balistico eventualmente rinforzato con piastre ceramiche. Sono utilizzati da forze di polizia, guardie, personale carcerario e alcuni reparti militari. Normalmente, la fanteria utilizza protezioni leggere per proteggersi dalle schegge di granate e dagli effetti indiretti dei bombardamenti. Tali protezioni sono di solito insufficienti a fermare colpi di armi leggere. Infatti, in ambito militare si \u00e8 esposti al fuoco di armi, come i fucili d'assalto, a elevata energia e potere perforante. Protezioni adeguate sarebbero troppo pesanti e ingombranti per essere usate in combattimento.\nL'esercito statunitense ha adottato la Interceptor Body Armor, che utilizza inserti protettivi avanzati per armi leggere (\"Enhanced Small Arms Protective Inserts\", E-S.A.P.I). Tali inserti, delle piastre, sono ufficialmente in grado di fermare 3 proiettili perforanti (AP) da 7,62 mm sparati da 10 m di distanza. Soldati con questo sistema di protezione, in missione in Iraq e Afghanistan, raccontano di essere stati colpiti anche sette volte al torace senza restare feriti.\nNel considerare la protezione di un giubbotto antiproiettile bisogna per\u00f2 tenere conto che, pur avendo una buona resistenza verso i proiettili, come suggerisce il nome, non \u00e8 in generale efficiente contro armi da taglio. Questo aspetto pu\u00f2 comunque essere migliorato con protezioni \"anti-taglio/anti-pugnalata\".\nDescrizione.\nEssa \u00e8 uno degli elementi costitutivi dell'armatura. \u00c8 stata utilizzata durante tutta la storia scritta, a partire da pelli, cuoio ed osso, fino al passaggio al bronzo e poi all'acciaio durante il Medioevo, fino alle corazze moderne prodotte in kevlar, dyneema (o spectra) e materiali ceramici.\nLa corazza antica \u00e8 generalmente composta da due o tre pezzi principali; la parte anteriore, detta pettorale, che nei modelli pi\u00f9 tardi era composta di due pezzi, talvolta incernierati per aumentare la mobilit\u00e0, e lo schienale o schiena Nell'uso moderno, con \"corazzato\" si identifica anche una forza o unit\u00e0 militare pesantemente corazzata come ad es. fanteria pesante o cavalleria pesante (opposto a fanteria leggera o cavalleria). Nei moderni scenari di guerra, le \"unit\u00e0 corazzate\" dotate di carri armati ricoprono il ruolo che storicamente era della cavalleria pesante e appartengono ai \"reparti corazzati\" (chiamati anche \"corpi corazzati\"), all'interno della struttura di un esercito nazionale. La fanteria pesante \u00e8 stata ora rimpiazzata dalla fanteria meccanizzata."}
{"id": "686544", "revid": "1543377", "url": "https://it.wikipedia.org/wiki?curid=686544", "title": "Test di Mantoux", "text": "Il test di Mantoux o Mendel-Mantoux noto anche come test di screening Mantoux, test Pirquet o test PPD per derivato proteico purificato, test intradermoreazione secondo Mantoux o TST (\"Tubercolin skin test\") \u00e8 una prova di screening utile per saggiare la presenza in un individuo di una infezione anche latente da \"Mycobacterium tuberculosis\", il micobatterio della tubercolosi.\nL'esecuzione del test consiste nell'iniezione intradermica, ovvero tra gli strati del derma della faccia volare dell'avambraccio, di 5 UI di PPD-S oppure 1-2 UI di PPD-RT23, che sono derivati proteici purificati della tubercolina (\"PPD\", \"Purified Protein Derivative\"), per valutare la reazione locale dell'organismo a distanza di alcuni giorni.\nSi tratta di un test economico e facile da effettuare, ma presenta vari svantaggi, tra cui il periodo ben definito per la lettura del risultato e una quota significativa sia di falsi positivi che negativi.\n\u00c8 uno dei principali test per la tubercolina utilizzato in tutto il mondo, in larga misura sostituendo test multipli di punture, come il tine test. Il test Heaf, una forma di tine test, \u00e8 stato utilizzato fino al 2005 nel Regno Unito, quando \u00e8 stato sostituito dal test Mantoux. Il test Mantoux \u00e8 approvato dalla American Thoracic Society e dai centri per il controllo e la prevenzione delle malattie. \u00c8 stato utilizzato anche nell'URSS e ora \u00e8 utilizzato nella maggior parte degli Stati post-sovietici.\nStoria.\nLa tubercolina \u00e8 un estratto di glicerolo del bacillo del tubercolo. La tubercolina derivato proteico purificato (PPD) \u00e8 un precipitato di molecole specie non specifiche ottenute da filtrati di colture sterilizzate e concentrate. \nL'intradermoreazione dalla tubercolina \u00e8 il pi\u00f9 antico test diagnostico ancora in uso, essendo stata descritta per la prima volta da Robert Koch nel 1890.\nNel 1907 Charles Mantoux cre\u00f2 il test che venne poi sviluppato e descritto negli anni successivi da Felix Mendel nel 1908. Charles Mantoux \u00e8 stato un medico francese che ha lavorato con Koch e Clemens von Pirquet per creare il suo test nel 1907. Tuttavia, il test era inaffidabile a causa di impurit\u00e0 nella tubercolina che tendevano a causare falsi risultati.\nEsmond R. Long e Florence B. Seibert hanno identificato la proteina della tubercolina che funge da agente attivo . Seibert ha poi trascorso diversi anni a sviluppare metodi per separare e purificare questa proteina da Mycobacterium tuberculosis, ottenendo il derivato proteico purificato (PPD) e consentendo la creazione di un test affidabile per la tubercolosi.\nLa sua prima pubblicazione sulla purificazione della tubercolina apparve nel 1934. Negli anni '40, il PPD di Seibert era lo standard internazionale per le prove di tubercolina.\nProcedura.\nUna dose standard di 5 unit\u00e0 tubercolina (UI - 0,1 ml), secondo il CDC o 2 UI di tubercolina RT23 dello Statens Serum Institute (SSI) in soluzione da 0,1 ml, secondo l'NHSviene iniettata intradermicamente (tra gli strati del derma). Questa iniezione intradermica \u00e8 definita la tecnica Mantoux. Una persona che \u00e8 stata esposta ai batteri dovrebbe innescare una risposta immunitaria nella pelle contenente le proteine batteriche.\nRisultato.\nIl paziente viene rivalutato dopo 48-72 ore, e il test viene considerato positivo se il tessuto in cui \u00e8 stata iniettata la tubercolina PPD sviluppa un rigonfiamento piuttosto duro con un diametro che superi il valore soglia, che pu\u00f2 essere di 5, 10 o 15\u00a0mm a seconda della classe di rischio a cui appartiene il paziente: pi\u00f9 a rischio \u00e8 il paziente, minore sar\u00e0 il diametro soglia della reazione. Si sviluppa in questo caso una reazione di ipersensibilit\u00e0 ritardata (o DTH). Il test viene solitamente considerato negativo nei casi in cui la risposta sia al di sotto dei 5\u00a0mm di diametro.\nQuesto tipo di reazione \u00e8 dovuto al fisiologico accumulo di liquidi, molecole e cellule caratteristico della risposta immunitaria; il fatto che questa sia apprezzabile in tempi relativamente brevi (due o tre giorni) indica una reazione di tipo secondario e quindi pi\u00f9 rapida ed intensa da parte del sistema immunitario: ci\u00f2 \u00e8 dovuto ad un pregresso, e nel caso della Tubercolosi ancora in atto, incontro del soggetto con l'antigene in questione che ha permesso lo sviluppo di cellule memoria (ad esempio i linfociti di memoria). In questo caso, quindi, \u00e8 riconosciuta la presenza di una ITL, \"infezione tubercolare latente\".\nUna positivit\u00e0 al test \u00e8 indice di un contatto pregresso del paziente col batterio della tubercolosi o con la tossina iniettata, ma non prova lo stato della malattia. Per questo motivo, i soggetti positivi al test di Mantoux, soprattutto se a rischio come bambini, anziani, immunodepressi od operatori sanitari, vengono sottoposti ad ulteriori test diagnostici discriminanti la presenza o meno della malattia, tra cui test immunologici o anche radiologici.\nLa positivit\u00e0 al test di Mantoux per un paziente con infezione in corso si verifica invece dopo 8 settimane dal contagio (cosiddetto \"periodo finestra\"). In casi di sospetto contagio, seppur in presenza di test negativo, \u00e8 quindi necessario ripeterlo dopo 8-10 settimane.\nClassificazione della reazione tubercolina.\nI risultati di questo test devono essere interpretati con attenzione. I fattori di rischio medico determinano in che misura il rigonfiamento (5 mm, 10 mm o 15 mm) \u00e8 considerato positivo. Un risultato positivo indica l'esposizione al TB:\n-Una persona HIV-positiva\n-Persone con contatti recenti con un paziente di TB\n-Persone con cambiamenti nodulari o fibrotici ai raggi X del torace coerenti con una datata TB guarita\n-Pazienti con trapianti di organi e altri pazienti immunosoppressi\n-Arrivi recenti (meno di cinque anni) dai paesi ad alta prevalenza\n-Utilizzatori di droga iniettabile\n-residenti in ambienti ad alto rischio (quali prigioni, case di cura, ospedali, rifugi senza tetto, ecc.)\n-Personale di laboratorio che lavorano con il Micobatterio\n-Persone con condizioni cliniche che li predispone a rischio elevato (ad es. Diabete, terapia prolungata di corticosteroidi, leucemia, malattia renale dello stadio finale, sindromi di malassorbimento cronico, peso corporeo basso)\n-Bambini minori di quattro anni, o bambini e adolescenti esposti ad adulti in categorie ad alto rischio\n-Persone che non presentano fattori di rischio conosciuti per TB\n\u00c8 necessario tener conto che i programmi di test della pelle mirati devono essere condotti solo nei gruppi ad alto rischio.\nUna conversione della prova tubercolina \u00e8 definita come un aumento di 10 mm o pi\u00f9 in un periodo di due giorni, indipendentemente dall'et\u00e0. I criteri alternativi includono gli aumenti di 6, 12, 15 o 18 mm.\nFalsi positivi e falsi negativi.\nFalso positivo.\nUn soggetto \"Mantoux positivo\" potrebbe essere stato effettivamente infettato dal mycobacterium tuberculosis, oppure da uno degli altri micobatteri (quindi non tubercolari) che hanno reazione positiva al test di Mantoux, o ancora potrebbe essere stato vaccinato in passato contro la tubercolosi con BCG (\"mycobacterium bovis\"). TST (test della pelle tubercolina) positivo \u00e8 determinato dalla dimensione del rigonfiamento. La dimensione \u00e8 calcolata considerando soprattutto i fattori di rischio : un paziente a basso rischio deve avere una maggiore rigonfiamento per un risultato positivo di un paziente ad alto rischio. I gruppi ad alto rischio comprendono contatti recenti con soggetti con TBC, HIV+, soggetti con radiografie del torace con alterazioni fibrotiche, riceventi del trapianto di organi e quelli con immunosoppressione.\nSecondo il Dipartimento di Salute dell'Ohio e il Dipartimento di Salute degli Stati Uniti, il vaccino Bacillus Calmette-Gu\u00e9rin (BCG) non protegge contro l'infezione da TB. Esso, tuttavia, d\u00e0 nell'80% dei casi protezione ai bambini contro la meningite tubercolare e la tubercolosi miliare. Pertanto, un TST / PPD positivo in una persona che ha ricevuto il vaccino BCG \u00e8 interpretato come infezione latente( LTBI).\nA causa della bassa specificit\u00e0 della prova, la maggior parte delle reazioni positive nei bambini e negli adolescenti a basso rischio sono falsi positivi.\nPositivi falsi possono anche verificarsi quando l'area iniettata viene toccata, causando gonfiore e prurito.\nUn'altra fonte di risultati falsi positivi pu\u00f2 essere la reazione allergica o un'ipersensibilit\u00e0. Sebbene rari, (circa 0,08 reazioni riportate per milione di dosi di tubercolina), queste reazioni possono essere pericolose e si devono prendere precauzioni avendo disponibile l'epinefrina.\nFalso negativo.\nAl contrario, un paziente \"Mantoux negativo\" potrebbe anche essere abbastanza immunodeficiente o immunodepresso da non poter scatenare la reazione infiammatoria, oppure aver contratto il micobatterio pi\u00f9 recentemente rispetto al \"periodo finestra\" della malattia. Da un rapporto del 2008 sui casi di tubercolosi in Italia, si \u00e8 visto che il test pu\u00f2 risultare negativo in un'alta percentuale dei contagiati per cui \u00e8 utilizzato.\nInoltre la reazione al test PPD viene alterato nelle seguenti condizioni:\nQuesto perch\u00e9 il sistema immunitario deve essere funzionale per montare una risposta al derivato proteico iniettato sotto la pelle. Un falso risultato negativo pu\u00f2 verificarsi in una persona che \u00e8 stata recentemente infetta da TB, ma il cui sistema immunitario non ha ancora reagito ai batteri.\nAnergia.\nL'anergia consiste nella mancata risposta immunitaria nel momento in cui i meccanismi di difesa entrano in contatto con sostanze estranee. Nei casi di anergia la reazione alla tubercolina si verifica debolmente compromettendo cos\u00ec il valore del test di Mantoux. Ad esempio, l'anergia \u00e8 presente nell'AIDS, una malattia che deprime fortemente il sistema immunitario. Pertanto, i test per valutare lo stato di anergia sono consigliati nei casi in cui vi \u00e8 il sospetto che l'anergia sia presente. Tuttavia, non \u00e8 raccomandato di routine il test cutaneo per l'anergia.\nTest a 2 fasi.\nAlcune persone, che sono state infettate con TBC possono avere una reazione negativa quando vengono testate anni dopo l'infezione, poich\u00e9 la risposta del sistema immunitario pu\u00f2 gradualmente diminuire. Questo test cutaneo iniziale, sebbene negativo, pu\u00f2 aumentare la capacit\u00e0 del corpo di reagire alla tubercolina nei test futuri. Quindi, una reazione positiva a un test successivo pu\u00f2 essere interpretata erroneamente come una nuova infezione, quando in realt\u00e0 \u00e8 il risultato della reazione potenziata a una vecchia infezione.\nL'uso del test in due fasi \u00e8 raccomandato per i test iniziali sulla pelle di adulti che saranno sottoposti a test periodici (ad esempio, operatori sanitari). Ci\u00f2 garantisce che qualsiasi test positivo futuro possa essere interpretato come causato da una nuova infezione, piuttosto che semplicemente una reazione a una vecchia infezione.\nSe il primo test \u00e8 positivo, la persona si considera infetta.\nSe il primo test \u00e8 negativo,bisogna effettuare un secondo test da una a tre settimane dopo la prima iniezione.\nSe il secondo test \u00e8 positivo, bisogna considerare la persona infettata nel passato\nSe il secondo test \u00e8 negativo, si considera la persona non infetta\nUna persona a cui viene data una diagnosi di \"infetta nel passato\" in un test a due fasi \u00e8 chiamata \"reattore tubercolinico\".\nTest alternativi.\nPer superarne i limiti di specificit\u00e0 e sensibilit\u00e0 del test di Mantoux sono state studiate varie alternative \"in vitro\" per l'individuazione di infezioni tubercolari, tra cui il \"Test Interferon Gamma\" (TIG) o \"Interferon-Gamma Releasing Assay\" (IGRA) con Quantiferon GOLD TB o T-SPOT.TB.\nTali test utilizzano le proteine ESAT-6 (\"early secretory antigen target-6\") e CFP-10 (\"culture filtrate protein-10\"), specificamente codificate dalla regione RD1 del mycobacterium tuberculosis, per stimolare i linfociti T effettori circolanti a produrre interferone gamma (IFN\u03b3).\nLa positivit\u00e0 del test \u00e8 quindi legata ad una reazione immunitaria specifica agli antigeni del micobatterio della tubercolosi, escludendola quindi in quei pazienti che siano stati in realt\u00e0 vaccinati contro la TB o che infettati da agenti patogeni diversi ma comunque reattivi al test di Mantoux."}
{"id": "686545", "revid": "8771", "url": "https://it.wikipedia.org/wiki?curid=686545", "title": "Gonfalonieri", "text": ""}
{"id": "686552", "revid": "149485", "url": "https://it.wikipedia.org/wiki?curid=686552", "title": "Oblast' di Tver", "text": ""}
{"id": "686556", "revid": "110157", "url": "https://it.wikipedia.org/wiki?curid=686556", "title": "Fountains of Light", "text": "Fountains of Light \u00e8 il secondo album del gruppo di rock progressivo statunitense Starcastle.\nIl disco.\n\"Fountais of Light\" viene spesso indicato come l'apice della produzione degli Starcastle. Come gli altri album degli Starcastle, lo stile ricorda molto da vicino quello degli Yes; la voce di Luttrell \u00e8 a tratti indistinguibile da quella di Jon Anderson, e gli arrangiamenti sono facilmente paragonabili ad album come \"Time and a Word\", \"The Yes Album\" o \"Fragile\". Anche i testi riprendono (per certi versi estremizzandoli) i temi preferiti di Anderson, a partire dall'espressione \"naif\" di meraviglia e ammirazione nei confronti della natura. Si sente tuttavia anche l'influenza di altri stili, in particolare di gruppi statunitensi come Kansas, Boston e REO Speedwagon."}
{"id": "686559", "revid": "298226", "url": "https://it.wikipedia.org/wiki?curid=686559", "title": "Russula cyanoxantha", "text": "\"Russula cyanoxantha\" (Schaeff.) Fr., \"Monographia Hymenomycetum Sueciae\" (Upsaliae) 2(2): 194 (1863).\nLa Russula cyanoxantha \u00e8 una delle specie pi\u00f9 comuni del genere in quanto cresce in abbondanza per un lungo periodo dell'anno in ogni tipo di bosco, \u00e8 un fungo molto conosciuto e apprezzato dai raccoglitori.\nHa una grossa variabilit\u00e0 di colore, ma la si riconosce facilmente per la \"lardosit\u00e0\" delle lamelle, cio\u00e8 la sensazione di untuosit\u00e0 che trasmettono al tatto e per la scarsa frantumabilit\u00e0 delle stesse allo sfregamento con le dita.\nDescrizione della specie.\nCappello.\n4\u201315\u00a0cm di diametro, carnoso e duro, poi tenero, globoso, poi convesso, infine spianato, a volte un po' depresso al centro o imbutiforme.\nMargine\nLamelle.\nFitte, spesse, libere al gambo, di consistenza salda e lardacea al tatto, con scarse lamellule, bianche poi biancastre o leggermente azzurrognole, macchiate di bruno in vecchiaia specie sul filo, elastiche, alla manipolazione si piegano, ma non si frantumano.\nGambo.\n4-10(12) x 1,6\u20135\u00a0cm, carnoso, sodo, pieno, poi spugnoso, cilindrico o ingrossato a met\u00e0, asciutto, pruinoso, poi rugoso, bianco o con lievi sfumature violette con macchie brune in vecchiaia.\nCarne.\nSpessa, soda, compatta e consistente, poi spugnosa, bianca a volte con macchie brunastre, con sfumature violacee sotto la cuticola, grigiastra all'essiccamento o dopo prolungata esposizione all'aria.\nHabitat.\nSpecie simbionte, molto comune, fruttifica isolato o a gruppi, in qualsiasi tipo di bosco (latifoglie o conifere), preferibilmente in terreno calcareo, da maggio fino all'autunno inoltrato.\nCommestibilit\u00e0.\nEccellente, \u00e8 tra le Russule pi\u00f9 apprezzate.\nEtimologia.\nDal greco \"kuan\u00f2s\" = turchino e \"xanth\u00f2s\" = giallo, per il colore del carpoforo."}
{"id": "686571", "revid": "1013865", "url": "https://it.wikipedia.org/wiki?curid=686571", "title": "Oblast' di Tula", "text": "L'oblast' di Tula \u00e8 un'oblast' della Russia che occupa il settore orientale del Rialto centrale russo, tra i fiumi Oka a nord-est e Don a sud-est.\n\u00c8 posizionata quasi al centro della Russia europea, come la corolla di un fiore e ha per \"petali\" le oblast' di Lipeck, Or\u00ebl, Kaluga, Mosca e Rjazan'.\nAgricoltura, sfruttamento del sottosuolo (lignite e ferro), industrie siderurgiche, chimiche, della gomma e alimentari sono le principali risorse dalla regione.\nCitt\u00e0 importanti.\nLa capitale \u00e8 Tula; altre citt\u00e0 importanti sono Novomoskovsk, Aleksin e Donskoj.\nDa ricordare inoltre il villaggio di Jasnaja Poljana, 15\u00a0km a ovest di Tula, dove nacque ed abit\u00f2 Lev Tolstoj.\nGeografia antropica.\nSuddivisioni amministrative.\nLa divisione amministrativa di secondo livello della \"oblast'\" comprende 23 \"rajon\" (\"distretti\") e 2 citt\u00e0 sotto la giurisdizione della \"oblast'\".\n\"Rajon\".\nLa \"oblast'\" di Tula comprende 23 \"rajon\" (fra parentesi il capoluogo; sono indicati con un asterisco i capoluoghi non direttamente dipendenti dal \"rajon\" ma posti sotto la giurisdizione dell'\"oblast'\"):\nCitt\u00e0.\nI centri abitati della \"oblast'\" che hanno lo \"status\" di citt\u00e0 (\"gorod\") sono 19 (in grassetto le citt\u00e0 sotto la diretta giurisdizione della \"oblast'\", che costituiscono una divisione amministrativa di secondo livello):\nInsediamenti di tipo urbano.\nI centri urbani con \"status\" di insediamento di tipo urbano sono 25:"}
{"id": "686572", "revid": "767487", "url": "https://it.wikipedia.org/wiki?curid=686572", "title": "Gerald Bostock", "text": "Gerald Bostock (nato nel 1962 circa) \u00e8 l'autore fittizio del poema utilizzato come testo per \"Thick as a Brick\", album di successo dei Jethro Tull uscito nel 1972. La copertina dell'album \u00e8 costruita a mo' di giornale locale di una piccola localit\u00e0, il \"St. Cleve Chronicle &amp; Linwell Advertiser\", con tanto di svariati articoli e sezione sportiva conditi da fotografie, il tutto come un normalissimo quotidiano. L'articolo in prima pagina descrive come Gerald, un bambino di 8 anni soprannominato \"Little Milton\" (\"Il Piccolo Milton\"), abbia vinto il primo premio in un concorso di poesia, salvo vederselo successivamente revocare per aver pronunciato la parola \"g__r\" durante una trasmissione televisiva. Il giornale al suo interno presenta anche l'intero scritto di Bostock e sottolinea come i Jethro Tull abbiano deciso di utilizzarlo come testo del loro nuovo album (recensito in una delle pagine).\nOvviamente tanto Gerald Bostock quanto il testo sono state invenzioni di Ian Anderson e della band.\nNon \u00e8 chiaro quale sia la parola incriminata che avrebbe privato del premio il \"giovane talento\": molti fan sostengono che essa sia \"goer\", termine inglese che nella sua accezione pi\u00f9 volgare designa una donna che goda sessualmente in modo particolarmente entusiasta; molti altri sostengono che la parola incriminata sia \"gutter\", rintracciabile anche nel poema di \"Bostock\".\nNel 2012 Gerald ricompare con la pubblicazione, dopo 40 anni esatti, di \"Thick as a Brick 2\", il seguito del famoso album realizzato da Ian Anderson; in questo caso il giornale locale si trasforma, visti i tempi, nel sito web di St. Cleve e, mentre nel primo \"Thick as a Brick\" Gerald faceva la parte dell'autore dei testi, in \"Thick as a Brick 2\" ne diventa il vero e proprio protagonista. Nel seguito si sostiene che nel 2012 abbia 50 anni, cosa che fa pensare che nel 1972 ment\u00ec sulla propria et\u00e0, dicendo di averne 8 anzich\u00e9 10.\nNel 2014 sar\u00e0 nuovamente protagonista di un disco solista di Ian Anderson dal titolo \"Homo Erraticus\"; questa volta, come accaduto nel primo \"Thick as a Brick\", nuovamente nel ruolo di autore dei testi. Sono trascorsi quarant'anni dai tempi della composizione del poema, anni in cui Gerald si \u00e8 dedicato alla vita politica. Durante la visita all\"'Old Library Bookshop\" nel villaggio di \"Linwell\", Gerald si imbatte in un polveroso manoscritto inedito, scritto dallo storico dilettante locale \"Ernest T. Parritt\" (1873-1928) dal titolo \"Homo Britanicus Erraticus\". Nel manoscritto Ernest T. Parritt esamina gli eventi chiave della storia britannica, con una serie di profezie che si estendono fino ai giorni nostri e verso il futuro, con visioni, causate dal delirio della malaria, di vite passate dei diversi personaggi protagonisti: un nomade del neolitico, un fabbro dell'et\u00e0 del ferro, un monaco cristiano, un oste del ristorante lungo un'autostrada ed il Principe Alberto."}
{"id": "686573", "revid": "1516566", "url": "https://it.wikipedia.org/wiki?curid=686573", "title": "Hereford", "text": "Hereford, pronuncia (in gallese \"Henffordd\"), \u00e8 una citt\u00e0 dell'Inghilterra occidentale capoluogo della contea di Herefordshire.\nLa citt\u00e0 \u00e8 posta in un'area pianeggiante sulla riva sinistra del fiume Wye non lontano dal confine con il Galles.\nStoria.\nHereford fu fondata dai sassoni nel VII secolo come roccaforte difensiva a presidio del confine con il Galles. Intorno al 670, avendo i sassoni respinto ad ovest i gallesi, fu eletto il primo vescovo di Hereford. Dopo la\nconquista normanna fu accentuato il ruolo di bastione difensivo della citt\u00e0 ampliandone il castello.\nLa cattedrale fu edificata sul luogo dove sorgeva la tomba di sant'Etelberto. Varie chiese vennero edificate sul luogo fino a che nel 1079 il vescovo Roberto di Lorena (o di Losinga) diede inizio alla costruzione della cattedrale in stile normanno. I lavori proseguirono nei secoli successivi adottando lo stile gotico. Dopo la sconfitta dei gallesi ad opera di Edoardo I la citt\u00e0 perse il suo ruolo militare e prosper\u00f2 con il commercio laniero.\nDurante la guerra civile inglese la citt\u00e0 fu conquistata da entrambe le fazioni in lotta diverse volte. Il 30 settembre 1642 le truppe fedeli al Parlamento e guidate da Robert Harley (1579\u20131656) e Henry Grey si impossessarono della citt\u00e0 senza incontrare resistenza. Nel dicembre successivo abbandonarono la citt\u00e0 per l'arrivo di truppe lealiste. La citt\u00e0 venne nuovamente conquistata per un breve periodo nella primavera del 1643 dalle truppe del Parlamento. Il 31 luglio 1645 un esercito di scozzesi guidato da Alexander Leslie, mise la citt\u00e0 in stato di assedio incontrando una forte resistenza da parte della guarnigione e degli abitanti. Il primo settembre, alla notizia dell'arrivo delle truppe lealiste, gli scozzesi si ritirarono. La citt\u00e0 venne infine conquistata dalle truppe del Parlamento il 18 dicembre 1645. Nel 1786 la torre occidentale della cattedrale croll\u00f2 distruggendo parte della navata.\nNel dicembre 1853 la citt\u00e0 fu raggiunta dalla ferrovia con l'inaugurazione della stazione di Hereford che la colleg\u00f2 alle citt\u00e0 del Galles meridionale e negli anni successivi a Worcester, Gloucester e Brecon. Grazie alle comunicazioni ferroviarie ebbe impulso lo sviluppo dell'industria, specie la produzione dei mattoni. Durante la seconda guerra mondiale, per l'isolamento della citt\u00e0 che la proteggeva dai raid aerei della Luftwaffe tedesca, si dette inizio alla produzione di munizioni e la citt\u00e0 ebbe alcuni depositi di munizioni.\nHereford ospita Stirling Lines, la caserma del 22\u00ba Reggimento SAS, i corpi speciali dell'esercito britannico.\nSimboli.\nLo stemma di Hereford si blasona: \"di rosso, a tre leopardi d'argento l'uno sull'altro, alla bordura cucita d'azzurro caricata di dieci croci di sant'Andrea del secondo.\"\nOrnamenti esteriori dello scudo: \nLo stemma fu ufficialmente concesso con le registrazioni araldiche del Re d'armi (\"Heraldic visitation\") del 1569 e del 1634, a cui vennero aggiunti il cimiero e i sostegni il 14 settembre 1645.\nHereford portava su un primo sigillo lo stemma reale di Riccardo I d'Inghilterra (\"di rosso, a tre leopardi l'uno sull'altro d'oro\") \u2014 il quale nel 1189 diede alla citt\u00e0 la sua prima \"Carta reale\" \u2014 ma con i leoni smaltati d'argento.\nIn riconoscimento della tenace resistenza della popolazione durante la guerra civile, quando la citt\u00e0 tenne testa per cinque settimane alle truppe scozzesi al comando di Alexander Leslie, conte di Leven, il re Carlo I concesse le modifiche che portarono allo stemma attuale: i leoni circondati dalle croci di Sant'Andrea, rappresentano le forze realiste circondate dagli scozzesi ribelli e le fibbie sui collari dei leoni di sostegno provengono dalle armi del conte di Leven. Il leone e la spada del cimiero significano lealt\u00e0 e difesa della Corona. Contestualmente venne concesso il motto che significa: \"Riconoscimento di invitta fedelt\u00e0\"."}
{"id": "686574", "revid": "11497", "url": "https://it.wikipedia.org/wiki?curid=686574", "title": "Consumatori", "text": ""}
{"id": "686576", "revid": "299929", "url": "https://it.wikipedia.org/wiki?curid=686576", "title": "Sandro Chia", "text": "Biografia.\n\u00c8 uno dei pi\u00f9 importanti membri del movimento della Transavanguardia italiana (movimento noto in Europa anche con il nome di Neoespressionismo), assieme a Francesco Clemente, Mimmo Paladino, Nicola De Maria e Enzo Cucchi. \n&lt;br&gt;Il movimento fondato dal critico Achille Bonito Oliva ha avuto il suo apice negli anni ottanta, per poi declinare progressivamente.\nAttualmente Chia vive e lavora dividendosi tra New York e Montalcino presso Siena. Ha esposto alla Biennale di Parigi, alla Biennale di San Paolo ed in diverse edizioni della Biennale di Venezia. \nSandro Chia ha alle spalle una formazione artistica molto eterogenea. Nel 1969 si diploma all'Accademia di belle arti di Firenze, dove \u00e8 entrato in contatto con le principali neoavanguardie europee e in seguito anche statunitensi; si trasferisce a Roma per un decennio e poi a New York per circa un ventennio. Sul finire degli anni settanta, dopo varie esperienze di viaggio in Asia ed Europa, egli si convertir\u00e0 al figurativismo e si inserir\u00e0 naturalmente e automaticamente nella Transavanguardia.\nOpere.\nAlcune opere dell'artista con rispettiva collocazione:"}
{"id": "686577", "revid": "15756", "url": "https://it.wikipedia.org/wiki?curid=686577", "title": "Valentino Salvoldi", "text": "Biografia.\nDopo essere stato ordinato sacerdote sin dalla giovane et\u00e0 ha cominciato a sensibilizzare soprattutto i giovani sui temi etici.\nPer favorire lo sviluppo dei Paesi del Terzo mondo ha istituito la Fondazione Shalom: la sua attivit\u00e0 si svolge soprattutto attraverso il coinvolgimento dei giovani italiani che si recano in Africa ad animare campi scuola, aiutando gli studenti locali ad essere autosufficienti, ad avere fiducia in s\u00e9, a costruire un futuro di pace.\nIncarichi.\nDal 2003 \u00e8 incaricato dalla Santa Sede per la formazione del clero delle diocesi dipendenti da Propaganda Fide (\u201cTerzo Mondo\u201d)."}
{"id": "686581", "revid": "38120", "url": "https://it.wikipedia.org/wiki?curid=686581", "title": "Prato fiorito", "text": ""}
{"id": "686582", "revid": "1154737", "url": "https://it.wikipedia.org/wiki?curid=686582", "title": "Monte Brandon", "text": "Il monte Brandon (in inglese \"Mount Brandon\" o \"Brandon Mountain\"; in gaelico irlandese \"Sliabh Bhreand\u00e1in\", letteralmente \"il monte di Brendano\") \u00e8 una cima irlandese situata nella penisola di Dingle, nella contea irlandese del Kerry. Con 953 metri d'altezza e 930 di prominenza dal suolo, \u00e8 la montagna pi\u00f9 alta della penisola e una delle pi\u00f9 alte dell'isola d'Irlanda, superata soltanto dai picchi del gruppo dei Macgillicuddy's Reeks situati nella stessa contea, ma nella penisola di Iveragh.\nMorfologia.\nData la vicinanza di molte altre vette, sarebbe pi\u00f9 giusto parlare di Gruppo del Brandon, un braccio settentrionale degli Sliabh Mish (o Slieve Mish), catena montuosa che forma tutta la penisola e raggiunge anche il capo occidentale. Le cime del gruppo, partendo da nord, sono Masatiompan (763\u00a0m), che raggiunge anche il mare e forma imponenti scogliere, oltre che una suggestivissima baia chiamata Sauce Creek, Piaras M\u00f3r (748\u00a0m), Brandon North Top (cima nord, 891\u00a0m), Faha Ridge (809\u00a0m), Benagh (822\u00a0m), Brandon (952\u00a0m), Brandon South Top (cima sud, 790\u00a0m), Brandon Peak (840\u00a0m), Gearhane (803\u00a0m), An Scraigm (623\u00a0m) e, infine, altre tre cime che proseguono verso ovest chiudendo a ferro di cavallo la catena e sulle quali si inerpica il Connor Pass, Slievanea (620\u00a0m), Beennabrack (600\u00a0m) e Croaghskearda (608\u00a0m). Alcuni considerano nel gruppo anche Mount Eagle, ma in realt\u00e0 \u00e8 abbastanza isolato.\nPer quel che riguarda il monte Brandon in senso stretto ha una forma massiccia con pareti piuttosto ripide e scavate, grazie al lavoro dei ghiacciai durante l'era glaciale, che hanno formato anche la valle racchiusa dalla catena e la serie di \"corrie\" (o \"coom\", sono dei piccoli laghetti) sul fianco orientale: emblematica in questo senso \u00e8 la formazione in fila verso la sommit\u00e0 del monte dei Pater Noster Lakes, una serie di gradoni rocciosi in ognuno dei quali c'\u00e8 un lago, dei quali il pi\u00f9 grande \u00e8 il Loch Cruite. La vetta del Monte Brandon di per s\u00e9 non \u00e8 a punta, anche se da lontano da questa idea, ma arrotondata, questo perch\u00e9 non ha mai visto il ghiaccio se non qualche temporanea nevicata, nemmeno troppo frequente, contrastando con la punta invece molto a punta e simile a quelle alpine di Brandon Peak e di altri monti vicini che hanno forma conica.\nMentre le cime meridionali sono raggiungibili in automobile grazie al suggestivo e drammatico Connor Pass, gli altri monti tra cui il Brandon possono essere solo scalati a piedi. Essendo il punto pi\u00f9 alto del luogo, il monte offre paesaggi d'insieme sulla Penisola di Dingle e sul resto della propria contea a dir poco incredibili, mentre le altre vette vicine al mare nascondono luoghi sperduti e sconosciuti a molti: la gi\u00e0 citata Sauce Creek (\"Sas\" in gaelico, che significa \"trappola\") \u00e8 un esempio, ma anche le scogliere molto alte vicino l'impervia baia di Brandon Creek.\nAi piedi del gruppo \u00e8 situato Brandon Point e il piccolo villaggio Brandon.\nStoria e cultura.\nIl nome gaelico del monte, \"Sliabh Bhreand\u00e1in\", significa \"monte di San Brendano\". Secondo tradizioni irlandesi, infatti, il santo di Tralee a cui tutta la popolazione delle coste sud-occidentali \u00e8 molto legata, avrebbe scalato la vetta pi\u00f9 alta intorno al 530 d.C. per meditare in solitudine ma, una volta arrivato in luogo, sarebbe riuscito a intravedere a distanza le Americhe, decidendo cos\u00ec di progettare un viaggio per raggiungerle partendo proprio dall'omonimo villaggio di Brandon: non poche leggende narrano che il primo ad arrivare in America sia stato proprio Brendano, che non era nuovo a scoprire terre remote come le Isole F\u00e6r \u00d8er e l'Islanda, anche se rimane esclusivamente una leggenda, specialmente per il fatto che l'America \u00e8 assolutamente e ovviamente impossibile da scorgere in ogni modo da ogni punto dell'Irlanda.\nI pi\u00f9 intraprendenti da molti anni commemorano questo avvenimento con una scalata annuale del Brandon."}
{"id": "686583", "revid": "834", "url": "https://it.wikipedia.org/wiki?curid=686583", "title": "ART e dossier", "text": ""}
{"id": "686585", "revid": "124068329", "url": "https://it.wikipedia.org/wiki?curid=686585", "title": "Oblast' di Tambov", "text": "L'oblast' di Tambov (in russo \u0422\u0430\u043c\u0431\u043e\u0301\u0432\u0441\u043a\u0430\u044f \u043e\u0301\u0431\u043b\u0430\u0441\u0442\u044c, \"Tamb\u00f3vskaja \u00f3blast' \") \u00e8 una \"oblast\"' della Russia europea centrale, con capoluogo Tambov.\nGeografia fisica.\nL'oblast' si estende per intero nella sezione centrale del vasto bassopiano della Oka e del Don (sezione che a volte viene chiamata \"bassopiano di Tambov\"), compreso tra le Alture del Volga ad est ed il Rialto Centrale Russo ad ovest.\nIl territorio \u00e8 solcato da numerosi fiumi, appartenenti ai bacini idrografici del Don e della Oka; fra i principali sono la \"Cna\", la \"Vorona\", il \"Bitjug\", la \"Savala\" e il \"Vorone\u017e\".\nIl clima continentale della regione \u00e8 piuttosto secco; il mese di gennaio, solitamente il pi\u00f9 freddo, ha una temperatura media di circa , mentre luglio registra una media di circa . Le precipitazioni si aggirano intorno ai annui, con massimi estivi.\nIn dipendenza delle condizioni climatiche, la vegetazione pi\u00f9 diffusa nella \"oblast\" \u00e8 la steppa, frequentemente alberata (che copre circa il 90% del territorio), caratterizzata dal \"\u010dernoz\u00ebm\" o \"terra nera\" (il fertilissimo suolo di prateria); i boschi (misti di conifere e latifoglie) coprono il restante 10% del territorio.\nGeografia umana.\nLa \"oblast\" ha un livello di popolamento in linea con quello medio della Russia europea, intorno ai ; non esistono citt\u00e0 di dimensioni rilevanti a livello nazionale.\nIl capoluogo della \"oblast\", e il suo maggiore centro urbano, \u00e8 la citt\u00e0 di Tambov (circa abitanti), importante centro industriale sul fiume Cna; nella regione non esistono altre citt\u00e0 di grossa dimensione, e gli altri agglomerati urbani di rilievo hanno tutti una popolazione sotto i abitanti.\nEconomia.\nIl terreno molto fertile ha favorito lo sviluppo dell'agricoltura (cereali, tabacco e canapa). Di grande importanza le industrie chimiche, meccaniche ed aeronautiche.\nGeografia antropica.\nSuddivisioni amministrative.\n\"Rajon\".\nLa \"oblast\" di Tambov \u00e8 divisa amministrativamente in 23 \"rajon\" (fra parentesi i capoluoghi):\nCitt\u00e0.\nI centri urbani con status di citt\u00e0 sono 8 (in grassetto quelli sotto la diretta giurisdizione della \"oblast\"):\nInsediamenti di tipo urbano.\nI centri urbani della \"oblast\" aventi \"status\" di insediamenti di tipo urbano (\"pos\u00eblki gorodskogo tipa\") sono 12:"}
{"id": "686586", "revid": "6923", "url": "https://it.wikipedia.org/wiki?curid=686586", "title": "Macgillicuddy's Reeks", "text": ""}
{"id": "686587", "revid": "287204", "url": "https://it.wikipedia.org/wiki?curid=686587", "title": "Russula badia", "text": "\"Russula badia\" Qu\u00e9l., Assoc. Fr. Avancem. Sci. 9: 668 (1881).\nDescrizione della specie.\nCappello.\n5-12 cm di diametro, da convesso ad appianato.\nLamelle.\nFitte, fragili, colore crema, poi ocracee, con il filo a volte pi\u00f9 chiaro e con sfumature rossastre verso il margine.\nGambo.\nBiancastro, a volte con chiazze rosee, leggermente allargato alla base, lievemente rugoso.\nCarne.\nBianca, immutabile.\nSpore.\nOcra chiaro in massa.\nHabitat.\nFruttifica nei boschi di conifere, su terreno sabbioso.\nCommestibilit\u00e0.\nTossico.\nSpecie simili.\nPu\u00f2 confondersi con altre Russule rosse che ne condividono l'habitat:\nEtimologia.\nDal latino \"badius\" = di colore baio, ovvero bruno-rossiccio."}
{"id": "686588", "revid": "57342", "url": "https://it.wikipedia.org/wiki?curid=686588", "title": "Isa Danieli", "text": "Biografia.\nFiglia d'arte, sua madre Rosa Moretti (nome d\u2019arte di Maria Santoro vedova Amatucci, 1904-1959) \u00e8 stata dal 1928 una delle voci di Radio Napoli con l'orchestra di Tito Petralia. I nonni paterni furono una grande dinastia di attori: i Di Napoli. Il padre, Renato Di Napoli, \u00e8 stato il compagno di sua madre per un certo periodo di tempo, prima di separarsi definitivamente senza aver mai contratto matrimonio. Nata e cresciuta nei teatri della sceneggiata napoletana, dove lavoravano la madre e gli zii Di Napoli, debutta a 14 anni con il nome d\u2019arte di Luisa Moretti, in \"'O curniciello\" nel ruolo di sedotta e abbandonata.\nMentre interpreta le sceneggiate napoletane conosce Eduardo De Filippo, come spiega lei stessa: \u00abSeppi di questa grande figura, di quest\u2019uomo che aveva rifatto il Teatro San Ferdinando. (\u2026) Ho scritto una lettera a Eduardo dicendo che mi sarebbe piaciuto tanto lavorare nella loro compagnia e che ero una giovane attrice. Eduardo non mi avrebbe nemmeno pensato, probabilmente, se non fosse successo invece, dopo un paio di settimane o anche tre, venne a mancare una ragazza per un\u2019appendicite urgente. Insomma stavano facendo Napoli milionaria! e aveva bisogno di una di queste ragazze che facevano la parte delle amiche della figlia, quella che pi\u00f9 parlava delle amiche. (\u2026) Gli venne questa lettera e la fotografia (\u2026) e la locandina della sceneggiata. (\u2026) Mi ha chiamato, sono andata e ho debuttato la sera stessa dello spettacolo.\u00bb, ancora con il nome d\u2019arte di Luisa Moretti.\nTerminate le repliche di \"Napoli milionaria!\", nel ruolo di Teresa, Eduardo la conferma come comparsa per \"Questi fantasmi!\" e scrive per lei le parti da cameriera in \"Mia famiglia\", e \"Bene mio e core mio\". Nel 1955, durante la toun\u00e9e a Roma, cambia il nome d\u2019arte, definitivamente, in Isa Danieli. La prima volta in televisione \u00e8 sempre con la compagnia di Eduardo, nel ruolo di Gemma in \"Miseria e nobilt\u00e0\", trasmessa in diretta il 30 dicembre 1955 dal Teatro Odeon di Milano. Nel 1956, dopo \"Il dono di Natale\" e \"Quei figuri di tanti anni fa\", insoddisfatta per i piccoli ruoli che Eduardo le assegna, decide di lasciare la compagnia De Filippo per l\u2019avanspettacolo, comprendendo che per essere un\u2019attrice completa deve imparare a ballare e cantare. Ha cos\u00ec l\u2019opportunit\u00e0 di recitare con Trottolino (nome d\u2019arte di Umberto D'Ambrosio) e Rino Marcelli.\nNegli anni dal 1957 al 1963 viene scritturata da Nino Taranto che in quel periodo ripropone il teatro di Raffaele Viviani ma anche testi nuovi come \"Caviale e lenticchie\" di Scarnicci e Tarabusi nella ripresa della stagione 1957-58, \"Bello di pap\u00e0\" di Marotta e Randone, \"Vado per vedove\" di Marotta e Randone, come pure gli episodi della serie \"Michele Settespiriti\" trasmessi dalla Rai nel 1963. Ha poi lavorato con Roberto De Simone, in particolare nella prima e nella seconda edizione de \"La gatta Cenerentola\".\nLa sua filmografia \u00e8 varia e costellata di collaborazioni con importanti registi: da Lina Wertm\u00fcller a Giuseppe Tornatore, da Ettore Scola a Giuseppe Bertolucci. Nel 1974 interpreta insieme a Monica Vitti \"Teresa la ladra\", un film di Carlo Di Palma tratto dal romanzo di Dacia Maraini \"Memorie di una ladra\", pubblicato nel 1972.\nNel 1984 \u00e8 tra i protagonisti del film \"Cos\u00ec parl\u00f2 Bellavista\", tratto dall'omonimo libro di Luciano De Crescenzo che ne cur\u00f2 anche la regia. Inizia cos\u00ec anche una carriera cinematografica parallela a quella teatrale che la porta ad aggiudicarsi nel 1986 un Nastro d'argento come miglior attrice non protagonista per il film di Lina Wertm\u00fcller \"Un complicato intrigo di donne, vicoli e delitti\", regista dalla quale \u00e8 stata diretta in ben nove film. Negli anni novanta ha recitato a fianco di Paolo Villaggio in \"Io speriamo che me la cavo\". Nell'estate del 1990 vinse con \"Kirie\" di Ugo Chiti il Biglietto d'argento Anicagis a Taormina.\nA partire dal 2000 si \u00e8 dedicata principalmente al teatro interpretando, tra l'altro, \"Tomba di cani\" di Letizia Russo, \"Filumena Marturano\" (grazie al quale vincer\u00e0 nel 2001 il Premio Ubu come miglior attrice), \"La visita della vecchia signora\" di Friedrich D\u00fcrrenmatt e \"Ferdinando\" di Annibale Ruccello che nel 2006 le frutter\u00e0 il Premio Gassman come miglior attrice. Nel 2010 e 2011 \u00e8 la protagonista, insieme a Veronica Pivetti, dello spettacolo allestito in occasione delle celebrazioni dei 150 anni dell'Unit\u00e0 Nazionale, \"Sorelle d'Italia\", diretto dalla regista Cristina Pezzoli, un musicale confronto tra nord e sud, per ricordare quello che \u00e8 accaduto in questo secolo e mezzo di vita nazionale e per ipotizzare ironicamente quello che potrebbe accadere nei successivi 150 anni.\nNell'estate 2011, nell'ambito del Positano Teatro Festival, la kermesse teatrale diretta da Gerardo D'Andrea, \u00e8 l'autrice e la protagonista dello spettacolo \"Fragile\", mentre nella stagione teatrale 2011-2012 interpreta con Barbara Enrichi e Massimo Salvianti, sempre in teatro, \"L'abissina - Paesaggio con figure\" di Ugo Chiti, uno spaccato di vita contadina sospeso tra cupezza e comicit\u00e0 dove, nel ruolo della protagonista, Isa Danieli interpreta un ruolo \"verghiano\" di serva - amante, in un balletto tragicomico, sospeso tra dramma e sottile ironia. Nel 2006, nel 2008 e nel 2010 \u00e8 tra i protagonisti della fiction Rai \"Capri\" nel ruolo di Reginella. Nel 2017 partecipa alla realizzazione di \"Caina\" con i nipoti Luisa Amatucci e Stefano Amatucci. L'11 maggio 2018 partecipa alla puntata 5000 della soap opera di Rai 3 \"Un posto al sole\", nel ruolo di Donna Filomena D'Avanzo, la defunta madre di Raffaele Giordano. Nel 2019 mette in scena, con Giuliana De Sio, la commedia \"Le Signorine\" di Gianni Clementi per la regia di Pierpaolo Sepe, che riscuote un grande successo in molti teatri d'Italia, tra i quali l'Ambra Jovinelli di Roma, ove lo spettacolo registra il tutto esaurito."}
{"id": "686589", "revid": "2178", "url": "https://it.wikipedia.org/wiki?curid=686589", "title": "Mount Brandon", "text": ""}
{"id": "686590", "revid": "2178", "url": "https://it.wikipedia.org/wiki?curid=686590", "title": "Brandon Mountain", "text": ""}
{"id": "686591", "revid": "2178", "url": "https://it.wikipedia.org/wiki?curid=686591", "title": "Gruppo del Brandon", "text": ""}
{"id": "686592", "revid": "9316", "url": "https://it.wikipedia.org/wiki?curid=686592", "title": "Garcia Linera", "text": ""}
{"id": "686595", "revid": "1494169", "url": "https://it.wikipedia.org/wiki?curid=686595", "title": "Alterazione", "text": "Il termine \"alterazione\" deriva dal tardo latino \"alteratio\" (\"alter\" significa \"altro\"). La parola pu\u00f2 indicare diversi tipi di cambiamento:"}
{"id": "686598", "revid": "110157", "url": "https://it.wikipedia.org/wiki?curid=686598", "title": "Oblast' di Smolensk", "text": "L'oblast' di Smolensk \u00e8 un'oblast' della Russia interessata quasi interamente dalle colline omonime, dall'alto corso del fiume Dnepr e lambita dal Rialto Centrale Russo.\nIl terreno collinare e coperto da grandi foreste ha favorito le industrie del legno che si sono aggiunte a quelle gi\u00e0 esistenti (metalmeccaniche, chimiche, elettrotecniche, tessili, alimentari e della ceramica).\nLa regione ebbe nel passato importanza strategica essendo l'unica via di comunicazione tra Mosca e la Polonia.\nNel villaggio di Petrovi\u010di, nel rajon di \u0160umja\u010di, nacque il famoso scrittore di fantascienza Isaac Asimov, alla fine del 1919. La sua famiglia emigr\u00f2 tre anni dopo.\nNel villaggio di Klu\u0161ino nacque nel 1934 il cosmonauta Jurij Gagarin, che nel 1961 sarebbe divenuto il primo uomo a volare nello spazio.\nGeografia antropica.\nSuddivisioni amministrative.\nLa divisione amministrativa di secondo livello della \"oblast'\" comprende 25 \"rajon\" (\"distretti\") e 2 citt\u00e0 sotto la giurisdizione della \"oblast'\".\n\"Rajon\".\nLa \"oblast'\" di Smolensk comprende 25 \"rajon\" (fra parentesi il capoluogo; sono indicati con un asterisco i capoluoghi non direttamente dipendenti dal \"rajon\" ma posti sotto la giurisdizione della \"oblast'\"):\nCitt\u00e0.\nI centri abitati della \"oblast'\" che hanno lo \"status\" di citt\u00e0 (\"gorod\") sono 15 (in grassetto le citt\u00e0 sotto la diretta giurisdizione della \"oblast'\", che costituiscono una divisione amministrativa di secondo livello):\nInsediamenti di tipo urbano.\nI centri urbani con \"status\" di insediamento di tipo urbano sono 12 (in grassetto gli insediamenti di tipo urbano sotto la diretta giurisdizione della \"oblast'\", che costituiscono una divisione amministrativa di secondo livello):"}
{"id": "686599", "revid": "11497", "url": "https://it.wikipedia.org/wiki?curid=686599", "title": "Annigoni", "text": ""}
{"id": "686602", "revid": "4326", "url": "https://it.wikipedia.org/wiki?curid=686602", "title": "Elemento html", "text": ""}
{"id": "686603", "revid": "33751", "url": "https://it.wikipedia.org/wiki?curid=686603", "title": "Campionato di calcio della Federazione calcistica dell'Asia occidentale", "text": "Il campionato di calcio della Federazione calcistica dell'Asia occidentale (, ) \u00e8 una competizione calcistica organizzata dalla WAFF, la federazione che racchiude tutte le associazioni calcistiche nazionali dei Paesi dell'Asia Occidentale. Alla manifestazione, che si tiene ogni due anni, prendono parte, per\u00f2, solo quelle formazioni non invitate alla Coppa delle nazioni del Golfo."}
{"id": "686606", "revid": "74801", "url": "https://it.wikipedia.org/wiki?curid=686606", "title": "Oblast' di Samara", "text": "L'oblast' di Samara \u00e8 un'oblast' della Russia europea sudorientale.\nGeografia.\nLa oblast' di Samara si estende su un territorio occupato da modeste alture ed attraversato ad ovest da un'ampia ansa del Volga. A nord confina con l'oblast' di Ul'janovsk, a sud-ovest con quella di Saratov ed a sud-est con quella di Orenburg.\nStoria.\nNel 1905, durante la rivoluzione russa, all'interno dell'oblast' si svilupp\u00f2 la Repubblica di Staryj Bujan.\nEconomia.\nLa ricchezza principale dell'oblast' sono i giacimenti di petrolio con tutte le industrie derivate ma ben curata \u00e8 anche l'agricoltura (cereali).\nGeografia antropica.\nCitt\u00e0.\nLa capitale \u00e8 Samara, mentre la seconda per importanza \u00e8 Togliatti, fino al 1964 Stavropol-na-Volge, anno nel quale la citt\u00e0 venne ribattezzata in onore di Palmiro Togliatti, allora segretario del Partito Comunista Italiano; altre citt\u00e0 importanti sono Syzran' ( abitanti) sulla destra del Volga notevole centro commerciale con industrie petrolchimiche e \u010capaevsk ( abitanti), ad ovest di Samara, nota per le industrie tessili e dell'abbigliamento.\nSuddivisioni amministrative.\n\"Rajon\".\nLa \"oblast'\" di Samara comprende 27 \"rajon\" (fra parentesi il capoluogo; sono indicati con un asterisco i capoluoghi non direttamente dipendenti dal \"rajon\" ma posti sotto la giurisdizione della \"oblast'\"):\nCitt\u00e0.\nI centri abitati della \"oblast'\" che hanno lo \"status\" di citt\u00e0 (\"gorod\") sono 11 (in grassetto le citt\u00e0 sotto la diretta giurisdizione della \"oblast'\", che costituiscono una divisione amministrativa di secondo livello):\nInsediamenti di tipo urbano.\nI centri urbani con \"status\" di insediamento di tipo urbano sono 14 (in grassetto gli insediamenti di tipo urbano sotto la diretta giurisdizione della \"oblast'\", che costituiscono una divisione amministrativa di secondo livello):"}
{"id": "686609", "revid": "110157", "url": "https://it.wikipedia.org/wiki?curid=686609", "title": "Starcastle (album)", "text": "Starcastle fu l'album di esordio del gruppo di rock progressivo statunitense omonimo.\nIl disco.\n\"Starcastle\" ebbe una buona accoglienza da parte del pubblico, vendendo bene sia negli Stati Uniti che in Canada. La critica lo accolse molto tiepidamente, etichettandolo il gruppo come un \"clone\" degli Yes. Le analogie tecniche, melodiche e persino poetiche fra i due gruppi sono in effetti moltissime; in particolare, \"Starcastle\" ricorda da vicino gli Yes del periodo fra \"The Yes Album\" e \"Close to the Edge\". Il brano di apertura, \"Lady of the Lake\", viene considerato uno dei migliori pezzi composti dagli Starcastle."}
{"id": "686610", "revid": "28026", "url": "https://it.wikipedia.org/wiki?curid=686610", "title": "Maigret e l'affare Picpus", "text": ""}
{"id": "686611", "revid": "1812835", "url": "https://it.wikipedia.org/wiki?curid=686611", "title": "L'affare Picpus", "text": ""}
{"id": "686612", "revid": "28026", "url": "https://it.wikipedia.org/wiki?curid=686612", "title": "Firmato Picpus", "text": ""}
{"id": "686613", "revid": "2178", "url": "https://it.wikipedia.org/wiki?curid=686613", "title": "Brandon Bay", "text": ""}
{"id": "686614", "revid": "33751", "url": "https://it.wikipedia.org/wiki?curid=686614", "title": "Federazione calcistica dell'Asia occidentale", "text": "La West Asian Football Federation (in italiano Federazione calcistica dell'Asia occidentale), meglio nota con l'acronimo WAFF, \u00e8 una federazione calcistica internazionale che racchiude alcune federazioni nazionali dell'Asia occidentale.\nStoria.\nMembri fondatori della Federazione furono Iran, Iraq, Giordania, Libano, Palestina e Siria. Nel 2009 si aggiunsero Qatar, Emirati Arabi Uniti e Yemen. Ulteriori quattro (Bahrain, Kuwait, Oman e Saudi Arabia) si sono unite nel 2010.\nNel 2014 l'Iran \u00e8 uscita dalla Federazione calcistica dell'Asia occidentale per creare la Central Asian Football Federation, la federazione calcistica dell'Asia centrale.\nComponenti attuali.\nLe nazionali di calcio che attualmente giocano sotto l'egida della WAFF sono:\nCompetizioni.\nIl torneo pi\u00f9 importante organizzato dalla WAFF \u00e8 il Campionato di calcio della federazione calcistica dell'Asia occidentale, torneo regionale di calcio maschile la cui prima edizione \u00e8 stata disputata nel 2000 e che ha visto fra i suoi partecipanti anche altre squadre mediorientali non facenti parte della WAFF, in qualit\u00e0 di invitate.\nAltre competizioni gestite dalla WAFF sono il Campionato di calcio femminile, il Campionato di calcio maschile under-15, il Campionato di calcio a 5 maschile e il Campionato di calcio a 5 femminile."}
{"id": "686615", "revid": "6923", "url": "https://it.wikipedia.org/wiki?curid=686615", "title": "Macgillicuddys Reeks", "text": ""}
{"id": "686616", "revid": "834", "url": "https://it.wikipedia.org/wiki?curid=686616", "title": "Aitr", "text": ""}
{"id": "686617", "revid": "1305772", "url": "https://it.wikipedia.org/wiki?curid=686617", "title": "Oblast' di Rjazan'", "text": "L'oblast' di Rjazan'\u00e8 un'oblast' della Russia che si estende prevalentemente su un territorio pianeggiante e paludoso compreso tra i fiumi Oka e Kljaz'ma (\"Me\u0161\u010d\u00ebra\") ed interessato marginalmente dalla parte est del Rialto Centrale Russo.\nLe risorse principale della regione sono, oltre all'agricoltura (cereali), le industrie alimentari, siderurgiche, meccaniche, elettrotecniche, del legno, conciarie, dell'abbigliamento e dei materiali da costruzione.\nDa alcune decine di anni sono cominciate opere di bonifica dei terreni paludosi per favorire sempre pi\u00f9 l'agricoltura.\nCitt\u00e0 principali.\nLa capitale dell'oblast' \u00e8 Rjazan'; altre citt\u00e0 degne di nota sono:\nGeografia antropica.\nSuddivisioni amministrative.\n\"Rajon\".\nLa \"oblast'\" di Rjazan' comprende 25 \"rajon\" (fra parentesi il capoluogo; sono indicati con un asterisco i capoluoghi non direttamente dipendenti dal \"rajon\" ma posti sotto la giurisdizione della \"oblast'\"):\nCitt\u00e0.\nI centri abitati della \"oblast'\" che hanno lo \"status\" di citt\u00e0 (\"gorod\") sono 12 (in grassetto le citt\u00e0 sotto la diretta giurisdizione della \"oblast'\", che costituiscono una divisione amministrativa di secondo livello):\nInsediamenti di tipo urbano.\nI centri urbani con \"status\" di insediamento di tipo urbano sono 22 (al 1\u00ba gennaio 2010):"}
{"id": "686618", "revid": "599013", "url": "https://it.wikipedia.org/wiki?curid=686618", "title": "AITR", "text": ""}
{"id": "686619", "revid": "1543377", "url": "https://it.wikipedia.org/wiki?curid=686619", "title": "Herpes zoster", "text": "Lherpes zoster, comunemente chiamato fuoco di Sant'Antonio (o fiamme di Satana), \u00e8 una malattia virale a carico della cute e delle terminazioni nervose, causata dal virus della varicella infantile (varicella-zoster virus). L'herpes zoster non \u00e8 la stessa malattia dell\"herpes simplex\", nonostante la somiglianza del nome (sia il virus della varicella zoster sia l'herpes simplex virus appartengono alla stessa sottofamiglia virale degli \"Alphaherpesvirinae\"). Il suo nome deriva da due parole greche, \"serpente\" e \"cintura\", che descrivono in modo molto appropriato una malattia dolorosa, come un serpente di fuoco che si annida all'interno del corpo e che a volte ha strascichi lunghi e invalidanti. La malattia \u00e8 caratterizzata da un'eruzione cutanea dolorosa con presenza di vescicole, solitamente limitata a un lato del corpo, spesso in una striscia.\nIn tutto il mondo il tasso di incidenza annuale di herpes zoster varia da 1,2 a 3,4 casi ogni 1.000 individui sani, aumentando a 3,9-11,8 all'anno per 1.000 persone tra gli individui con pi\u00f9 di 65 anni. Una larga parte di persone sviluppa l'herpes zoster almeno una volta nella vita, anche se di solito un'unica volta. In uno studio statunitense del 1960, il 50% degli individui che vivono fino a 85 anni ha avuto almeno un attacco, mentre l'1% ha avuto almeno due attacchi.\nIl trattamento tramite farmaci antivirali pu\u00f2 ridurre la gravit\u00e0 e la durata dell'herpes zoster.\nEtimologia del nome.\nIl fuoco di sant'Antonio \u00e8 cos\u00ec chiamato perch\u00e9, per la sua guarigione, veniva invocato sant'Antonio Abate e ci\u00f2 era dovuto al suo culto taumaturgico sviluppatosi in Francia, almeno dal XII secolo, attorno a quelle che erano considerate le sue spoglie (da un certo momento in poi, nel sud della Francia, erano presenti tre corpi di Antonio).\nAntonio divenne l'eponimo assoluto della malattia solo a partire dall'Et\u00e0 moderna poich\u00e9, durante tutto il Medioevo, anche altri santi, per particolari ragioni culturali, furono privilegiati taumaturghi della malattia. In particolare, soprattutto in Francia, era la Vergine a essere invocata, come guaritrice, in diversi santuari.\nScrive per esempio Lanfranco da Milano, chirurgo del XIII secolo, che il fuoco di sant'Antonio compariva negli arti e poteva essere l'esito di una complicazione sopravvenuta a malattie pustolose oppure poteva essere il risultato di un bendaggio troppo stretto realizzato per curare la frattura di un arto, oppure l'effetto di una prolungata esposizione delle estremit\u00e0 bagnate a un freddo molto intenso.\nEpidemiologia e storia.\nAnche se per secoli non \u00e8 mai stata messa in relazione con il virus della varicella, l'herpes zoster \u00e8 una malattia conosciuta fin dall'antichit\u00e0. Verso la fine del 1700, i dermatologi inglesi Robert Willan e Thomas Bateman divulgano le prime illustrazioni di lesioni dermatologiche.\nMa \u00e8 nel corso del secolo successivo che si assiste a un'intensa pubblicazione di atlanti dermatologici, caratterizzati da incisioni acquarellate. Verso la met\u00e0 e la fine del XIX secolo appaiono le prime ceroplastiche e fotografie. Nel 1868 a Parigi compare il primo atlante fotografico di malattie della pelle, per opera di Hardy e Montm\u00e9ja, e in esso vengono raffigurate numerose lesioni da \"herpes zoster\".\nFu nel 1965 il dott. Robert Edgar Hope-Simpson a suggerire che:\n sostenendo cos\u00ec l'ipotesi, oggi universalmente accettata, che il contatto dei bambini con il virus della varicella aumenta poi negli adulti l'immunit\u00e0 cellulo-mediata, che \u00e8 in grado di rinviare o sopprimere l\"herpes zoster\". A conferma di ci\u00f2, uno studio di Thomas et al., mostr\u00f2 che gli adulti di famiglie con i bambini avevano una minore incidenza di \"herpes zoster\" rispetto alle famiglie senza figli.\nIl virus della varicella zoster (VZV) ha un alto livello di infettivit\u00e0 e possiede una prevalenza mondiale.\nL'herpes zoster non ha alcuna correlazione con la stagione e non si verifica in epidemie. Vi \u00e8, tuttavia, un forte rapporto con l'aumentare dell'et\u00e0. Il tasso di incidenza di herpes zoster va da 1,2 a 3,4 per 1.000 persone-anno tra gli individui sani, aumentando da 3,9 a 11,8 per 1.000 persone-anno tra quelli di pi\u00f9 di 65 anni. I tassi di incidenza sono simili in tutto il mondo. Questo rapporto con l'et\u00e0 \u00e8 stato dimostrato in molti paesi, ed \u00e8 attribuito alla diminuzione delle capacit\u00e0 immunitarie con l'invecchiamento.\nUn altro fattore di rischio importante \u00e8 l'immunocompromissione, di cui l'infezione da HIV \u00e8 un importante esempio. Altri fattori di rischio includono lo stress psicologico. Le persone di colore sono a minor rischio di herpes zoster rispetto ai bianchi caucasici. Non \u00e8 chiaro se il rischio sia maggiore nelle donne. Altri potenziali fattori di rischio comprendono traumi e l'esposizione a immunotossine.\nGli adulti con infezione latente VZV, che sono esposti a intermittenza a bambini con la varicella, ricevono una spinta immunitaria. Questo incremento periodico per il sistema immunitario aiuta a prevenire l'herpes zoster nel tempo. Quando la vaccinazione di routine contro la varicella \u00e8 stata introdotta negli Stati Uniti, la preoccupazione \u00e8 stata per gli adulti pi\u00f9 anziani, poich\u00e9 non avrebbero pi\u00f9 avuto questa spinta immunitaria e avrebbero visto aumentare la probabilit\u00e0 di soffrire di herpes zoster.\nIn uno studio \u00e8 stato stimato che il 26% dei pazienti che contraggono l'herpes zoster presentino complicanze. La nevralgia posterpetica si sviluppa in circa il 20% dei pazienti. Uno studio condotto sui dati del 1994 della California ha trovato tassi di ospedalizzazione di 2,1 per 100.000 persone-anno, tassi che salivano al 9,3 per 100.000 persone-anno su soggetti dai 60 anni in su. Un precedente studio, realizzato nel Connecticut, ha rilevato un tasso di ospedalizzazione superiore. La differenza pu\u00f2 essere dovuta alla prevalenza di HIV nel precedente studio o all'introduzione di farmaci antivirali in California prima del 1994.\nEziologia.\nL'agente eziologico dell'herpes zoster \u00e8 il virus varicella-zoster (VZV), un virus a doppia elica di DNA, della stessa famiglia dell'herpes simplex virus. La maggior parte delle persone sono infettate da questo virus da bambini, e soffrono di un episodio di varicella. L'herpes zoster \u00e8 una ri-attivazione dell'infezione latente da VZV, e questo significa che lo zoster pu\u00f2 verificarsi solo in individui che hanno gi\u00e0 avuto la varicella. Il sistema immunitario \u00e8 in grado di eliminare il virus nella maggior parte del corpo, ma esso rimane inattivo (o latente) nel ganglio adiacente al midollo spinale (chiamato ganglio dorsale) o nel ganglio semilunare di Gasser nella base del cranio. Ripetuti attacchi di herpes zoster sono rari, ed \u00e8 estremamente raro che i pazienti possano sperimentare pi\u00f9 di tre recidive.\nAnche se pu\u00f2 verificarsi a qualsiasi et\u00e0, circa la met\u00e0 dei casi negli Stati Uniti hanno interessato soggetti di et\u00e0 maggiore di 50 anni. A differenza dell'herpes simplex virus, la latenza del VZV \u00e8 poco conosciuta. Sebbene il VZV sia stato rilevato in sede di autopsia del tessuto nervoso, non vi sono metodi per trovare il virus latente nei gangli delle persone viventi.\nCome con la varicella e/o altre forme di herpes, il contatto diretto con una eruzione cutanea attiva pu\u00f2 diffondere il VZV a una persona che non possiede l'immunit\u00e0 al virus. L'individuo contagiato pu\u00f2 quindi sviluppare varicella, ma non sviluppa l'herpes zoster immediatamente. Fino a quando il rash non si \u00e8 tramutato in croste, la persona risulta estremamente contagiosa. Una persona \u00e8, inoltre, non infettiva prima della formazione di vesciche o durante la nevralgia posterpetica (il dolore che permane dopo la sparizione dell'eruzione). Durante un caso di herpes zoster il virus solitamente non passa nel flusso sanguigno n\u00e9 nei polmoni e quindi non si pu\u00f2 diffondere per via aerea.\nNon vi \u00e8 una forte evidenza di un legame genetico o una correlazione alla storia familiare. Uno studio del 2008 ha dimostrato che le persone con parenti stretti che hanno avuto l'herpes zoster hanno il doppio delle probabilit\u00e0 di svilupparlo loro stessi, ma uno studio del 2010 non ha confermato tali dati.\nPatogenesi.\nIl virus della varicella zoster pu\u00f2 diventare latente nei corpi delle cellule nervose e meno frequentemente nelle cellule non neuronali satellite del ganglio dorsale, dei nervi cranici o del sistema nervoso autonomo, senza provocare alcun sintomo. Trascorsi anni o decenni dopo una infezione da varicella, il virus pu\u00f2 uscire dai corpi cellulari nervosi e percorrere gli assoni causando infezione virale della cute nella regione servita dal nervo. Il virus pu\u00f2 diffondersi da uno o pi\u00f9 gangli lungo i nervi di un segmento interessato e infettare il corrispondente dermatomero (una zona di pelle servita da un nervo spinale), provocando una dolorosa eruzione cutanea.\nA meno che il sistema immunitario sia compromesso, esso \u00e8 in grado di sopprimere la riattivazione del virus e di prevenire l'herpes zoster. Il perch\u00e9 questa repressione a volte non riesca \u00e8 un argomento ancora poco conosciuto, ma si sa che \u00e8 pi\u00f9 probabile che ci\u00f2 avvenga in persone il cui sistema immunitario \u00e8 compromesso a causa di invecchiamento, di terapia immunosoppressiva, di stress psicologico, o di altri fattori. Dopo la riattivazione, il virus si replica nelle cellule nervose e i virioni che si staccano dalle cellule seguono gli assoni verso la zona della pelle servita da tale ganglio. Nella pelle, il virus causa infiammazione locale e bolle. Il dolore a breve e lungo termine causato da herpes zoster deriva dalla crescita diffusa del virus nei nervi infetti e causa infiammazione.\nLa formazione di caratteristiche vescicole e successivamente di croste \u00e8 accompagnata da dolore, a volte molto intenso, dovuto al coinvolgimento di quelle strutture del sistema nervoso centrale e periferico che costituiscono il \"sistema nocicettivo\" (cio\u00e8 della percezione del dolore). Di solito si manifesta sul torace o sull'addome, pi\u00f9 raramente sul viso dove \"predilige\" il primo ramo del quinto nervo cranico (trigemino). In quest'ultimo caso, l'eruzione delle vescichette pu\u00f2 interessare e danneggiare la cornea, condizione estremamente grave che pu\u00f2 causare cecit\u00e0.\nSe la malattia \u00e8 curata rapidamente con i farmaci antivirali, le vescicole evolvono in tempi pi\u00f9 brevi in croste che successivamente cadono.\nComplicanze.\nAnche se l'herpes zoster si risolve, in genere entro due settimane, possono sorgere alcune complicanze:\nCoinvolgimenti del nervo trigemino (come si vede nell'herpes oftalmico) devono essere trattati precocemente e in maniera aggressiva, in quanto possono portare alla cecit\u00e0. Il coinvolgimento della punta del naso, \u00e8 un forte predittivo di herpes oftalmico.\nSintomi.\nSegni e sintomi.\nI primi sintomi dell\"herpes zoster\", che includono mal di testa, febbre e malessere diffuso, non sono specifici e possono portare perci\u00f2 a una diagnosi errata. Questi sintomi sono generalmente seguiti da sensazioni di bruciore, prurito, iperestesia (ipersensibilit\u00e0) o parestesie (formicolio, pizzicore, o torpore). Il dolore pu\u00f2 essere da lieve a molto intenso nel dermatomero interessato, con sensazioni che vengono spesso descritte come dolore trafittivo o bruciore, formicolio, intorpidimento, e possono essere intervallati da rapidi colpi di intenso dolore. Si associa anche linfoadenopatia.\nL'herpes zoster nei bambini \u00e8 spesso indolore, ma gli anziani hanno pi\u00f9 probabilit\u00e0 di sviluppare lo zoster man mano che invecchiano e la malattia tende a essere pi\u00f9 grave.\nNella maggior parte dei casi dopo 1-2 giorni, ma talvolta fino a 3 settimane, la fase iniziale viene seguita dalla comparsa di \"rash\" cutaneo caratteristico. Il dolore e il rash cutaneo pi\u00f9 comunemente si verificano sui dermatomeri toracici medio-bassi o lombari superiori, ma possono apparire anche sul viso, soprattutto sugli occhi, o su altre parti del corpo. Dapprima l'eruzione cutanea appare simile all'orticaria, tuttavia, a differenza di quest'ultima, l'herpes zoster provoca alterazioni cutanee limitate a un unico dermatomero. Lo \"zoster sine herpete\" (zoster senza herpes) descrive un paziente che ha tutti i sintomi dell'herpes zoster, tranne la caratteristica eruzione cutanea.\nIn seguito, il rash diviene vescicolare, formando piccole vescicole piene di un essudato sieroso, mentre la febbre e il malessere continuano a presentarsi. Infine le vescicole si riempiono di sangue e si forma una crosta entro 10-15 giorni. Di solito le croste cadono e la pelle guarisce. A volte, in seguito a grandi vesciche, rimangono cicatrici e la pelle scolorita.\nL\"herpes zoster\" pu\u00f2 presentare sintomi aggiuntivi, a seconda del dermatomero coinvolto. L'herpes oftalmico coinvolge l'orbita dell'occhio e si verifica in circa il 10-25% dei casi. \u00c8 causata dal virus riattivato nella branca oftalmica del nervo trigemino. In alcuni pazienti, i sintomi possono includere congiuntivite, cheratite, uveite e paralisi del nervo ottico che a volte possono causare l'infiammazione oculare cronica, la perdita della vista e dolore debilitante. L\"herpes zoster oticus\" (conosciuto anche come sindrome di Ramsay Hunt tipo II) coinvolge l'orecchio. Si pensa che sia il risultato della diffusione del virus dal nervo facciale al nervo vestibolococleare. I sintomi comprendono la perdita dell'udito e vertigini.\nEsami di laboratorio e strumentali.\nEsami di laboratorio sono disponibili per la diagnosi dell'herpes zoster. Il test pi\u00f9 popolare rileva nel sangue gli anticorpi IgM VZV specifici. Questi anticorpi sono presenti solo durante i casi di varicella o di herpes zoster conclamato, ma non mentre il virus \u00e8 dormiente. Nei laboratori pi\u00f9 attrezzati, la linfa raccolta da un bolla viene sottoposta a reazione a catena della polimerasi (PCR) per la ricerca del DNA del virus herpes zoster, o viene esaminata con un microscopio elettronico per esaminare le particelle virali.\n\u00c8 stato recentemente effettuato uno studio su campioni di lesioni della pelle, occhi e polmoni di 182 pazienti con presunto herpes simplex o herpes zoster. Questi campioni sono stati testati con una real time PCR o tramite una coltura virale. In questo confronto, la coltura virale ha rilevato il VZV con una sensibilit\u00e0 del solo 14,3%, sebbene il test sia risultato altamente specifico (specificit\u00e0 = 100%). In confronto, la real time PCR ha dato un risultato del 100% sia in sensibilit\u00e0, sia in specificit\u00e0. Il risultato complessivo ha dimostrato un miglioramento del 60,4% delle tecniche PCR rispetto alla coltura virale per la diagnosi dell'herpes simplex e dell'herpes zoster.\nDiagnosi differenziale.\nSe appare l'eruzione, l'identificazione della malattia (tramite diagnosi differenziale) richiede solo un esame visivo, dal momento che pochissime patologie producono eruzioni cutanee che interessano un dermatomero. Tuttavia, anche l'herpes simplex virus (HSV) pu\u00f2 occasionalmente produrre una eruzione cutanea confinata in un dermatomero. Il test di Tzanck \u00e8 utile per diagnosticare un'infezione acuta da virus dell'herpes, ma non distingue tra HSV e VZV.\nQuando l'eruzione \u00e8 assente (fase precoce o tardiva della malattia o nel caso di \"zoster sine herpete\", un'infezione da zoster ma senza eruzioni cutanee), l'herpes zoster pu\u00f2 essere difficile da diagnosticare. A parte il rash, la maggior parte dei sintomi della patologia possono verificarsi anche in altre condizioni mediche.\nTrattamento.\nGli obiettivi del trattamento per l'herpes zoster sono focalizzati a limitare l'intensit\u00e0 del dolore, a ridurre la durata dell'episodio e a evitare le complicanze. Il trattamento sintomatico si rende spesso necessario per la complicanza di nevralgia posterpetica. Tuttavia, uno studio sul trattamento dell'herpes zoster mostra che, una volta che l'eruzione \u00e8 avvenuta, la nevralgia post-erpetica \u00e8 molto rara nelle persone sotto i 50 anni e svanisce nel tempo. Nelle persone anziane il dolore progredisce pi\u00f9 lentamente, ma anche nelle persone oltre i 70 anni, l'85% era senza dolore a un anno dallo scoppio dell'herpes zoster.\nPer ridurre l'incidenza della nevralgia post-erpetica bisogna:\nTrattamento farmacologico.\nAnalgesici.\nLe persone con un dolore che va da lieve a moderato possono essere trattati con analgesici \"da banco\". Lozioni topiche contenenti calamina possono essere utilizzate sull'eruzione o sulle vescicole e possono lenire il dolore. Di tanto in tanto, se il dolore \u00e8 molto intenso, pu\u00f2 essere necessario somministrare un farmaco oppioide, come la morfina. Una volta che le lesioni fanno la crosta, una crema con capsaicina (Zostrix) pu\u00f2 essere utilizzata. Lidocaina topica e il blocco del nervo possono ridurre il dolore. La somministrazione di gabapentin con antivirali pu\u00f2 offrire un sollievo alla nevralgia post-erpetica.\nAntivirali.\nI farmaci antivirali inibiscono la replicazione del virus varicella-zoster e riducono la gravit\u00e0 e la durata dell'herpes zoster con minimi effetti collaterali, ma non impediscono efficacemente il verificarsi della nevralgia posterpetica. Solitamente si usa l'aciclovir, un antivirale attivo nell'inibire la DNA polimerasi, sia per uso topico sia sistemico. Pi\u00f9 recentemente sono usati in terapia il valaciclovir, il famciclovir, il penciclovir e il brivudin antivirali dotati di una migliore farmacocinetica. Altri farmaci solitamente usati topicamente nella terapia e nella prevenzione delle complicanze oculari (cheratite erpetica) sono: la vidarabina, l'idoxuridina e la trifluorotimidina.\nI farmaci vengono utilizzati sia come profilassi (per esempio nei pazienti affetti da AIDS) sia come terapia durante la fase acuta. Il trattamento antivirale \u00e8 raccomandato a tutti i soggetti immunocompetenti con herpes zoster di pi\u00f9 di 50 anni, preferenzialmente entro 72 ore dalla comparsa dell'eruzione cutanea. Le complicanze nei soggetti immunocompromessi con herpes zoster possono essere ridotte con la somministrazione di aciclovir per via endovenosa. Nelle persone che sono ad alto rischio per i ripetuti attacchi di herpes zoster, cinque dosi giornaliere orali di aciclovir risultano solitamente efficaci.\nSteroidi.\nLa somministrazione per via orale di corticosteroidi \u00e8 frequentemente utilizzata nel trattamento dell'infezione, anche se alcuni studi clinici hanno dimostrato come questo trattamento sia poco efficace. Tuttavia, uno studio effettuato su pazienti immunocompetenti di et\u00e0 superiore ai 50 anni di et\u00e0, con herpes zoster localizzato, ha suggerito che la somministrazione di prednisone con aciclovir riduce il tempo di guarigione e migliora la qualit\u00e0 della vita. Nella valutazione su un mese, l'aciclovir con prednisone ha aumentato la probabilit\u00e0 della formazione di croste e raddoppiato la guarigione delle lesioni di circa il doppio rispetto al placebo.\nQuesto studio ha anche valutato, in un mese, gli effetti di questa combinazione di farmaci sulla qualit\u00e0 della vita, dimostrando che i pazienti hanno meno dolore e hanno maggiori probabilit\u00e0 di poter interrompere l'uso di analgesici, di tornare alle attivit\u00e0 abituali e di avere un sonno ininterrotto. Tuttavia, quando si confronta la cessazione del dolore associato a herpes zoster o alla nevralgia post-erpetica, non vi era alcuna differenza tra aciclovir e prednisone e aciclovir da solo. A causa dei rischi del trattamento con corticosteroidi, si raccomanda che questa combinazione di farmaci sia utilizzata solo nelle persone con pi\u00f9 di 50 anni di et\u00e0, a causa del maggiore rischio di sviluppo di nevralgia post-erpetica.\nPrognosi.\nL'eruzione cutanea e il dolore solitamente regrediscono entro un periodo che va da tre a cinque settimane, ma circa un paziente su cinque sviluppa una condizione dolorosa chiamata nevralgia posterpetica, spesso di difficile gestione. In alcuni pazienti, l'herpes zoster pu\u00f2 riattivarsi, presentandosi come \"zoster sine herpete\" con dolore irradiato lungo il decorso di un singolo nervo spinale (distribuzione dermatomerica), ma senza l'accompagnamento di un rash. Questa condizione pu\u00f2 comportare complicanze che interessano diversi livelli del sistema nervoso e causare diverse neuropatie, polineuriti, mieliti o meningite asettica. Altri gravi effetti, che talvolta possono verificarsi, comprendono una parziale paralisi facciale (di solito temporanea), danni all'orecchio o encefalite. Durante la gravidanza, i rischi per il feto, dovuti all'infezione primaria con il virus VZV che causa la varicella, non si verificano per l'infezione cronica o per la riattivazione dell'herpes zoster.\nVi \u00e8 un lieve incremento del rischio di sviluppare un tumore dopo un'infezione da herpes zoster. Tuttavia, il meccanismo non \u00e8 chiaro e la mortalit\u00e0 da neoplasia non sembra aumentare come conseguenza diretta della presenza del virus. Invece, il rischio pu\u00f2 derivare dalla soppressione immunitaria che permette la sua riattivazione.\nPrevenzione.\nEsiste un vaccino vivo attenuato per l'herpes zoster: il suo nome commerciale \u00e8 Zostavax. Una review sistematica effettuata dalla \"Cochrane Library\" ha concluso che lo Zostavax \u00e8 in grado di ridurre l'incidenza dell'herpes zoster di quasi il 50%. Uno studio del 2007 ha rilevato che il vaccino ha un buon rapporto costo-efficacia negli Stati Uniti, prospettando un risparmio annuo che varia da 82 a 103 milioni di dollari, mentre un'analisi costi utilit\u00e0 \u00e8 stimata essere compresa tra i 16.229 $ ai 27.609 $ \"Quality Adjusted Life Years\" (QALY). Nel mese di ottobre 2007, il vaccino \u00e8 stato ufficialmente raccomandato negli Stati Uniti per gli adulti sani di 60 anni di et\u00e0. Il \"Centers for Disease Control and Prevention\" statunitense raccomanda la somministrazione del vaccino agli individui di et\u00e0 superiore ai 60 anni, tuttavia non lo consiglia per il trattamento di herpes zoster attivi o della sindrome post-erpetica (dolore dopo la scomparsa del rash). Gli adulti possono ricevere una risposta immunitaria dal contatto con i bambini affetti da varicella e ci\u00f2 pu\u00f2 consentire loro un potenziamento delle difese contro il virus che, in un quarto dei casi, impedisce la riattivazione dell'herpes zoster tra i non vaccinati. Tuttavia, essendo sempre pi\u00f9 numerosi i bambini vaccinati contro la varicella, questa difesa per gli adulti sta diventando sempre meno comune.\nNel Regno Unito e in altre parti d'Europa, l'immunizzazione di routine della popolazione contro la varicella non viene praticata. Nel Regno Unito, la \"Health Protection Agency\" afferma che, nonostante il vaccino sia concesso in vendita, non vi sono piani per introdurre l'immunizzazione di routine nei bambini, anche se essa pu\u00f2 essere offerta agli operatori sanitari che non hanno alcuna immunit\u00e0 al VZV.\nUno studio del 2006, effettuato su 243 casi e su 483 controlli, ha trovato che il consumo di frutta fresca \u00e8 associato a un ridotto rischio di sviluppare l'herpes zoster. Gli individui che avevano consumato meno di una porzione di frutta al giorno presentavano un rischio tre volte superiore rispetto a quelli che avevano consumato pi\u00f9 di tre porzioni. Per quelli di et\u00e0 superiore ai 60 anni, si \u00e8 rilevata una simile associazione tra vitamine e verdura.\nNel gennaio 2022 Pfizer e BioNTech hanno annunciato una nuova collaborazione di ricerca, sviluppo e commercializzazione per sviluppare un potenziale primo vaccino a base di mRNA per la prevenzione del fuoco di Sant\u2019Antonio (virus dell\u2019herpes zoster o HZV)."}
{"id": "686621", "revid": "287204", "url": "https://it.wikipedia.org/wiki?curid=686621", "title": "Le vacanze di Maigret", "text": "Le vacanze di Maigret (titolo originale francese \"Les vacances de Maigret\") \u00e8 un romanzo poliziesco di Georges Simenon con protagonista il commissario Maigret.\n\u00c8 il ventottesimo romanzo dedicato al celebre commissario. Ed \u00e8 ambientato a Les Sables-d'Olonne una piccola localit\u00e0 marittima in Vandea. Questa localit\u00e0 costiera particolare era molto conosciuta da Simenon, che l'aveva visitata una prima volta nel 1927 con la prima moglie detta \"Tigy\", subito dopo la conclusione della sua relazione con Jos\u00e9phine Baker. Nell'estate del 1944, invece, Simenon torna a Les Sables-d'Olonne per curare un'infezione virale e rimarr\u00e0 in questa localit\u00e0 sino alla fine della seconda guerra mondiale.\nTrama.\nMaigret e la moglie sono in vacanza a Les Sables-d'Olonne, ma un attacco di appendicite costringe la signora Maigret a sottoporsi ad un intervento chirurgico urgente. Una sera, rientrando in albergo dopo aver fatto visita alla moglie in ospedale, Maigret si accorge di avere nella tasca della giacca un messaggio anonimo che lo prega di andare a visitare la paziente della stanza numero 15. La paziente muore il giorno successivo, dopo essere stata in coma per giorni a seguito, stando alle testimonianze raccolte, di un incidente d'auto.\nMaigret non pu\u00f2 indagare formalmente, essendo in vacanza fuori dalla sua giurisdizione, tuttavia non pu\u00f2 fare a meno di investigare sul caso e seguire le tracce che partono dal messaggio anonimo che gli \u00e8 stato infilato in tasca a sua insaputa.\nLa giovane ragazza deceduta \u00e8 la cognata del dottor Philippe Bellamy, noto medico locale. Maigret viene a sapere che questi era alla guida dell'auto quando si \u00e8 verificato l'incidente. \nIl commissario inoltre viene a conoscenza che il medico \u00e8 sposato con una donna di grande bellezza, tale Odette, e che ne \u00e8 tremendamente geloso. \nInvitato a casa dal dottore stesso, entrando i due vedono uscire di corsa una ragazzina dall'aria spaventata, Lucille. Maigret pur non conoscendola ancora cercher\u00e0 poi di rintracciarla, ma purtroppo questa verr\u00e0 rinvenuta morta il giorno appresso. Scoprir\u00e0 inoltre che anche Emile, il fratello della ragazzina, ha lasciato da poco la sua famiglia per andare a vivere a Parigi ma non ha pi\u00f9 dato notizie di s\u00e9. Alla fine il commissario scopre che Odette, la moglie del medico, ed Emile erano amanti e progettavano la fuga insieme, comunicando tramite un'amica di Odette e la stessa Lucille. Riuscir\u00e0 in ultimo a far confessare al dottore i due omicidi, quello di Emile e della sorellina Lucille e il suicidio della cognata, perdutamente innamorata del medico, che aveva intravisto il cadavere di Emile nello studio del dottore.\nEdizioni.\nIl romanzo \u00e8 stato scritto a Tucson, Arizona (USA) dall'11 al 20 novembre 1947 e pubblicato per la prima volta l'anno successivo, il 14 giugno 1948, presso l'editore Presses de la Cit\u00e9.\nIn Italia \u00e8 apparso per la prima volta nel 1954, tradotto da Sarah Cantoni e pubblicato da Mondadori nella collana \"Il girasole. Biblioteca economica Mondadori\" (n\u00b0 10). Sempre per lo stesso editore \u00e8 stato ripubblicato in altre collane o raccolte tra gli anni sessanta e novanta (dal 1990 nella traduzione di Eileen Romano). Nel 1999 il romanzo \u00e8 stato pubblicato presso Adelphi, sempre con il titolo \"Le vacanze di Maigret\", tradotto da Laura Frausin Guarino, nella collana dedicata al commissario (parte de \"gli Adelphi\", al n\u00ba 154).\nFilm e televisione.\nAlmeno tre sono stati gli adattamenti del romanzo per la televisione:"}
{"id": "686625", "revid": "767487", "url": "https://it.wikipedia.org/wiki?curid=686625", "title": "Real Live Roadrunning", "text": "Real Live Roadrunning \u00e8 un album dal vivo che conclude la collaborazione tra il musicista britannico Mark Knopfler e la cantante statunitense Emmylou Harris, nata con l'album \"All the Roadrunning\" nel 2006.\nIl disco.\nIl duetto tra l'ex leader dei Dire Straits e l'ex corista di Bob Dylan si ripete in un tour di rara eleganza musicale che vede una delle sue tappe pi\u00f9 suggestive all'Arena di Verona il 3 giugno 2006.\nAl termine di questo tour \u00e8 prodotto un DVD che registra la serata al Gibson Ampitheatre di Universal City ed un CD con il meglio del concerto pi\u00f9 una bonus track dalla serata di Washington.\nNell'album sono presenti brani sia di Emmylou Harris che di Mark Knopfler, oltre ad alcuni classici dei Dire Starits come \"Romeo and Juliet\" e \"So Far Away\".\nTracce.\nTutte le canzoni sono scritte da Mark Knopfler, tranne \"Red Dirt Girl\" e \"Belle Starr\" scritte da Emmylou Harris, \"Boulder to Birmingham\" scritta da Emmylou Harris e Bill Danoff, \"Born to Run\" scritta da Paul Kennerley.\nDVD.\nTutte le canzoni sono registrate dal vivo al Gibson Ampitheatre di Universal City il 28 giugno 2006, tranne \"All That Matters\" a Washington il 21 giugno 2006."}
{"id": "686626", "revid": "320578", "url": "https://it.wikipedia.org/wiki?curid=686626", "title": "Original Net Animation", "text": ""}
{"id": "686628", "revid": "775372", "url": "https://it.wikipedia.org/wiki?curid=686628", "title": "Oblast' di Rostov", "text": "Loblast' di Rostov (in russo \u0420\u043e\u0441\u0442\u043e\u0301\u0432\u0441\u043a\u0430\u044f \u043e\u0301\u0431\u043b\u0430\u0441\u0442\u044c, \"Rost\u00f3vskaja \u00f3blast' \") \u00e8 un'oblast' della Russia che occupa un vasto territorio, che partendo dalle Alture del Don arriva fino al mar d'Azov.\nLa regione \u00e8 attraversata da grandi fiumi (Don e Donec) che hanno permesso un forte sviluppo dell'agricoltura (principalmente cerealicoltura) e delle industrie derivate. Altre industrie importanti sono quelle tessili, elettrotecniche, meccaniche, cantieristiche, conciarie, cartarie, del legno e chimiche.\nStoria.\nDall'inizio della crisi russo-ucraina del 2021-2022 la regione ospita i profughi provenienti dalle zone del Donbass.\nCitt\u00e0 importanti.\nIl capoluogo \u00e8 Rostov sul Don; altre citt\u00e0 importanti sono:\nGeografia antropica.\nSuddivisioni amministrative.\n\"Rajon\".\nLa \"oblast'\" di Rostov comprende 43 \"rajon\" (fra parentesi il capoluogo; sono indicati con un asterisco i capoluoghi non direttamente dipendenti dal \"rajon\" ma posti sotto la giurisdizione della \"oblast'\"):\nCitt\u00e0.\nI centri abitati della \"oblast'\" che hanno lo \"status\" di citt\u00e0 (\"gorod\") sono 23 (in grassetto le citt\u00e0 sotto la diretta giurisdizione della \"oblast'\", che costituiscono una divisione amministrativa di secondo livello):\nInsediamenti di tipo urbano.\nI centri urbani con \"status\" di insediamento di tipo urbano sono invece 7 (al 1\u00ba gennaio 2010):"}
{"id": "686632", "revid": "120250125", "url": "https://it.wikipedia.org/wiki?curid=686632", "title": "Russula heterophylla", "text": "\"Russula heterophylla\" (Fr.) Fr., \"Epicrisis Systematis Mycologici\" (Upsaliae): 352 (1838).\nDescrizione della specie.\nCappello.\n5-12 cm di diametro, prima convesso-subsferico, poi appiattito e leggermente depresso.\nLamelle.\nFitte, sottili, basse verso il gambo, annesse, leggermente decorrenti, connesse tra loro da basse venature biforcate (anastomosate), scarsamente lardacee, bianche o bianco-crema.\nGambo.\n3\u20136 x 1\u20133 cm, duro, compatto, regolare, cilindrico, spesso attenuato alla base, bianco con tendenza ad ingiallire, con macchie brunastre alla base in vecchiaia.\nCarne.\nBianca, compatta, alquanto elastica.\nHabitat.\nFungo simbionte, cresce in boschi di latifoglia e di aghifoglia, piuttosto comune e presente in stagione precoce.\nCommestibilit\u00e0.\nBuona.\nEtimologia.\nDal latino e greco \"heterophyllus\" = \"con lamelle irregolari\"."}
{"id": "686633", "revid": "33689", "url": "https://it.wikipedia.org/wiki?curid=686633", "title": "Espresso", "text": ""}
{"id": "686635", "revid": "834", "url": "https://it.wikipedia.org/wiki?curid=686635", "title": "Beta Band", "text": ""}
{"id": "686640", "revid": "15756", "url": "https://it.wikipedia.org/wiki?curid=686640", "title": "Marco Scardigli", "text": "Biografia.\nHa insegnato a contratto storia coloniale presso l'Universit\u00e0 di Pavia. Le sue opere principali di questo periodo riguardano la storia militare ed in particolare la storia della guerra, delle battaglie e della cultura bellica. Dal 2016 ha cominciato anche a pubblicare romanzi.\nOpere.\nLa storia delle battaglie d'Italia.\nI tre volumi \"La lancia, il gladio, il cavallo\", (Arnoldo Mondadori Editore), \"Le battaglie dei cavalieri\", (Arnoldo Mondadori Editore) e \"Cavalieri, mercenari e cannoni\", (Arnoldo Mondadori Editore - Premio Italia Medievale 2015) rappresentano un tentativo organico di ricostruire la storia delle guerre avvenute nella penisola dalle origini fino all\u2019avvento delle armi da fuoco, analizzate sia sotto il profilo storico-tecnico, sia per i risvolti socio-culturali.\nAltri scritti storici.\n\"Le battaglie del Risorgimento\", (Rizzoli) ripercorre le vicende militari dell\u2019Unit\u00e0 d\u2019Italia dalla battaglia di Tolentino del 1815 fino alla presa di Porta Pia. La ricostruzione mette in luce l\u2019esistenza di due movimenti risorgimentali profondamente differenti e spesso antagonisti: uno monarchico e uno democratico.\n\"Lo scrittoio del generale. La romanzesca epopea risorgimentale del generale Govone\", (UTET) narra la vita e le opere del generale Giuseppe Govone, uno dei protagonisti dell'unificazione nazionale italiana, ricostruite attingendo a centinaia di lettere inedite. Il libro \u00e8 anche uno spaccato dell'intero Risorgimento raccontato mentre questo avveniva, cogliendo in divenire le speranze, i dubbi, le tragedie e i sogni di quegli anni.\n\"Viaggio nella terra dei morti. La vita dei soldati nelle trincee della Grande Guerra\" (UTET) \u00e8 la ricostruzione della quotidianit\u00e0 al fronte italiano ottenuta assemblando testimonianze di tutti i tipi, soprattutto lettere, diari e libri. Alla base di questo testo c\u2019\u00e8 la convinzione che se nel lavoro storico si utilizzano solo le fonti ufficiali si finisce inevitabilmente per raccontare il punto di vista del potere. Per recuperare quello dei sottoposti bisogna ricorrere a fonti atipiche e non aver timore dell\u2019empatia per i protagonisti umili delle vicende. Il risultato \u00e8 una descrizione del conflitto molto distante, in qualche caso addirittura opposta, da quella tradizionale, patriottica ed eroica.\n\"Le armi del diavolo. Anatomia di una battaglia. Pavia, 24 febbraio 1525\" (UTET) rappresenta un tentativo fatto con Andrea Santangelo di superare la dicotomia abituale fra saggio e narrativa e ricostruire la battaglia di Pavia attraverso gli occhi di sei personaggi inventati, ma in tutto e per tutto credibili: un cavaliere scozzese, una vivandiera dei lanzichenecchi, un archibugiere spagnolo, una nobildonna pavese, un artigliere ferrarese, un mercenario di Giovanni dalle Bande Nere. La somma dei racconti d\u00e0 lo svolgimento degli scontri e introduce i principali temi storici di quell\u2019evento. Una corposa parte di note serve come approfondimento storico di quanto descritto nella parte narrata.\n\"Il braccio indigeno. Ascari, irregolari e bande nella conquista dell\u2019Eritrea 1885-1911\", Franco Angeli \u00e8 una storia degli \u00c0scari, i reparti di colore delle truppe coloniali italiane. Studiare gli indigeni che hanno militato sotto le bandiere italiane significa addentrarsi nel dimenticato e colpevolmente trascurato passato coloniale nazionale mettendosi dalla parte di quegli africani che si sono staccati dal resto della loro gente, senza per\u00f2 poter integrarsi completamente in quello coloniale dei bianchi.\n\"Il viaggiatore di battaglie\", (UTET) \u00e8 il racconto dei viaggi per i campi di battaglia d'Italia, dall'antichit\u00e0 fino alla seconda guerra mondiale, fatti per scrivere i libri di storia militare. Agli itinerari geografici si sovrappongono le riflessioni sulla memoria storica, soprattutto riguardo agli avvenimenti formativi dell'identit\u00e0 nazionale - il Risorgimento e le due guerre mondiali - e su come spesso si assista allo scontro tra realt\u00e0 storica, celebrazione e mitizzazione.\n\"L'ora di storia - Sessanta minuti per riflettere su passato e presente (e anche futuro)\", rivolto soprattutto alla scuola, affronta con leggerezza e una punta di ironia il problema del ruolo e della rilevanza della storia in Italia.\nNarrativa.\nAlla fine del Novecento sono usciti due romanzi: \"Pete Rhoner e il mistero delle code di lucertola\", (Sperling &amp; Kupfer) un giallo comico-demenziale e \"Lilibum\", (Liber) un romanzo-favola scritto con Roberto Viglino.\nDel 2016 \u00e8 \"Celestina. Il mistero del volto dipinto\" (Mondadori). La vicenda trae spunto da un fatto veramente accaduto a Novara nel 1902: l\u2019uccisione di una prostituta di alto bordo ritrovata col volto dipinto di nero. Il racconto presenta diversi personaggi molto distanti e differenti fra loro: un ufficiale dell\u2019esercito in disgrazia, un delegato di polizia emarginato dai colleghi, una sartina sfortunata in amore, un rappresentante di commercio tedesco. Il turbine di avvenimenti scatenato dall\u2019omicidio travolger\u00e0 queste figure che alla fine vedranno i loro destini radicalmente cambiati.\nNel 2018 esce \"Evelyne. Il mistero della donna francese\" (Interlinea, Novara) la seconda avventura dei protagonisti della \"Celestina\": Marchini, Stoffel ed Ernestina. Ambientato nel 1904 racconta di una bellissima signora francese che giunge tutta sola a Novara. Ha vinto il Premio Selezione Bancarella ed \u00e8 stato selezionato tra i sei finalisti del premio Bancarella 2019. Il 21 luglio 2019 si \u00e8 piazzato al secondo posto in tale premio.\nNel 2020 esce \"Tina e il mistero dei pirati di citt\u00e0\" (Interlinea, Novara) in cui Marchini ed Ernestina si trovano a fronteggiare dei malviventi che si ispirano ai pirati della Malesia di Emilio Salgari.\nNel 2021 viene pubblicato \"Sibil\" (Rizzoli, Milano) che ha come protagonista una ragazza capace di entrare in qualsiasi dispositivo digitale. La trama racconta la storia di questa giovane, aggregata come risorsa segreta a una squadra della Guardia di Finanza formata da tre donne. L'asse portante del romanzo \u00e8 una difficile investigazione su un traffico di capitali fra l'Italia e la Svizzera ma, in parallelo, si segue la crescita di Sibil e la sua lotta interiore fra il suo essere umana oppure macchina.\nAltre pubblicazioni.\nSulla cucina, grande passione dell\u2019autore: \"La golosa erudizione,\" una raccolta di aneddoti, aforismi e cultura varia da usare a tavola e in cucina. Nel 2019 ha pubblicato assieme a Roberto Sbaratto il libro \"Sorsi: come farsi una cultura alcolica\" (Interlinea), una raccolta di citazioni organizzate a formare una sorta di discorso sulla cultura, la filosofia e il piacere del bere, del vino e degli altri alcolici.\nTeatro.\nNel 2017, con Roberto Sbaratto, ha scritto \"La guerra del professore\", una riflessione sul confine tra memoria e celebrazione della Grande Guerra. Sempre con Roberto Sbaratto e sempre sulla Prima guerra mondiale ha realizzato \"Racconto di una Guerra Grande\", una conferenza spettacolo di ricostruzione e ragionamento della guerra di trincea con citazioni, poesie, lettere e canzoni.\nLa coppia Sbaratto-Scardigli ha anche realizzato \"Sorsi: come farsi una cultura alcolica\" e \"Morsi: come farsi una cultura gastronomica\" sempre con la formula della conferenza-spettacolo. \"Sorsi\" poi \u00e8 diventato il libro edito da Interlinea."}
{"id": "686642", "revid": "110157", "url": "https://it.wikipedia.org/wiki?curid=686642", "title": "Esquel", "text": "Esquel \u00e8 una cittadina dell'Argentina situata nella parte nord-occidentale della provincia del Provincia di Chubut, in Patagonia. \u00c8 il capoluogo del dipartimento Futaleuf\u00fa. Il nome della citt\u00e0 deriva da un termine chonk o tzonek che significa \"spina\" e si riferisce alle che significa cardo o cardaia nome dato per le caratteristiche della flora locale, composta per coir\u00f3n, neneo, calafato ed altri arbusti spinosi, sebbene nell'ambiente predominano i foraggi verdi e teneri come il parco di Fagaceae ed i boschi freddi ed umidi nei quali predominano le conifere e caducifolie della selva fredda valdiviense.\nLa fondazione della citt\u00e0 risale all'arrivo di immigrati gallesi nel Chubut, nel 1865. L'insediamento fu creato il 25 febbraio del 1906, come espansione della \"Colonia 16 de Octubre\", nota attualmente come Trevelin.\nLa citt\u00e0, centro principale della zona, \u00e8 situata sulle rive del torrente Esquel ed \u00e8 circondata dai monti La Zeta, La Cruz, Cerro 21 e La Hoya. Quest'ultima \u00e8 una nota stazione sciistica, con neve di buona qualit\u00e0 fino a primavera inoltrata. Il Parco Nazionale Los Alerces si trova 40\u00a0km a sud-ovest della citt\u00e0.\nUn'altra importante attrazione turistica \u00e8 il treno a scartamento ridotto (75\u00a0cm fra una rotaia e l'altra), chiamato dai locali \"La Trochita\", e in inglese \"The Old Patagonian Express\", dall'omonimo libro di Paul Theroux. Si tratta dell'unico treno a scartamento ridotto ancora in funzione su lunghe distanze e la ferrovia pi\u00f9 meridionale del mondo. Fino al 1993, il treno raggiungeva Ingeniero Jacobacci, nella provincia di R\u00edo Negro, da cui partivano altri treni per Viedma, e da l\u00ec per Buenos Aires: tale sistema costituiva la ferrovia General Roca.\nIl meteorite Esquel.\nNel 1951 un contadino riport\u00f2 alla luce un meteorite in una localit\u00e0 nei dintorni della citt\u00e0. Il meteorite fu comprato e portato negli Stati Uniti nel 1992 dallo studioso Robert Haag. Tagliato e lucidato, il meteorite mostra magnifici cristalli di olivina di colore giallognolo. Noto come il Esquel, \u00e8 una pallasite dal peso totale conosciuto di circa 755\u00a0kg."}
{"id": "686644", "revid": "834", "url": "https://it.wikipedia.org/wiki?curid=686644", "title": "Provincia Autonoma di Trento", "text": ""}
{"id": "686646", "revid": "1020011", "url": "https://it.wikipedia.org/wiki?curid=686646", "title": "Regione Veneto", "text": ""}
{"id": "686647", "revid": "1226", "url": "https://it.wikipedia.org/wiki?curid=686647", "title": "Ciao (comunit\u00e0 virtuale)", "text": ""}
{"id": "686648", "revid": "834", "url": "https://it.wikipedia.org/wiki?curid=686648", "title": "Costa della spada", "text": ""}
{"id": "686653", "revid": "125593117", "url": "https://it.wikipedia.org/wiki?curid=686653", "title": "Cattedrale di Canterbury", "text": "La cattedrale di Canterbury, il cui nome completo \u00e8 cattedrale primaziale metropolitana di Nostro Signore Ges\u00f9 Cristo di Canterbury (in inglese: \"Cathedral and Metropolitical Church of Christ at Canterbury\"), \u00e8 una delle pi\u00f9 antiche e conosciute chiese cristiane d'Inghilterra.\nNel cuore medievale di Canterbury, una delle pi\u00f9 antiche citt\u00e0 d'Inghilterra, si trovano tre monumenti apparentemente senza attinenza tra loro, ma che hanno un valore emblematico per la storia della Chiesa inglese tardo-antica e medievale: i suoi primi passi, evocati dalla modesta chiesa di San Martino, i suoi momenti pi\u00f9 gloriosi, vissuti tra le pareti della cattedrale, e infine la riforma anglicana, con la dissoluzione della potente abbazia di Sant'Agostino, della quale oggi rimangono soltanto le vestigia.\nStoria.\nNell'anno 43, quando i romani conquistarono la Britannia, esisteva gi\u00e0 un piccolo villaggio chiamato Durwhern che, con il nuovo nome di \"Durovernum\", divent\u00f2 il centro amministrativo della regione di Kent e una delle tappe d'obbligo sulla via che univa Londra alla costa. La regione, coinvolta nelle conquiste prima degli juti e in seguito degli angli e dei sassoni, alla fine del VI secolo divenne un regno sassone. Anche la sua capitale, una delle poche citt\u00e0 romane che non furono abbandonate in seguito alle invasioni, aveva un nome sassone che conserva ancora oggi, Cantwarabyrig, \"la citt\u00e0 degli uomini del Kent\".\nIn quel tempo l'Inghilterra era ancora prevalentemente pagana. La sua evangelizzazione ebbe inizio a Canterbury e da allora ci\u00f2 ha conferito alla citt\u00e0 il carattere di capitale spirituale dell'isola, in quanto fu innanzitutto destinata a sede primaziale della Chiesa di Roma e, in seguito, anche di quella d'Inghilterra.\nNel 597 il monaco Agostino sbarc\u00f2 sulla costa del Kent, inviato da papa Gregorio Magno per convertire i sassoni. Fu amichevolmente ricevuto dal re Etelberto, ancora pagano, bench\u00e9 sposato con una principessa dei Franchi di religione cristiana, Berta. Su una collina, fuori dalle mura romane della citt\u00e0, la regina aveva fondato una chiesa dedicata a san Martino, che ancora esiste ed \u00e8 considerata la chiesa consacrata pi\u00f9 antica d'Inghilterra.\nLa prima cattedrale e il suo vescovo.\nPoco tempo dopo il re e i suoi sudditi si convertirono al cristianesimo. Agostino, che aveva gi\u00e0 fondato un monastero, decise allora di edificare una chiesa pi\u00f9 grande all'interno delle mura della citt\u00e0. Il Papa concesse a questa chiesa il rango di cattedrale, cos\u00ec Canterbury divenne la prima sede episcopale d'Inghilterra e il monaco Agostino il suo primo vescovo.\nAlla fine del VII secolo la citt\u00e0 fu riconosciuta come sede primaziale d'Inghilterra. Il monastero di Agostino scomparve nel corso delle invasioni vichinghe, che devastarono l'Inghilterra nei secoli IX e X. Venne ricostruito nel 978 dall'arcivescovo Dunstan, che lo consacr\u00f2 al suo fondatore, nel frattempo canonizzato dalla Chiesa.\nAnche la cattedrale fu riedificata in due occasioni: dopo l'attacco danese del 1013 e dopo la conquista normanna del 1066.\nI due Guglielmi.\nNella cattedrale normanna, il 29 dicembre 1170, quattro sicari al soldo di Enrico II uccisero l'arcivescovo Tommaso Becket: l'episodio fu il culmine della lunga ostilit\u00e0 tra il re e il prelato a causa dei privilegi ecclesiastici. Al sangue del martire, canonizzato nel 1173 da Papa Alessandro III, furono attribuiti poteri miracolosi e immense schiere di pellegrini cominciarono ad affluire a Canterbury. L'evento \u00e8 stato rievocato dal drammaturgo Thomas Stearns Eliot nel suo capolavoro teatrale \"Assassinio nella cattedrale\".\nNel 1174 un incendio distrusse quasi completamente la cattedrale. Della sua ricostruzione si occup\u00f2 l'architetto francese Guglielmo di Sens, deciso a riedificare interamente l'edificio nello stile gotico gi\u00e0 dominante in Francia. Canterbury ebbe cos\u00ec la prima cattedrale gotica d'Inghilterra, uno splendido edificio con pianta a doppia croce e a tre navate, notevole soprattutto per la sua lunghezza: 168 metri.\nA questa prima fase appartiene il corpo orientale dell'edificio attuale; in fondo all'abside si apre la cappella detta \"Corona\", nella quale si conservano le uniche vetrate originali del tempio, sopravvissute all'iconoclastia della riforma anglicana e ai bombardamenti della seconda guerra mondiale.\nUna grande scalinata di epoca posteriore unisce il corpo orientale a quello occidentale. Sia il secondo transetto, coperto da volte a ventaglio e coronato dalla grande torre centrale, la \"Bell Harry Tower\", sia la navata principale furono ricostruiti alla fine del XIV secolo per volere del priore Chillenden.\nI racconti di Canterbury.\nI pellegrinaggi al sepolcro di Becket portarono per secoli grande benessere alla citt\u00e0 e alla sua cattedrale. I famosissimi \"Racconti di Canterbury\", scritti nel XIV secolo da Geoffrey Chaucer, narrano proprio il viaggio di un gruppo di pellegrini da Londra al santuario di Tommaso Becket.\nAlla met\u00e0 del XVI secolo la riforma religiosa di Enrico VIII, che comport\u00f2 l'abolizione degli ordini religiosi e del culto dei santi, pose fine a questa prosperit\u00e0 e ridusse l'importanza di Canterbury.\nNemmeno la cattedrale sfugg\u00ec al cambiamento: le rivolte antipapali, soprattutto durante la rivoluzione inglese del XVII secolo, provocarono la distruzione di immagini sacre, vetrate e sepolcri, tra i quali quello di san Tommaso Becket.\nLa riforma anglicana signific\u00f2, inoltre, la chiusura dell'abbazia di sant'Agostino. La maggior parte degli edifici abbaziali fu abbandonata e oggi \u00e8 in rovina. Restano il chiostro e la sala capitolare, integrati nel Saint Augustine's College, fondato dopo la riforma, e la Christchurch Gate, che d\u00e0 accesso all'antico recinto.\nCaratteristiche architettoniche.\nLa Cattedrale di Canterbury \u00e8 il primo esempio importante di architettura gotica inglese, che si manifesta per la prima volta nella costruzione del coro e tre ordini, quello della navata, il triforio e il cleristorio. La cattedrale ha una pianta a croce latina che, durante le aggiunte \u00e8 stata stravolta: nel coro absidato sono presenti 5 cappelle radiali, la principale delle quali, quella assiale, \u00e8 nota come Cappella della Trinit\u00e0, anticipa uno spazio successivo, la corona. Per questo motivo l'architettura di questa cattedrale risulta poco unitaria; piuttosto la chiesa sembra essere costituita da ambienti distinti l'uno dall'altro, diversi anche nello stile. Le caratteristiche gotiche della chiesa sono individuabili nelle volte costolonate ad arco acuto, nei diversi ordini raccordati dai pilastri polistili delle navate e dal senso di verticalit\u00e0 emanato. Gi\u00e0 nella cattedrale di Canterbury \u00e8 leggibile una tendenza decorativa dello stile gotico, poi realizzatosi nello stile decorato."}
{"id": "686656", "revid": "76655", "url": "https://it.wikipedia.org/wiki?curid=686656", "title": "Enzo Scotti", "text": ""}
{"id": "686657", "revid": "1918109", "url": "https://it.wikipedia.org/wiki?curid=686657", "title": "Kryptopterus bicirrhis", "text": "Kryptopterus bicirrhis, conosciuto comunemente come siluro di vetro indiano (o pesce fantasma o oltretomba), \u00e8 un piccolo pesce appartenente alla famiglia dei Siluridae.\nDistribuzione e habitat.\nQuesto pesce abita le acque calme e le praterie allagate del sud-est asiatico, principalmente l'Indonesia e la Thailandia.\nDescrizione.\nIl corpo \u00e8 lungo, fortemente compresso ai fianchi. La bocca \u00e8 munita di due lunghi barbigli. La particolarit\u00e0 di questo pesce d'acqua dolce \u00e8 quella di avere il corpo perfettamente trasparente: sono infatti visibili spina dorsale, raggi delle pinne, sistema vascolare e interiora, queste comprese in un sacco argenteo. La trasparenza \u00e8 dovuta ad una pelle sottile e alla presenza di un particolare olio tra le fibre muscolari.\nLa pinna dorsale \u00e8 composta da pochi raggi, le ventrali e le pettorali sono sottili, mentre lunga \u00e8 quella anale. La coda \u00e8 fortemente forcuta e spesso asimmetrica.\nCuriosa \u00e8 la posizione che assumono: con testa in alto e coda verso il basso. Particolare \u00e8 inoltre il tipico nuoto ondulato.\nAlimentazione.\nIl pesce gatto di vetro si nutre di piccoli pesci e insetti.\nAcquariofilia.\nPer il loro particolare aspetto e il carattere tranquillo, questi pesci sono pescati nei luoghi d'origine per essere commercializzati e allevati in acquario.\nMolte aziende che vendono questi pesci, da alcuni anni, iniettano nei corpi di questi animali una sostanza colorante per renderli pi\u00f9 decorativi.\nEsiste comunque una legge che vieta questo tipo di trattamento, ma non la vendita degli animali che sono stati colorati."}
{"id": "686658", "revid": "131358", "url": "https://it.wikipedia.org/wiki?curid=686658", "title": "F.C. Nantes", "text": ""}
{"id": "686664", "revid": "1543377", "url": "https://it.wikipedia.org/wiki?curid=686664", "title": "Rapporto Ferns", "text": "Il Rapporto Ferns (\"Ferns Inquiry\") fu un'inchiesta governativa ufficiale irlandese del 2005, riguardante le denunce su abusi sessuali o presunti tali che sarebbero stati perpetrati da appartenenti al clero della diocesi di Ferns, Irlanda. L'investigazione fu decisa in conseguenza della diffusione del documentario della BBC \"Suing the Pope\" (\"Fare causa al Papa\"), che rese noto il caso di fra' Sean Fortune, un chierico responsabile di abusi sessuali verso adolescenti. Il film narrava le vicende di Colm O'Gorman e le indagini da questi compiute sul suo violentatore Fortune. O'Gorman, attraverso \"One in Four\", l'organizzazione che egli fond\u00f2 per aiutare donne e uomini che hanno sperimentato violenze sessuali, ha portato avanti con successo la sua campagna per l'istituzione della Ferns Inquiry.\nComposizione del rapporto.\nIl \"Rapporto Ferns\" fu presentato al governo irlandese il 25 ottobre 2005 e reso pubblico il giorno seguente. Tramite esso furono identificate pi\u00f9 di 100 denunce di abusi sessuali su minori presentate tra il 1962 e il 2005 contro ventuno preti che operavano all'interno della diocesi di Ferns. In esso si registr\u00f2 la repulsione nei riguardi dell'estensione, severit\u00e0 e durata degli abusi sessuali perpetrati a danno dei bambini. Undici dei ventuno preti erano ancora vivi nel 2002.\nLa natura della risposta data dalle autorit\u00e0 della Chiesa nella Diocesi alle accuse \u00e8 variata nell'arco di quarant'anni fino al 2002. Il rapporto scopr\u00ec che il vescovo Donal J. Herlihy, tra il 1960 e il 1980, tratt\u00f2 gli abusi sessuali compiuti dai preti della diocesi, esclusivamente come una questione morale. Trasfer\u00ec i preti denunciati ad incarichi differenti o in differenti diocesi per un periodo di tempo, ma in seguito li fece tornare nelle loro precedenti posizioni. Alla fine degli anni Settanta il vescovo Herlihy riconobbe che vi era una dimensione psicologica o medica nella questione degli abusi sessuali su minori. Alcuni preti, rispetto ai quali furono presentate denunce, furono mandati da uno psicologo. Tuttavia, il vescovo assegn\u00f2 ripetutamente alle curie preti nei confronti dei quali quali erano state presentate denunce e riguardo ai quali uno psicologo clericale aveva espresso inequivocabili preoccupazioni riguardo alla loro adeguatezza ad interagire con i giovani. Secondo il rapporto, l'assegnazione dei preti sopracitati alle curie, fu \"totalmente inappropriata\" e \"del tutto inspiegabile\". Herlihy non incontr\u00f2 le vittime, pur offrendo loro del supporto finanziario.\nIl successore di Herlihy, Brendan Comiskey, istitu\u00ec diverse indagini fra il 1984 e il 2002 a seguito di denunce presentategli. Tuttavia, queste furono prolungate ed inconcludenti e in tutti i casi non rispettarono lo standard di prove richiesto da Comiskey stesso. Egli quindi non persuase n\u00e9 costrinse ad esimersi dal ministero clericale alcun prete, contro il quale furono presentate denunce. Comiskey inoltre rifer\u00ec alle autorit\u00e0 civili gli incidenti e le denunce ricevute solo dopo il 1995.\nIl rapporto conclude affermando che le autorit\u00e0 della Chiesa, e la societ\u00e0 in generale, \"fallirono nel valutare i danni orrendi\" che l'abuso sessuale di bambini pu\u00f2 causare e aveva causato nel caso in esame. Il rapporto inoltre motiva la risposta dei vescovi agli abusi come la conseguenza di una cultura di secretazione e del timore di causare scandali.\nImputati.\nI seguenti quattro sono deceduti:"}
{"id": "686667", "revid": "1610933", "url": "https://it.wikipedia.org/wiki?curid=686667", "title": "Balena della Groenlandia", "text": ""}
{"id": "686670", "revid": "1610933", "url": "https://it.wikipedia.org/wiki?curid=686670", "title": "Balena boreale", "text": ""}
{"id": "686675", "revid": "307923", "url": "https://it.wikipedia.org/wiki?curid=686675", "title": "Balena franca boreale", "text": ""}
{"id": "686681", "revid": "110157", "url": "https://it.wikipedia.org/wiki?curid=686681", "title": "Citadel (Starcastle)", "text": "Citadel \u00e8 il terzo album del gruppo di rock progressivo statunitense Starcastle.\nIl disco.\n\"Citadel\" viene generalmente considerato l'ultimo album con qualche vena \"progressive\" degli Starcastle. Le pressioni della Epic affinch\u00e9 il gruppo producesse brani orecchiabili adatti alla radio ebbero come conseguenza una trasformazione stilistica dal progressive sinfonico dei primi due album (\"Starcastle\" e \"Fountains of Light\") verso un'ibridazione di progressive e pop per certi versi analoga a quella compiuta dagli Asia. Fra i brani che maggiormente riflettono questo mutamento di prospettiva si possono citare \"Can't Think Twice\" e \"Could This Be Love\". L'influenza degli Yes rimane evidente tanto nelle melodie quanto negli arrangiamenti.\nLa copertina fu realizzata da Greg e Tim Hildebrandt, due celebri illustratori specializzati nei generi fantascientifico e fantasy (a loro si devono, tra l'altro, le locandine di \"Guerre stellari\")."}
{"id": "686683", "revid": "1610933", "url": "https://it.wikipedia.org/wiki?curid=686683", "title": "Cogia di de Blainville", "text": ""}
{"id": "686689", "revid": "1610933", "url": "https://it.wikipedia.org/wiki?curid=686689", "title": "Cogia di Owen", "text": ""}
{"id": "686698", "revid": "958185", "url": "https://it.wikipedia.org/wiki?curid=686698", "title": "Profilo pedologico", "text": "Un profilo pedologico \u00e8 uno scavo eseguito per mettere a giorno un suolo, per consentire di evidenziare tutti gli orizzonti di cui \u00e8 costituito, ai fini della loro identificazione e quindi della descrizione del suolo.\nUn profilo pedologico deve (o dovrebbe) consentire quindi di osservare da vicino ogni singolo orizzonte pedologico, dalla superficie fino al substrato di sedimento o roccia madre.\nLe modalit\u00e0 di scavo di un profilo pedologico sono diverse: si pu\u00f2 andare da escavazioni eseguite con mezzi meccanici (ruspe), a semplici scavi con un badile; in condizioni particolarmente difficoltose si utilizzano delle particolari trivelle manuali, che consentono di estrarre una \"carota\" di terreno che viene poi \"allungata\" per ricostruire una sorta di profilo in orizzontale."}
{"id": "686714", "revid": "56588", "url": "https://it.wikipedia.org/wiki?curid=686714", "title": "Arcivescovo emerito", "text": ""}
{"id": "686718", "revid": "486946", "url": "https://it.wikipedia.org/wiki?curid=686718", "title": "Coppia meccanica", "text": ""}
{"id": "686719", "revid": "767487", "url": "https://it.wikipedia.org/wiki?curid=686719", "title": "San Antonio Oeste", "text": "San Antonio Oeste \u00e8 una citt\u00e0 portuale dell'Argentina, situata sulla costa atlantica, nel punto pi\u00f9 interno del Golfo San Mat\u00edas, in corrispondenza dell'omonima baia. Appartiene alla provincia del R\u00edo Negro ed \u00e8 capoluogo del dipartimento omonimo. Ha una popolazione di circa 17.000 abitanti. Dista 172 km dalla capitale provinciale Viedma."}
{"id": "686720", "revid": "1610933", "url": "https://it.wikipedia.org/wiki?curid=686720", "title": "Stenodelfo", "text": ""}
{"id": "686724", "revid": "125420673", "url": "https://it.wikipedia.org/wiki?curid=686724", "title": "Karl Malden", "text": "Attivo per oltre mezzo secolo e celeberrimo caratterista oltre che protagonista della fortunatissima serie TV \"Le strade di San Francisco\" accanto al giovane Michael Douglas.\nBiografia.\nMalden nacque a Chicago, nell'Illinois, il 22 marzo del 1912, primogenito dei tre figli di Petar Sekulovich, un lattaio serbo-bosniaco originario di Podosoje, un villaggio poco distante dalla citt\u00e0 di Bile\u0107a, nella parte orientale della Bosnia ed Erzegovina (corrispondente all'odierna Repubblica Serba di Bosnia ed Erzegovina), e di Sebera \"Minnie\" Sekulovich, una sarta e attrice teatrale ceca. Crebbe a Gary, nell'Indiana, e la sua prima lingua fu il serbo, tant'\u00e8 vero che impar\u00f2 l'inglese soltanto a partire dagli anni dell'asilo e per tutta la vita ne mantenne un'ottima fluenza. Di estrazione teatrale con studi presso l'Actors Studio di New York, si fece conoscere sul grande schermo in ruoli di caratterista con predilezione per personaggi duri, spietati, spesso dalle rozze pulsioni sessuali. Nel 1957 Malden diresse anche un lungometraggio, \"Il fronte del silenzio\".\nLa particolare fisionomia del suo volto (naso grosso e storto, rotto in giovent\u00f9), \"l'aspetto sgraziato da orso\", lo releg\u00f2 a ruoli non affascinanti, ma al tempo stesso lo caratterizz\u00f2 come uno dei comprimari pi\u00f9 particolari e memorabili. Come afferma Pino Farinotti: \"\"Malden \u00e8 stato un attore \"totale\", significa buono per tutti i ruoli, semplicemente perch\u00e9 non era un divo, non ne aveva il corpo e il volto, non ne aveva l'appeal. Era soltanto bravo\"\".\nCarriera televisiva.\nDagli anni settanta Karl Malden svolse la sua attivit\u00e0 di attore prevalentemente sul piccolo schermo, partecipando a serie televisive e film tv. In particolare, il ruolo del tenente Mike Stone nei 120 episodi della serie poliziesca \"Le strade di San Francisco\" (dal 1972 al 1977) gli diede popolarit\u00e0 presso il grande pubblico. Al suo fianco, l'attore esordiente Michael Douglas.\nVita privata.\nL'attore fu sposato dal 18 dicembre 1938 fino alla morte con Mona Greenberg, dalla quale ebbe due figlie, Carla e Mila, e con cui ha dato vita a uno dei matrimoni pi\u00f9 longevi in assoluto nel mondo dello spettacolo. \nNel 1997, insieme alla figlia Carla, scrisse la sua autobiografia \"When Do I Start? A memory\". Mor\u00ec per cause naturali all'et\u00e0 di 97 anni, il 1\u00ba luglio 2009 a Los Angeles."}
{"id": "686725", "revid": "1700", "url": "https://it.wikipedia.org/wiki?curid=686725", "title": "Cornettista", "text": ""}
{"id": "686726", "revid": "767487", "url": "https://it.wikipedia.org/wiki?curid=686726", "title": "C'era una volta Windaria", "text": " \u00e8 un film d'animazione del 1986 diretto da Kunihiko Yuyama.\nLa pellicola \u00e8 stata prodotta dalla Kaname Production.\nL'edizione italiana deriva da quella statunitense della Harmony Gold.\nTrama.\nItha e Paro sono due citt\u00e0 stato che dopo un lungo conflitto hanno firmato un trattato di non belligeranza, ma mentre la prima \u00e8 cresciuta florida, ricca di acqua affacciata su un immenso lago e immersa nel verde di colline sfruttate da coltivazioni di vario genere, Paro, arroccata sulle montagne, \u00e8 andata lentamente incontro ad un oscuro declino. Il principe Roland di Paro e la principessa Veronica di Itha si amano a tal punto che per lungo tempo riescono a trattenere i rispettivi genitori dall'intraprendere un secondo conflitto. Ma la penuria d'acqua che attanaglia Paro rende la guerra inevitabile.\nA questo punto viene assoldato un uomo per allagare la citt\u00e0 di Itha, ma il piano fallisce quando interviene Alan, un giovane ragazzo che ama la natura, la sua citt\u00e0 e la sua donna, Maria, ma che custodisce in s\u00e9 grandi ambizioni. Quando viene contattato da Paro per un aiuto, parte da casa lasciando la sua amata e si lascia comprare finendo per distruggere lui stesso la sua Itha. Mentre il conflitto si fa sempre pi\u00f9 aspro il re di Paro muore e il comando viene preso dal principe Roland, mentre ad Itha il comando viene preso dalla principessa Veronica. I due, un tempo amanti, sono cos\u00ec costretti ad affrontarsi e infine Veronica uccide il suo uomo per poi suicidarsi.\nIl regno di Paro risulta infine vittorioso e ricompensa Alan con un castello e grandi ricchezze. Il giovane passa qui tre mesi in cui si abbandona ai piaceri della vita, dimenticando del tutto la sua patria e l'amata Maria, che ancora lo attende nella distrutta Itha. Quando per\u00f2 i regnanti decidono di liberarsi di lui, vedendolo ormai come un peso, egli \u00e8 costretto a fuggire, e tornando a casa capisce di aver sbagliato tutto. Itha \u00e8 sommersa dalle acque e non vi \u00e8 rimasto pi\u00f9 nessuno. Torna cos\u00ec nelle campagne, nella sua vecchia casa, tra le cui rovine ritrova Maria a cui chiede perdono. Ma quella che lo aspettava, in realt\u00e0, era solo il fantasma di Maria, morta sotto i bombardamenti.\nDistribuzione.\nEdizione italiana.\nDoppiaggio.\nIn Italia, come succedeva spesso all'epoca, tutti i nomi vennero in certi casi italianizzati e in altri storpiati completamente."}
{"id": "686727", "revid": "767487", "url": "https://it.wikipedia.org/wiki?curid=686727", "title": "Real to Reel (Marillion)", "text": "Real to Reel \u00e8 il primo album dal vivo del gruppo musicale britannico Marillion, pubblicato nel 1984 dalla EMI.\nDescrizione.\nContiene le registrazioni dei concerti tenuti dal gruppo a Montr\u00e9al (lato A) e Leicester (lato B) durante il tour di supporto al secondo album in studio \"Fugazi\". Oltre ai brani tratti dai primi due album, \"Real to Reel\" include anche la B-side \"Cinderella Search\" e il singolo d'esordio \"Market Square Heroes\".\nIl titolo dell'album contiene un riferimento al reel (una danza scozzese), e al contempo (per stessa ammissione di Fish) omaggia l'omonimo album degli Starcastle.\nTracce.\nTesti e musiche dei Marillion."}
{"id": "686729", "revid": "1543377", "url": "https://it.wikipedia.org/wiki?curid=686729", "title": "Russula mustelina", "text": "\"Russula mustelina\" Fr., \"Epicrisis Systematis Mycologici\" (Upsaliae): 351 (1838).\nLa Russula mustelina \u00e8 di facile identificazione per la crescita interrata nella fase giovanile e dalle colorazioni del cappello che ricordano il \"Boletus edulis\", la taglia massiccia, il peso specifico elevato, la presenza di terriccio sul cappello e la carne dura e spessa.\nDescrizione della specie.\nCappello.\n8-12(14) cm di diametro, prima arrotondato, poi convesso, infine spianato, a volte un po' depresso, molto carnoso, grosso, sodo e duro.\nLamelle.\nMediamente fitte, sottili, ventricose, qualche volta forcate e con poche lamellule, colore crema, sinuate poi libere al gambo, anastomizzate, lardacee al tatto, di colore biancastro, paglierino, crema-chiaro, con il filo che si macchia di brunastro in vecchiaia.\nGambo.\n4-11 X 2\u20134\u00a0cm, duro, robusto, pieno per lungo tempo, poi spugnoso fino a cavernoso in et\u00e0 adulta, spesso ventricoso negli esemplari giovani, poi pi\u00f9 o meno cilindrico, bianco o leggermente giallastro poi macchiato di brunastro, bruno-giallo, con alla sommit\u00e0, qualche volta, riflessi rosati, con tendenza a sporcarsi di bruno nella vecchiaia.\nCarne.\nBianca, notevolmente compatta, soda, dura, bianca, giallina sotto la cuticola, al taglio si colora leggermente di ocra-brunastro.\nHabitat.\nFruttifica, spesso affossata nel terreno, nei boschi di conifere delle regioni montagnose (abete e larice), su suolo acido, generalmente sopra i 1000 m di quota, a tarda estate-autunno.\nCommestibilit\u00e0.\nOttima, di gran resa; specie molto ricercata per la compattezza della carne e per il sapore gradevole. Si presta anche alla conservazione sott'olio.\nSpecie simili.\nDal momento che la \"Russula mustelina\" condivide l'habitat con alcune specie di porcini (Boletus), spesso i raccoglitori sono tratti in inganno dalle colorazioni del suo cappello, scambiandola per il \"Boletus edulis\".\nNell'ambito dello stesso genere pu\u00f2 confondersi con:\nEtimologia.\nGenere: dal latino \"russula\" = diminutivo di \"russa\" = rossa, col significato di rosseggiante per il colore di alcune specie comuni.\nSpecie: dal latino \"mustela\" = faina, per il colore simile al mantello della faina."}
{"id": "686731", "revid": "8489", "url": "https://it.wikipedia.org/wiki?curid=686731", "title": "Windaria", "text": ""}
{"id": "686734", "revid": "120358995", "url": "https://it.wikipedia.org/wiki?curid=686734", "title": "Saut\u00e9", "text": "Saut\u00e9 (letteralmente \"saltato\", di origine francese, participio passato di \"sauter\", \"saltare, rosolare\") indica una preparazione culinaria effettuata principalmente facendo rosolare (\"saltare\") in padella, a fuoco vivo, gli ingredienti principali.\nA causa delle forti temperature a cui sono repentinamente sottoposti, intorno agli ingredienti si forma una specie di pellicola protettiva, che li sigilla e impedisce la fuoriuscita e la dispersione di sapori, aromi e sali minerali.\nLa tecnica del \"saut\u00e9\" \u00e8 molto adatta per le cotture in padella, chiamata saltiere. Viene fatta a fuoco vivo, con o senza aggiunta di grassi.\nCon questa tecnica si possono cuocere oltre alle carni, anche pesci, verdure e pasta.\nLa differenza tra cottura \"saut\u00e9e\" e frittura consiste nel diverso posizionamento dei cibi:\n\"Saut\u00e9\" di frutti di mare.\nUn alimento che ben si presta ad essere \"saut\u00e9\" \u00e8 rappresentato dai molluschi: vongole, cozze, cannolicchi\nSaltare direttamente in padella gli ingredienti, dal peperoncino ai molluschi al prezzemolo all'aglio e al vino bianco, \u00e8 una tecnica di cottura che impedisce agli aromi di disperdersi nel vapore o nel sugo di cottura, trattenendo all'interno degli ingredienti stessi tutto il sapore e il gusto del mare. \nChe potr\u00e0 poi anche miscelarsi con la pastasciutta, solitamente spaghetti o bavette o linguine. In alcune zone d'Italia, si usa condire con questo preparato gli gnocchi, meglio se di semola (senza patate), che assorbono il gusto dei molluschi senza alterarlo.\nRiso.\nAltri alimenti ideali per la cottura \"saut\u00e9e\" sono il riso e le verdure.&lt;br&gt;\nSaltare il riso in padella richiede molta attenzione e gli strumenti adatti: un tegame con fondo antiaderente e un cucchiaio di legno.\n\"Saut\u00e9\" di patate.\nTutti gli ortaggi si prestano bene alla cottura \"saut\u00e9\". In particolare, le patate risultano molto gustose se \"ripassate\" in padella.&lt;br&gt;\nDopo una normale bollitura mediante immersione in acqua bollente, leggermente salata, le patate vengono fatte raffreddare, per facilitarne il taglio a fettine.&lt;br&gt;\nInfine, le fettine vengono saltate in padella, con aggiunta di pochissimi grassi (solitamente olio di oliva e aromi a piacere (rosmarino, pepe, sale, prezzemolo, ecc.).\n\"Saut\u00e9\" di carne.\nPer questo genere di cottura sono pi\u00f9 adatte le carni magre o leggermente grasse.&lt;br&gt;\nI tagli di seconda qualit\u00e0 farebbero fuoriuscire troppo grasso animale e si perderebbero i vantaggi della cucina \"saut\u00e9\".&lt;br&gt;\nPer la cottura della carne \"saut\u00e9\" risulta pi\u00f9 idonea una padella di acciaio, meglio se con doppio fondo, che ha una superficie piana e consente una migliore distribuzione dei grassi di cottura sul fondo stesso.&lt;br&gt;\nUn esempio di \"saut\u00e9\" di carne, tipico della cucina giapponese, \u00e8 l\"'Hoik\u00f4r\u00f4\", un piatto a base di cavoli, carne di maiale o pollo, aromatizzato con zenzero, aglio e pepe. \nIl burro chiarificato.\nIl grasso consigliato per la cottura \"saut\u00e9e\" \u00e8 il burro chiarificato (o concentrato), che si pu\u00f2 ottenere anche in casa facendo fondere il burro lentamente, poi lasciandolo riposare fuori dal fuoco.&lt;br&gt;\nPer effetto del raffreddamento, le parti liquide si depositano sul fondo ed affiorano le impurit\u00e0. Al centro rimarr\u00e0 il grasso purificato, da togliere con un mestolo dopo aver pulito la superficie dalle impurit\u00e0.&lt;br&gt;\nIl siero depositato rimasto sul fondo va eliminato. Il burro cos\u00ec ottenuto pu\u00f2 essere conservato anche in frigorifero per molti giorni.&lt;br&gt;\nLe caratteristiche del burro chiarificato fanno s\u00ec che esso non bruci in cottura, in quanto ha un punto di fumo pi\u00f9 alto del burro intero. Inoltre, non vi \u00e8 presenza di impurit\u00e0, e questo concorre a rendere gli alimenti dorati e allo stesso tempo succosi, sempre se la cottura viene eseguita correttamente, cio\u00e8 velocemente."}
{"id": "686742", "revid": "22356", "url": "https://it.wikipedia.org/wiki?curid=686742", "title": "Sylviornis neocaledoniae", "text": "Il du (Sylviornis neocaledoniae) \u00e8 un uccello galliforme vissuto in Nuova Caledonia fino a circa 1500 anni fa, conosciuto anche con il nome (non corretto) di megapode gigante della Nuova Caledonia.\nUn gigantesco uccello misterioso.\nTecnicamente, quest'ultimo termine non \u00e8 corretto perch\u00e9 recentemente alcuni resti subfossili hanno mostrato che questo uccello estinto non era un megapodide, ma faceva parte di una famiglia a s\u00e9 stante, quella dei silviornitidi (Sylviornithidae), con caratteristiche peculiari. Al tempo della sua descrizione scientifica, avvenuta nel 1980, il du era creduto appartenere ai ratiti. Nonostante nessun esemplare vivente sia mai pervenuto agli scienziati, il du \u00e8 conosciuto attraverso molte centinaia di ossa subfossili trovate nei depositi dell'Olocene della Nuova Caledonia e della vicina \u00cele des Pins. Nella tradizione orale del popolo Kanak \u00e8 sempre stato presente un grande uccello non volatore, conosciuto, appunto, come \"du\". Le ossa, quindi, sono state attribuite a questo animale misterioso.\nUn \"elmo\" a cinque punte.\nIl du era un grande uccello non volatore, lungo almeno un metro e settanta e pesante circa 30 chilogrammi. Possedeva un grande cranio pesante, compresso lateralmente e sormontato da un \"elmo\" osseo. Secondo la tradizione locale, questo elmo era ricoperto in vita da una cresta a cinque punte di un vivace rosso acceso. Le zampe erano piuttosto corte, ma dotate di forti dita con artigli allungati. Lo scheletro possiede una quantit\u00e0 di particolarit\u00e0 che lo distinguono da quello di ogni altro uccello. Ad esempio, le clavicole non erano fuse a formare la furcula (od osso dei desideri), mentre il numero di vertebre caudali era piuttosto elevato. La cassa toracica e la pelvi, inoltre, hanno chiare reminiscenze dinosauriane. Le ali erano ridotte a minuscoli abbozzi.\nIncubatrici naturali di 50 metri.\nUna grande proporzione (fino a 50% in alcuni depositi) dei resti trovati appartiene ad animali giovani. \u00c8 stato teorizzato, quindi, che il du deponesse dalle due alle dieci uova, e che la vita media di questi uccelli si aggirasse sui 5-7 anni, un periodo estremamente basso per un uccello di questo tipo. Apparentemente, questo uccello non covava le sue uova ma costruiva delle \"montagne\" di materiale in modo simile a quello dei megapodi. Alcuni tumuli rinvenuti sull'\u00cele des Pins, inizialmente ritenuti essere tombe, non contenevano resti umani. Si \u00e8 ipotizzato quindi che questi tumuli fossero l'\"incubatrice naturale\" del du. Dal momento che queste strutture sono alte anche cinque metri e ampie 50, nonostante siano passati quattromila anni, sembrano davvero troppo grandi per essere state fatte dai veri megapodi estinti della Nuova Caledonia.\nStile di vita.\nPoco pu\u00f2 essere detto a proposito dello stile di vita del du. Probabilmente questo gigantesco uccello era un brucatore dai movimenti lenti, e la struttura del becco e delle zampe indicano che si nutriva di tuberi e radici, che dissotterrava e che andavano a formare gran parte della sua dieta.\nEstinzione.\nIl du fu cacciato fino alla sua estinzione dai Lapita, antenati del popolo Kanak, che si stabilirono in Nuova Caledonia circa 3500 anni fa. La predazione da parte di cani selvatici e di maiali, poi, potrebbe aver fatto il resto. Il ricordo del du persiste nella tradizione orale dei Kanak, sotto forma di storie che danno una descrizione dell'uccello e dei suoi costumi."}
{"id": "686743", "revid": "8596", "url": "https://it.wikipedia.org/wiki?curid=686743", "title": "Maria Luisa Gabriella di Savoia", "text": ""}
{"id": "686757", "revid": "1551611", "url": "https://it.wikipedia.org/wiki?curid=686757", "title": "Rigassificatore di Panigaglia", "text": "Il rigassificatore di Panigaglia \u00e8 un impianto per la ricezione di gas naturale liquefatto (GNL) e la sua rigassificazione che si trova a Panigaglia, localit\u00e0 del Golfo della Spezia nel territorio del comune di Porto Venere.\nL'impianto \u00e8 stato progettato e costruito (intorno alla fine degli anni '60 - inizi '70) dalla societ\u00e0 SNAM sulla base di un primo progetto di massima della societ\u00e0 Esso che aveva costruito l'impianto di liquefazione a \"Marsa el Brega\" in Libia ed era l'iniziale proprietaria delle navi metaniere.\nSuccessivamente (anni '90) lo stabilimento \u00e8 stato rimodernato per renderlo compatibile con la qualit\u00e0 dei gas liquido proveniente da altri Paesi.\nAttualmente lo stabilimento \u00e8 di propriet\u00e0 della Gnl Italia, societ\u00e0 costituita per ricevere, detenere e gestire le attivit\u00e0 svolte da Snam relative alla rigassificazione di gas naturale liquefatto. \n&lt;br&gt;Fino al maggio 2009 \u00e8 rimasto l'unico impianto di rigassificazione di questo tipo attivo in Italia. Da quella data \u00e8 attivo il Terminale GNL Adriatico posizionato al largo di Porto Levante, frazione di Porto Viro (provincia di Rovigo).\nGenerali.\nNel suo complesso l'impianto \u00e8 costituito dal pontile per l'attracco delle navi metaniere, dai serbatoi di stoccaggio del gas liquefatto, dai dispositivi che permettono di riportarlo allo stato aeriforme e di convogliarlo nella rete nazionale.\n&lt;br&gt;Attualmente ha una capacit\u00e0 di rigassificazione di 3,4 miliardi di Sm\u00b3/anno (metri cubi standard). \u00c8 in corso di studio l'ampliamento dell'impianto per raggiungere la capacit\u00e0 di 8 miliardi di Sm\u00b3/anno.\nLo stabilimento di rigassificazione di Panigaglia \u00e8 costituito dalle seguenti sezioni:\nProblematiche e proposte di ampliamento.\nL'impianto di Panigaglia \u00e8 soggetto alla normativa Seveso ed \u00e8 classificato come industria \"a rischio di incidente rilevante\". \nIn seguito al blocco della costruzioni di altri impianti di rigassificazione nel territorio italiano, la propriet\u00e0, nel giugno 2007, ha ipotizzato la possibilit\u00e0 di aumentare la capacit\u00e0 produttiva dell'impianto di Panigaglia, sollevando enormi polemiche sul territorio e manifestazioni degli abitanti. Si \u00e8 discusso della costruzione di una seconda centrale a turbogas, oltre all'ampliamento del rigassificatore.\nGi\u00e0 nel 2007, a seguito del commissariamento del comune di Porto Venere, il commissario prefettizio ha indicato la propria contrariet\u00e0 ad eventuali aumenti dell'impianto, indicazione, peraltro, di nessuna valenza politica.\nAl settembre 2007, tutti i comuni del golfo spezzino (Lerici, La Spezia e Porto Venere) si sono dichiarati contrari a qualsiasi ipotesi di ampliamento dell'impianto. La proposta \u00e8 stata definitivamente bocciata nell'agosto 2008, con il voto congiunto di comune di Porto Venere, Provincia della Spezia e Regione Liguria. \nIl tema della sicurezza dell'impianto \u00e8 uno dei nodi in discussione. \u00c8 stato reso pubblico un documento della societ\u00e0 SicurFire che paventava una serie di problematiche sul rischio incendi e incidenti incontrollati anche per il sito del rigassificatore di Panigaglia.\nIl progetto di ampliamento riceve alcune critiche dal punto di vista dell'incongruenza con la pianificazione urbanistica vigente:"}
{"id": "686758", "revid": "161374", "url": "https://it.wikipedia.org/wiki?curid=686758", "title": "Rai Sat Smash", "text": ""}
{"id": "686761", "revid": "466539", "url": "https://it.wikipedia.org/wiki?curid=686761", "title": "Lago Nahuel Huapi", "text": "Il lago Nahuel Huapi (\"Isola della tigre\" o \"Isola del giaguaro\") si trova nella regione dei laghi, nella Patagonia settentrionale, fra le province di R\u00edo Negro e Neuqu\u00e9n, in Argentina, sulla cui sponda meridionale \u00e8 situata la nota localit\u00e0 turistica di San Carlos de Bariloche.\nSituato nel Parco nazionale Nahuel Huapi, ha una superficie di 550 km\u00b2 e si trova ad un'altitudine di circa 700 metri sul livello del mare con una profondit\u00e0 massima misurata di 450 metri. Ha 7 rami, chiamati \"Campanario\", \"de la Tristeza\", \"Blest\", \"Machete\", \"del Rinc\u00f3n\", \"\u00daltima Esperanza\" e \"Huemul\". Connesso ad altri laghi pi\u00f9 piccoli, come il \"Guti\u00e9rrez\", il \"Moreno\", l\"'Espejo\" e il \"Correntoso\". le sue acque, di un colore blu profondo, contengono alcune piccole isole, fra cui la \"Isla Victoria\" (31\u00a0km\u00b2). L'emissario del lago \u00e8 il fiume Limay.\nLe sue acque, di un colore azzurro intenso, le sue isole ed il paesaggio che lo circonda ne fanno uno dei luoghi maggiormente visitati del sud dell'Argentina.\nLe origini del nome.\nI mapuche diedero all'isola pi\u00f9 grande del lago, l'Isla Victoria, il nome \"Nahuel Huapi\", che significa, nella lingua mapudungun, \"isola del giaguaro\". Si presume che questo nome alluda al totem di una famiglia puelche che popol\u00f2 la zona o alla comparazione di quegli indigeni con il giaguaro per la loro audacia ed il loro valore.\nFino alla fine del XIX secolo non esistevano giaguari nella regione perch\u00e9 furono sterminati dai colonizzatori europei. Tuttavia i giaguari hanno vissuto nella Patagonia Orientale fino al fiume Chubut.\nVisto che gli europei chiamavano il giaguaro \"tigre\" \u00e8 comune trovare, erroneamente tradotto, il toponimo di origine mapuche come \"Isola della Tigre\".\nLa leggenda del \"Nahuelito\".\nAll'inizio del XX secolo, prendendo spunto da un'antica leggenda indigena, si diffusero dicerie riguardanti una creatura gigante che viveva nelle profondit\u00e0 del lago: nacque cos\u00ec la leggenda del \"Nahuelito\".\nMembri dello Zoo di Buenos Aires visitarono il lago, cercando di avvalorare le segnalazioni di avvistamento dell'animale preistorico, ma non trovarono alcuna prova che confermasse la teoria sull'esistenza di una tale creatura.\nIdrografia.\nIl lago \u00e8 di origine glaciale, con sponde molto sinuose dalle quali si sviluppano numerose penisole e profondi bracci. Alcune isole sorgono nel lago: l'Isla Victoria e l'Isla Huemul sono le pi\u00f9 estese ma ve ne sono di minori come l\u00ecisola Gaviotas, l'isola Gallinas e l'isoletta Centinela, sulla quale riposano i resti di Francisco Moreno.\nLe precipitazioni (piovose e nevose) sono abbondanti, con una diminuzione progressiva verso est. Cos\u00ec, mentre sulla sponda ovest, presso la stazione di Puerto Blest, vicino alla frontiera con il Cile, le precipitazioni raggiungono i 4.000 mm all'anno, ad est, nella regione di San Carlos de Bariloche, non si arriva ai 1.500\u00a0mm all'anno.\nFlora e fauna.\nLungo le sponde del lago vegetano specie vegetali dei luoghi umidi come il \"Blepharocalyx tweediei\" ed il \"Crinodendron patagua\", alberi semipalustri che fanno parte del bosco andino patagonico.\nSugli scogli di alcune isole del lago Nahuel Huapi vive una popolazione di cormorani imperiali, \"(Phalacrocorax atriceps)\", fatto curioso, visto che si tratta di una specie preferenzialmente marina. Frequentemente si pu\u00f2 osservare lo zafferano meridionale (\"Larus dominicanus\") al seguito delle imbarcazioni. Con la stagione calda arrivano alcuni uccelli stagionali come l\"'Elaenia albiceps\" ed il \"Theristicus caudatus\".\nUna delle specie tipiche della regione \u00e8 la lontra di fiume meridionale \"(Lontra provocax)\". Si tratta di una lontra autoctona che abita le sponde di laghi, paludi, fiumi e ruscelli. Suo corpo \u00e8 coperto da una pelliccia castana con riflessi arancio o rosso, con zampe corte e coda larga.\nTurismo.\nLa navigazione e le altre attivit\u00e0 acquatiche sono consentite in molti lagi del Parco Nazionale. Nel lago Nahuel Huapi vi \u00e8 un'ampia offerta di servizi come gite in barca sul lago, attraverso i tanti paesaggi di incomparabile bellezza. Uno dei siti pi\u00f9 visitati \u00e8 il Parco Nazionale Los Arrayanes."}
{"id": "686765", "revid": "1718925", "url": "https://it.wikipedia.org/wiki?curid=686765", "title": "Riserva naturale orientata Saline di Trapani e Paceco", "text": "La riserva naturale orientata delle Saline di Trapani e Paceco \u00e8 un'area naturale protetta della Sicilia istituita nel 1995, che si estende per quasi 1000 ettari nel territorio dei comuni di Trapani e Paceco.\nLa riserva, all'interno della quale si esercita l'antica attivit\u00e0 di estrazione del sale marino, \u00e8 una importante zona umida \"Ramsar\", che offre riparo a numerose specie di uccelli migratori. \u00c8 gestita dal WWF Italia.\nStoria.\nDi origine fenicia, il geografo arabo al-Idr\u012bs\u012b documenta la presenza delle saline gi\u00e0 nel periodo della dominazione normanna in Sicilia. Sotto il regno di Federico di Svevia fu istituito il monopolio di Stato sulla produzione del sale, che si protrasse anche durante la dominazione angioina. Furono in seguito gli aragonesi a sancire il ritorno alla propriet\u00e0 privata, ma fu sotto la corona spagnola che l'attivit\u00e0 di produzione del sale raggiunse la sua acme, trasformando il porto di Trapani nel pi\u00f9 importante centro europeo di commercio del prezioso elemento. Le saline da Trapani, con il tempo di estesero fino alle isole dello Stagnone.\nDal 1861 con l'Unit\u00e0 d'Italia queste saline non furono nazionalizzate, e furono le uniche a superare il monopolio del sale da parte dello Stato, esportandolo in diversi paesi. Dopo la prima guerra mondiale con la concorrenza delle saline industrializzate di Cagliari e Santa Margherita in Puglia, inizi\u00f2 la decadenza delle saline trapanesi, accentuata dallo scoppio della Seconda guerra mondiale e dalla concorrenza, italiana e straniera, del salgemma. Molte delle saline furono dismesse o abbandonate, come i caratteristici mulini a vento.\nLa ripresa si ebbe con l'istituzione della Riserva, avvenuta con decreto dell'Assessore al territorio e ambiente della Regione siciliana n. 257 dell'11 maggio 1995, ed il suo affidamento in gestione al WWF Italia. \u00c8 stato emananto un regolamento che ha permesso di \"esercitare la salicoltura nelle aree tradizionalmente a ci\u00f2 destinate e l'attivit\u00e0 di acquacoltura di parte delle saline\". .\nSi \u00e8 quindi assistito ad un nuovo rilancio delle attivit\u00e0 produttive e della lavorazione del sale, da parte della Sosalt, che \u00e8 il principale produttore, con l'approvazione di interventi di restauro e recupero degli impianti abbandonati, cui si sono aggiunti gli altri piccoli produttori. Il sale marino trapanese, inserito nell'elenco dei Prodotti agroalimentari tradizionali siciliani riconosciuti dal Ministero delle politiche agricole, alimentari e forestali, nell'aprile 2011 ha anche ottenuto il riconoscimento dell'IGP con la denominazione \"Sale marino di Trapani\".\nNel 2011 le saline di Trapani hanno ottenuto l'inserimento nell'elenco delle zone umide Ramsar, con decreto del Ministero dell'ambiente.\nTerritorio.\nLa Riserva comprende una fascia costiera estesa quasi mille ettari, suddivisi in zona A di Riserva (707 ha) e zona B di Pre-Riserva (278,75 ha), tra i comuni di Trapani e Paceco.\nGran parte della Riserva \u00e8 costituita da saline di propriet\u00e0 privata, in cui viene tuttora praticata l'estrazione del sale secondo le tecniche tradizionali in uso da secoli. \nOltre questa valenza etno-antropologica, il sito si caratterizza per il fatto di essere una delle pi\u00f9 importanti aree umide costiere della Sicilia occidentale, ambiente di sosta di numerose specie di uccelli migratori.\nI mulini.\nDi notevole impatto paesaggistico \u00e8 la presenza di numerosi mulini a vento.\nSono tradizionalmente di diversi tipi: quelli utilizzati per pompare l'acqua tra i bacini, il mulino per il sollevamento dell'acqua, detto \"americano\" e infine quelli per la macinatura dei cristalli di sale.\nFlora.\nL'ambiente delle saline, fortemente salmastro, ospita numerose specie erbacee o arbustive adattatesi alle condizioni ambientali \"estreme\" che questa area presenta.\nLungo gli argini delle vasche prosperano in particolare diverse specie di Chenopodiaceae dei generi \"Salicornia\", \"Arthrocnemum\", \"Halopeplis\", \"Halocnemum\", \"Suaeda\", \"Salsola\", \"Atriplex\" e \"Beta\"; tra di esse meritano un cenno particolare la salicornia strobilacea (\"Halocnemum strobilaceum\"), specie suffruticosa descritta in poche altre stazioni in Sicilia e Sardegna, e la salicornia amplessicaule (\"Halopeplis amplexicaulis\").\nTra le altre specie significative vanno segnalate: il fiorrancio marittimo (\"Calendula maritima\"), un raro endemismo il cui areale \u00e8 limitato alla zona costiera compresa tra lo Stagnone di Marsala e il Monte Cofano; l'enula marina (\"Limbarda crithmoides\"); il cosiddetto \"fungo di Malta\" (\"Cynomorium coccineum\"), una pianta parassita presente in Italia, oltre che in quest'area, in ristrette aree costiere della Sardegna e della Basilicata.\nAltri endemismi meritevoli di menzione sono il limonio delle saline (\"Myriolepis ferulacea\"), l'euforbia delle Baleari (\"Euphorbia pithyusa\" subsp. \"cupanii\"), varie specie di \"Limonium\" (\"L.\u00a0densiflorum\", \"L.\u00a0lojaconoi\", \"L.\u00a0avei\"), la cressa (\"Cressa cretica\"), la panocchina delle saline (\"Aeluropus lagopoides\"), l'erba da chiozzi spiralata (\"Ruppia cirrhosa\") e il limoniastro cespuglioso (\"Limoniastrum monopetalum\").\nFauna.\nL'area della Riserva riveste un particolare interesse ornitologico in quanto costituisce una area di sosta sulla rotta delle migrazioni verso l'Africa. Considerando sia le specie nidificanti che quelle svernanti sono state censite 208 differenti specie di uccelli tra cui l'avocetta (\"Recurvirostra avosetta\"), eletta a simbolo della Riserva, il fenicottero (\"Phoenicopterus roseus\"), la spatola (\"Platalea leucorodia\"), l'airone bianco maggiore (\"Ardea alba\"), la garzetta (\"Egretta garzetta\"), il tarabuso (\"Botaurus stellaris\"), il gabbiano roseo (\"Chroicocephalus genei\"), il martin pescatore (\"Alcedo atthis\"), il falco di palude (\"Circus aeruginosus\"), il cavaliere d'Italia (\"Himantopus himantopus\"), il fraticello (\"Sternula albifrons\"), il fratino (\"Charadrius alexandrinus\"), la calandrella (\"Calandrella brachydactyla\") e varie specie di anatidi.\nSono inoltre presenti numerose specie di insetti rari quali i coleotteri \"Cephalota circumdata imperialis\", \"Cephalota litorea goudoti\" e \"Cephalota maura cupreothoracica\", tre sottospecie della sottofamiglia Cicindelinae (Carabidae) che colonizzano le superfici asciutte e incrostate di sale; gli ortotteri \"Tessellana tessellata\", \"Platypigius platypigius\", \"Pterolepis elymica\" e \"Incertana drepanensis\"; la farfalla \"Orgyia dubia arcerii\", lepidottero della sottofamiglia Lymantriinae (Erebidae), strettamente legato all'ambiente litoraneo delle saline, ed in particolare al salicornieto dove crescono le sue piante nutrici; sempre legata al salicornieto la presenza di alcune specie di eterotteri della famiglia Miridae (\"Phytocoris salsolae\", \"Orthotylus divisus\" e \"Orthotylus roseiceps\").\nMerita infine un cenno la presenza nelle pozze salmastre della \"Artemia salina\", un piccolo crostaceo dell'ordine degli Anostraca, adattato a condizioni di vita estreme, oggetto di numerose ricerche scientifiche.\nStrutture d'accoglienza.\nPresso il \"Mulino Maria Stella\", sulla strada provinciale n.21 Trapani-Marsala, in frazione Nubia, \u00e8 attivo un centro di accoglienza per i visitatori, aperto nel periodo estivo.\nProduzione del sale.\nNonostante sia una riserva si effettua ancora l\u2019attivit\u00e0 storico-tradizionale della salicoltura. Infatti gran parte della riserva \u00e8 costituita da saline di propriet\u00e0 privata, dove \u00e8 permessa la coltivazione e la produzione di sale marino. La produzione del sale \u00e8 in costante aumento: dalla istituzione della Riserva ad oggi \u00e8 passata da circa 50.000 a circa 80.000 tonnellate/anno, ed \u00e8 in corso di istituzione anche una nuova salina.\nOltre a quelle che fanno capo alla Sosalt, vi sono: Salinagrande (la pi\u00f9 antica di Trapani), la salina Galia Teresina, la salina Culcasi, la salina Calcara (intorno all'Isolotto della Calcara), la salina Galia."}
{"id": "686766", "revid": "1494169", "url": "https://it.wikipedia.org/wiki?curid=686766", "title": "Quantizzazione", "text": ""}
{"id": "686769", "revid": "339392", "url": "https://it.wikipedia.org/wiki?curid=686769", "title": "Rivoluzione dell'informazione", "text": ""}
{"id": "686770", "revid": "76069", "url": "https://it.wikipedia.org/wiki?curid=686770", "title": "N\u00f4vo Hamburgo", "text": ""}
{"id": "686779", "revid": "110157", "url": "https://it.wikipedia.org/wiki?curid=686779", "title": "Palembang", "text": "Palembang \u00e8 una citt\u00e0 indonesiana a sud dell'isola di Sumatra ed \u00e8 capitale della provincia di Sumatra Meridionale.\nStoria.\nLa citt\u00e0 fu un tempo capitale dell'antico regno di Srivijaya, parte induista e parte buddhista, che dominava buona parte della penisola e dell'arcipelago malese. A seguito della devastante invasione di Srivijaya nel 1025 da parte delle truppe della dinastia tamil dei Chola, l'impero di Palembang conobbe un lento declino e la capitale si spost\u00f2 verso nord a Jambi.\nLo stile architettonico della citt\u00e0 \u00e8 la manifestazione e la testimonianza evidente della presenza coloniale olandese.\nAmministrazione.\nPalembang \u00e8 una citt\u00e0 con lo status di reggenza. \u00c8 suddivisa in 16 \"kecamatan\" e 107 \"kelurahan\". I 16 \"kecamatan\" sono:\nSport.\nNel novembre 2011 ha ospitato i XXVI Giochi del Sud-est asiatico.\nReligione.\nLa citt\u00e0 \u00e8 sede dell'Arcidiocesi di Palembang."}
{"id": "686780", "revid": "339392", "url": "https://it.wikipedia.org/wiki?curid=686780", "title": "Rai Sat Cinema", "text": ""}
{"id": "686783", "revid": "253269", "url": "https://it.wikipedia.org/wiki?curid=686783", "title": "Shirley Booth", "text": "Nota soprattutto per la carriera teatrale e per la serie televisiva degli anni sessanta \"Hazel\", \u00e8 stata la prima attrice ad aver ricevuto un Oscar e un Tony Award per aver interpretato lo stesso personaggio, quello di Lola Delaney, nell'opera teatrale \"Come Back, Little Sheba\" di William Inge andata in scena a Broadway nel 1950 e nell'adattamento cinematografico diretto da Daniel Mann nel 1952.\nBiografia.\nNata a New York da Albert James Ford e Virginia M. Wright, trascorse i primi anni nel quartiere di Flatbush a Brooklyn dove frequent\u00f2 la Erasmus Hall High School mostrando gi\u00e0 un precoce interesse per la recitazione. Durante gli anni dieci si trasfer\u00ec con la famiglia a Filadelfia e successivamente a Hartford nel Connecticut, dove nel 1918 fece le sue prime apparizioni con la compagnia di Sylvester Zefferino Poli.\nUsando il nome Thelma Booth, dato che suo padre le aveva proibito di usare il vero cognome, partecip\u00f2 a rappresentazioni quali \"Daddy Long Legs\", \"Mother Carey's Chickens\" e \"Lavender and Old Lace\", nella quale recit\u00f2 per la prima volta come protagonista. Nel 1921 decise di tornare a New York e in breve tempo riusc\u00ec ad ottenere altri ingaggi con la Poli Stock Company. L'anno successivo, in occasione della rappresentazione di \"The Lion and the Mouse\", assunse definitivamente il nome Shirley Booth.\nIl 26 gennaio 1925 debutt\u00f2 a Broadway in \"Hell's Bells\", accanto a un giovane Humphrey Bogart, e nei successivi dieci anni continu\u00f2 a recitare in piccoli ruoli prima di ottenere il primo successo in \"Three Men on a Horse\", andato in scena dal 1935 al 1937. Divent\u00f2 una delle attrici pi\u00f9 apprezzate di Broadway e nei due decenni successivi partecip\u00f2 a pi\u00f9 di 40 opere teatrali tra commedie, drammi e musical, tra cui \"Excursion\" (1937), \"The Philadelphia Story\" (1939, a fianco di Katharine Hepburn), \"My Sister Eileen\" (1940), \"Tomorrow the World\" (1943, con Ralph Bellamy) e \"Hollywood Pinafore\" (1945). Ricevette il suo primo Tony Award nel 1949 per \"Goodbye, My Fancy\" e il secondo l'anno successivo per uno dei suoi ruoli pi\u00f9 caratteristici, quello di Lola Delaney in \"Torna, piccola Sheba\" di William Inge. Nel 1951 offr\u00ec una performance molto apprezzata nella versione musicale di \"A Tree Grows in Brooklyn\" e due stagioni dopo vinse il suo terzo Tony Award per \"The Time of the Cuckoo\".\nLa carriera cinematografica di Shirley Booth inizi\u00f2 all'et\u00e0 di 54 anni e si limit\u00f2 a cinque lungometraggi realizzati tra il 1952 e il 1958. Per il suo debutto riprese il ruolo di Lola nell'adattamento cinematografico di \"Torna, piccola Sheba\", per il quale vinse l'Oscar alla miglior attrice e una menzione speciale al Festival di Cannes. In realt\u00e0 il produttore Hal B. Wallis avrebbe voluto Bette Davis per il ruolo principale ma l'attrice, che aveva visto lo spettacolo a Broadway, pensava che nessuno potesse interpretarlo meglio di Shirley Booth. Wallis aveva cercato invano di convincerla e in seguito la Davis dichiar\u00f2 che rifiutare il film fu un grosso errore. Nel 1958 interpret\u00f2 il ruolo di Dolly Levi in \"Bella, affettuosa, illibata cercasi...\", adattamento dell'opera teatrale di Thornton Wilder che rappresent\u00f2 la sua ultima apparizione sul grande schermo. Nel 1961 le venne offerto il ruolo di Apple Annie nel film \"Angeli con la pistola\" di Frank Capra, remake di \"Signora per un giorno\" del 1933. L'attrice ritenne per\u00f2 di non essere all'altezza della performance originale di May Robson (per la quale aveva ottenuto una candidatura all'Oscar) e rifiut\u00f2 la parte che alla fine fu accettata da Bette Davis.\nNegli anni sessanta raggiunse l'apice della celebrit\u00e0 con l'interpretazione della cameriera Hazel Burke nella serie televisiva \"Hazel\", che and\u00f2 in onda su NBC e CBS dal 1961 al 1966 e grazie alla quale divenne un volto familiare negli Stati Uniti e vinse due Emmy Awards. Dopo la cancellazione della serie interpret\u00f2 il ruolo di Amanda Wingfield nella riduzione televisiva di \"Lo zoo di vetro\" di Tennessee Williams (\"The Glass Menagerie\", 1966) e dopo aver partecipato nel 1973 a un'altra sitcom di breve durata, \"A Touch of Grace\", prest\u00f2 la voce al personaggio di Mrs. Claus nello speciale televisivo d'animazione \"The Year Without a Santa Claus\" (1974), ultima performance prima del suo ritiro.\nMor\u00ec per cause naturali nel 1992, all'et\u00e0 di 94 anni, nella sua casa di Chatham in Massachusetts dove si era ritirata da molti anni. \u00c8 sepolta nel Mount Hebron Cemetery di Montclair nella contea di Essex in New Jersey.\nVita privata.\nShirley Booth si spos\u00f2 la prima volta nel 1929 con Ed Gardner, creatore della sitcom radiofonica \"Duffy's Tavern\" in cui l'attrice interpret\u00f2 il personaggio di Miss Duffy nei primi anni quaranta. Dopo il divorzio, avvenuto nel 1942, l'anno successivo spos\u00f2 il caporale dell'esercito William Hogg Baker Jr., deceduto nel 1951 per una malattia cardiaca.\nRiconoscimenti.\nNel 1960 le venne assegnata una stella sulla Hollywood Walk of Fame al 6850 di Hollywood Blvd, per il suo contributo all'industria cinematografica, e nel novembre 1979 fu introdotta nella American Theater Hall of Fame."}
{"id": "686784", "revid": "124589893", "url": "https://it.wikipedia.org/wiki?curid=686784", "title": "Marito", "text": "Un marito \u00e8 un uomo unito in rapporto coniugale. Egli pu\u00f2 essere chiamato anche coniuge o sposo.\nI diritti e i doveri del marito in relazione al partner, sono assenti.\nAnticamente il marito veniva considerato il capo del nucleo familiare, cio\u00e8 colui che rappresentava il cosiddetto \"breadwinner\" nella terminologia anglosassone, parola basata sulla forma del paternalismo (che pu\u00f2 essere ancora in uso in alcune famiglie).\nIl termine marito viene applicato ad un uomo unito in matrimonio fino alla fine del matrimonio stesso, che pu\u00f2 coincidere con il raggiungimento di un divorzio legalmente riconosciuto. Nel caso del sopraggiungimento della morte della moglie o del marito, egli viene indicato automaticamente come vedovo."}
{"id": "686785", "revid": "1318658", "url": "https://it.wikipedia.org/wiki?curid=686785", "title": "Maria Reiche", "text": "Ha visto per la prima volta le linee di Nazca nel 1941 insieme allo storico americano Paul Kosok. Conosciuta come la \"Signora delle Linee\", Reiche ha fatto della documentazione, della conservazione e della divulgazione pubblica delle Linee di Nazca la sua missione di tutta la vita.\nAnche se il suo lavoro ha ottenuto un limitato riconoscimento scientifico, Maria Reiche \u00e8 stata ampiamente riconosciuta come la curatrice delle linee e ha vissuto nelle vicinanze per proteggerle. Ha ricevuto il riconoscimento di Doctor Honoris Causa dall'Universidad Nacional de Ingenieria di Lima. Reiche ha contribuito ad attirare l'attenzione nazionale e internazionale sulle linee di Nazca; il Per\u00f9 ha istituito la protezione e nel 1994 \u00e8 stato designato Patrimonio dell'umanit\u00e0.\nDopo la sua morte, la sua ex casa a Nazca fu trasformata in museo, il \"Museo Maria Reiche\". L'aeroporto Maria Reiche Neuman di Nazca e una cinquantina di scuole e altre istituzioni in Per\u00f9 sono state intitolate in suo onore.\nBiografia.\nInfanzia e istruzione.\nMaria Reiche nacque a Dresda il 15 maggio 1903. Studi\u00f2 matematica, astronomia, geografia e lingue straniere presso l'Universit\u00e0 tecnica di Dresda e impar\u00f2 a parlare cinque lingue.\nNel 1932 and\u00f2 in Per\u00f9 per lavorare come governante e precettrice per i figli del console tedesco a Cusco. Nel 1934, ancora a Cusco, si punse accidentalmente con un cactus e perse un dito a causa della gangrena. Nel 1939 divent\u00f2 insegnante a Lima e si occup\u00f2 anche di traduzioni scientifiche. Quando \u00e8 scoppiata la seconda guerra mondiale quell'anno, Reiche rimase in Per\u00f9. L'anno successivo incontr\u00f2 l'americano Paul Kosok, che era alla ricerca di antichi sistemi di irrigazione nel paese. Lo assister\u00e0 nel prendere accordi nel paese, tra cui un volo del 1941 con il quale vide per la prima volta le linee e le figure di Nazca dall'alto. Hanno collaborato per anni ad ulteriori studi di questi earthworks, cercando di determinare come sono stati realizzati e, con pi\u00f9 difficolt\u00e0, per quale scopo.\nLe linee di Nazca.\nNel 1940, Reiche divenne assistente di Paul Kosok, uno storico americano della Long Island University di Brooklyn che studiava antichi sistemi di irrigazione in Per\u00f9. Nel giugno 1941 Kosok not\u00f2 nel deserto delle linee che convergevano nel punto del solstizio d'inverno nell'emisfero australe. Insieme a Reiche inizi\u00f2 a mappare e a valutare le linee in relazione agli eventi astronomici. Pi\u00f9 tardi Reiche trov\u00f2 delle linee convergenti al solstizio d'estate e svilupp\u00f2 la teoria che le linee formassero un grande calendario celeste. Intorno al 1946, Reiche inizi\u00f2 a mappare le figure rappresentate dalle linee di Nazca e determin\u00f2 che c'erano 18 diversi tipi di animali e uccelli. Dopo la partenza di Kosok nel 1948 e il suo secondo periodo di studio in Per\u00f9, Reiche continu\u00f2 il lavoro di mappatura della zona. Us\u00f2 il suo background come matematico per analizzare come il Nazca possa aver creato figure cos\u00ec grandiose. Trov\u00f2 che queste figure avessero una precisione matematica altamente avanzata. Reiche teorizz\u00f2 che i costruttori delle linee li usavano come un calendario solare e un osservatorio per i cicli astronomici.\nPoich\u00e9 le linee possono essere viste meglio dall'alto, convinse la Fuerza A\u00e9rea del Per\u00fa ad aiutarla a fare rilievi fotografici aerei. Lavor\u00f2 da sola dalla sua casa di Nazca. Reiche pubblic\u00f2 le sue teorie nel libro \"The Mystery on the Desert\" (\"Il mistero nel deserto\"), del 1949. Riteneva che il grande disegno di una scimmia gigante rappresentasse la costellazione ora chiamata Orsa Maggiore. Il suo libro ebbe una risposta mista da parte degli studiosi. Alla fine gli studiosi conclusero che le righe non erano destinate principalmente a scopi astronomici, ma il lavoro di Reiche e Kosok aveva portato l'attenzione degli studiosi sulla grande risorsa. Alcuni ricercatori ritengono che le linee siano state fatte come parte del culto e delle cerimonie religiose legate alla \"chiamata dell'acqua dagli dei\".\nReiche ha utilizzato i profitti del libro per una campagna per la conservazione del deserto di Nazca e per assumere guardie per la propriet\u00e0 e assistenti per il suo lavoro. Volendo preservare le linee di Nazca dall'invasione del traffico, dopo che una figura \u00e8 stata tagliata dallo sviluppo governativo della Panamericana, Reiche ha speso molti soldi nel tentativo di fare pressione e di informare i funzionari e la popolazione sulle linee. Dopo aver pagato per la sicurezza privata, ha convinto il governo a limitare l'accesso pubblico all'area. Ha sponsorizzato la costruzione di una torre vicino all'autostrada in modo che i visitatori potessero avere una visione d'insieme delle linee per apprezzarle senza danneggiarle. Nel 1977, Reiche \u00e8 diventata un membro fondatore di South American Explorers, un'organizzazione di viaggi, scientifica ed educativa senza scopo di lucro. Era nel comitato consultivo dell'organizzazione ed \u00e8 stata intervistata per il \"South American Explorer\" sul significato e l'importanza delle linee. Nel 1993 ricevette la massima onorificenza (la \"Gran Croce\") dell\"'Ordine del Sole\" e, nel 1994, divenne cittadina peruviana. Il riconoscimento del suo lavoro avvenne nel 1995 con la proclamazione da parte dell'UNESCO delle linee di Nazca patrimonio dell'umanit\u00e0.\nVita privata.\nIl compagno Amy Meredith, la aiut\u00f2 nel suo lavoro, e anche curandola, causa il deterioramento della salute con l'et\u00e0. Reiche utilizzava una sedia a rotelle, soffriva di malattie della pelle e perdette la vista. Negli anni successivi, soffr\u00ec della malattia di Parkinson. All'et\u00e0 di 90 anni ha pubblicato \"Contributions to Geometry and Astronomy in Ancient Peru.\" Maria Reiche mor\u00ec di tumore dell'ovaio l'8 giugno 1998, in un ospedale dell'aeronautica di Lima. Reiche venne cremata vicino a Nazca con una cerimonia ufficiale e la sua abitazione fu adibita a museo.\nRiconoscimenti.\nLe \u00e8 stato dedicato un asteroide, 369134 Mariareiche ."}
{"id": "686788", "revid": "57872", "url": "https://it.wikipedia.org/wiki?curid=686788", "title": "Polittici", "text": ""}
{"id": "686790", "revid": "400694", "url": "https://it.wikipedia.org/wiki?curid=686790", "title": "Moglie", "text": "La moglie (dal latino \"m\u016dlier\" = \"donna\") \u00e8 una donna unita in rapporto coniugale. Ella pu\u00f2 essere chiamata anche coniuge o sposa.\nDescrizione.\nIl termine viene utilizzato nei confronti di una donna fino a che non si separa da suo marito o da sua moglie, quindi fino a che il matrimonio giunge al termine in seguito a un divorzio legalmente riconosciuto. Nel caso di morte del/della partner, la moglie assume automaticamente l'appellativo di vedova.\nI diritti e i doveri della moglie, cos\u00ec come il suo status nella comunit\u00e0, variano tra le diverse culture e sono variati nel corso del tempo."}
{"id": "686792", "revid": "71814", "url": "https://it.wikipedia.org/wiki?curid=686792", "title": "Comitato Centrale", "text": ""}
{"id": "686794", "revid": "486946", "url": "https://it.wikipedia.org/wiki?curid=686794", "title": "Nassirya", "text": ""}
{"id": "686795", "revid": "124802860", "url": "https://it.wikipedia.org/wiki?curid=686795", "title": "Monte Linas", "text": "Il monte Linas \u00e8 un gruppo montuoso della Sardegna sud-occidentale. Il massiccio \u00e8 in gran parte di formazione granitica, e sono presenti numerosi giacimenti minerari, soprattutto di piombo e zinco. Le cime pi\u00f9 alte sono punta Perda de sa Mesa, la vetta pi\u00f9 alta della Sardegna meridionale (1236\u00a0m), punta Camedda (1214\u00a0m), punta Sa Cabixeddas (1202\u00a0m), punta Acqua Zinnigas (1136\u00a0m), monte Lisone (1082\u00a0m), la punta di San Miali (1062\u00a0m), punta Magusu (1023\u00a0m).\nFaceva parte della Comunit\u00e0 montana n. 18, che ha un'estensione di quasi 1000\u00a0km\u00b2, costituita dai comuni di Arbus, Gonnosfanadiga, Villacidro, Guspini, Fluminimaggiore, Pabillonis, San Gavino Monreale, Sardara, Vallermosa e tutti nella provincia del Sud Sardegna. Il comune di Gonnosfanadiga presenta nel suo territorio la maggior parte del massiccio, comprese le principali punte tra cui Punta Perda de Sa Mesa (1236 m) e Punta Cammedda (1214 m).\nIl turismo della zona comprende soprattutto escursioni naturalistiche e agriturismo."}
{"id": "686798", "revid": "253269", "url": "https://it.wikipedia.org/wiki?curid=686798", "title": "Gloria Grahame", "text": "Biografia.\nFiglia di una nota attrice teatrale e insegnante di recitazione, Gloria Grahame non ebbe difficolt\u00e0 a intraprendere una prestigiosa carriera di attrice sui palcoscenici di Broadway. Nel 1944 firm\u00f2 un contratto in esclusiva con la MGM e si mise in evidenza con ruoli di bionda e sensuale tentatrice, capace di irretire con il suo fascino anche personaggi maschili miti come il George Bailey (James Stewart) de \"La vita \u00e8 meravigliosa\" (1946) di Frank Capra. L'anno dopo ottenne la prima nomination agli Oscar come miglior attrice non protagonista per il ruolo di Ginny Tremaine in \"Odio implacabile\" (1947), ma a vincere fu Celeste Holm per \"Barriera invisibile\". \nIl film che la mise in luce fu per\u00f2 il noir \"Il diritto di uccidere\" (1950), diretto dall'allora marito Nicholas Ray, con cui inaugur\u00f2 una lunga galleria di personaggi di \"bad girls\" con drammatici conflitti interiori, che l'attrice interpret\u00f2 durante gli anni cinquanta.\nPer \"Il bruto e la bella\" (1952) vinse un Oscar alla miglior attrice non protagonista per il ruolo di Rosemary Bartlow, la volubile e civettuola moglie di uno scrittore. Nello stesso anno interpret\u00f2 la bellissima Angela, un'artista circense, ne \"Il pi\u00f9 grande spettacolo del mondo\" e l'ambigua Irene in \"So che mi ucciderai\". L'anno dopo offr\u00ec l'indimenticabile interpretazione della vulnerabile e disperata prostituta Debbie nel \"noir\" \"Il grande caldo\" (1953) di Fritz Lang, il cui volto viene sfigurato e rappresenta la doppia natura del personaggio, una donna perduta che si riscatta per amore del poliziotto interpretato da Glenn Ford.\nNel successivo \"La bestia umana\" (1954), sempre diretto da Fritz Lang, la Grahame diede un'altra grande prova nei panni di un'equivoca seduttrice, ruolo che era gi\u00e0 stato di Simone Simon ne \"L'angelo del male\" (1938) di Jean Renoir. Il suo ultimo vero grande personaggio fu quello di una moglie nevrotica nel melodramma \"La tela del ragno\" (1955) di Vincente Minnelli, mentre la partecipazione al musical \"Oklahoma!\" (1956) chiuse praticamente la stagione d'oro dell'attrice.\nDagli anni sessanta la carriera della Grahame fu discontinua e complicata da alterne vicende personali, aggravate da trascurati problemi di salute. Nel marzo del 1974 le fu diagnosticato un cancro al seno. La Grahame si sottopose subito alla radioterapia, cambi\u00f2 dieta, smise di fumare e bere alcolici e si rivolse anche a cure omeopatiche. In meno di un anno il cancro and\u00f2 in remissione, ma si ripresent\u00f2 nel 1980, allorch\u00e9 la Grahame rifiut\u00f2 di riconoscere la diagnosi e di sottoporsi nuovamente alla radioterapia. Nonostante la malattia, Grahame continu\u00f2 a lavorare in produzioni teatrali negli Stati Uniti e nel Regno Unito, vivendo per qualche tempo a Liverpool. Mentre lavorava a Londra nel settembre 1981 si sottopose a un trattamento per rimuovere il liquido in eccesso nell'addome, ma durante la procedura il medico accidentalmente le for\u00f2 l'intestino causandole una peritonite. Dopo essere stati informati dell'accaduto, i suoi figli Timothy e Paulette si recarono a Londra e decisero di portare la madre di nuovo negli Stati Uniti, dove nell'ottobre del 1981 fu ricoverata all'ospedale St. Vincent a New York City. Mor\u00ec un paio di ore dopo il ricovero, all'et\u00e0 di 57 anni. \u00c8 sepolta nel Oakwood Memorial Park Cemetery a Chatsworth, in California.\nGli ultimi tormentati anni della vita di Gloria Grahame sono stati rievocati nel film \"Le stelle non si spengono a Liverpool\" (2017) di Paul McGuigan, interpretato da Annette Bening, Jamie Bell e Julie Walters e basato sull'omonimo libro di memorie dell'attore Peter Turner.\nRiconoscimenti.\nPremio Oscar:"}
{"id": "686801", "revid": "585241", "url": "https://it.wikipedia.org/wiki?curid=686801", "title": "Dinamo Sassari", "text": ""}
{"id": "686803", "revid": "585241", "url": "https://it.wikipedia.org/wiki?curid=686803", "title": "Dinamo Banco di Sardegna Sassari", "text": ""}
{"id": "686807", "revid": "84184", "url": "https://it.wikipedia.org/wiki?curid=686807", "title": "Biagi", "text": ""}
{"id": "686810", "revid": "1508096", "url": "https://it.wikipedia.org/wiki?curid=686810", "title": "Rivoluzione informatica", "text": ""}
{"id": "686812", "revid": "106456", "url": "https://it.wikipedia.org/wiki?curid=686812", "title": "Donna Reed", "text": "Biografia.\nNata in una fattoria, avrebbe intrapreso la professione di segretaria se non fosse stata ammessa a un provino per la Metro-Goldwyn-Mayer insieme con un altro sconosciuto e futura star cinematografica, Van Heflin, all'inizio degli anni quaranta. La Reed fu subito scritturata e debutt\u00f2 appena ventenne nel 1941 con il film \"The Get-Away\", nel quale interpret\u00f2 la sorella di un criminale corteggiata da un poliziotto. Il successo giunse con il breve ruolo di Bess in \"La commedia umana\" (1943) di Clarence Brown, cui seguirono numerosi ruoli di brava ragazza e di dolce innamorata, capace di conquistatore l'uomo amato. Alla met\u00e0 del decennio le furono offerti due eccellenti personaggi, quello dell'infermiera a bordo di un cacciatorpediniere in \"I sacrificati\" (1945) di John Ford, al fianco di John Wayne e Robert Montgomery, e soprattutto quello di Mary Hatch, la ragazza di provincia che sposa George Bailey (James Stewart) in \"La vita \u00e8 meravigliosa\" (1946) di Frank Capra.\nBruna e di delicata bellezza, raggiunse l'apice della carriera nel 1953 con l'interpretazione della prostituta di buon cuore nel film \"Da qui all'eternit\u00e0\" di Fred Zinnemann, che le valse l'Oscar alla miglior attrice non protagonista, quindi con il ruolo della leale e affidabile cognata in \"L'ultima volta che vidi Parigi\" (1954) di Richard Brooks, e con quello della madre alla disperata ricerca del figlioletto rapito in \"Il ricatto pi\u00f9 vile\" (1956) di Alex Segal.\nNella sua carriera ottenne anche quattro \"nomination\" agli Emmy Awards e vinse un Golden Globe grazie allo spettacolo televisivo \"The Donna Reed Show\", che and\u00f2 in onda dal 1958 al 1966 con uno strepitoso successo di pubblico.\nDopo il declino della carriera di attrice, verso la fine degli anni sessanta, la Reed si dedic\u00f2 alla fotografia, ai viaggi e alla beneficenza, tornando solo occasionalmente sul set. Tra il 1984 e il 1985 sostitu\u00ec Barbara Bel Geddes, ammalatasi, nel celebre \"serial\" \"Dallas\", nel ruolo di Miss Ellie Ewing. Al rientro della Bel Geddes, Donna Reed fu licenziata e fece causa alla compagnia di produzione della serie, ricevendo un risarcimento di un milione di dollari.\nMor\u00ec all'et\u00e0 di 64 anni a causa di un tumore del pancreas che le era stato diagnosticato solo tre mesi prima.\nFu sepolta al Westwood Village Memorial Park Cemetery, in California.\nVita privata.\nDal 1943 al 1945, Reed fu sposata al truccatore William Tuttle dal quale divorzi\u00f2 nel 1945 per poi sposare il produttore Tony Owen. La coppia ebbe quattro figli: Penny Jane, Anthony, Timothy e Mary Anne (i due figli maggiori erano adottati). Dopo 26 anni di matrimonio, Reed e Owen divorziarono nel 1971.\nTre anni dopo, Reed spos\u00f2 Grover W. Asmus (1926\u20132003), un colonnello in pensione dell'Esercito degli Stati Uniti. Essi rimasero uniti fino al di lei decesso, avvenuto nel 1986.\nRiconoscimenti.\nPremi Oscar 1954: migliore attrice non protagonista per \"Da qui all'eternit\u00e0\" di Fred Zinnemann."}
{"id": "686815", "revid": "1318658", "url": "https://it.wikipedia.org/wiki?curid=686815", "title": "Wachau", "text": "La Wachau \u00e8 una valle dell'Austria formata dal fiume Danubio. \u00c8 una delle principali mete turistiche della regione della Bassa Austria, situata fra le citt\u00e0 di Melk e Krems. La valle \u00e8 lunga circa 30 chilometri ed \u00e8 abitata fin dalla preistoria. Un suo famoso sito turistico \u00e8 la citt\u00e0 di D\u00fcrnstein, dove il re inglese Riccardo Cuor di Leone venne fatto prigioniero dal duca Leopoldo V d'Austria.\nLa Wachau \u00e8 nota per la produzione di albicocche e uva, utilizzate per la produzione di vini e liquori caratteristici. La Wachau\u00a0\u2013 comprese le abbazie di Melk e di G\u00f6ttweig e il centro storico di Krems \u2013 \u00e8 stata aggiunta nel 2000 all'elenco dei Patrimoni dell'umanit\u00e0 dell'UNESCO grazie al suo unico paesaggio architettonico e culturale.\nL'area protetta di Wachau dal 1994 \u00e8 stata insignita del Diploma europeo delle aree protette."}
{"id": "686819", "revid": "9416", "url": "https://it.wikipedia.org/wiki?curid=686819", "title": "Populistiche", "text": ""}
{"id": "686821", "revid": "119251382", "url": "https://it.wikipedia.org/wiki?curid=686821", "title": "Edmond O'Brien", "text": "Vinse il premio Oscar al miglior attore non protagonista nel 1955 per l'interpretazione del \"press agent\" Oscar Muldoon ne \"La contessa scalza\" (1954), ma \u00e8 principalmente ricordato per il suo ruolo drammatico nel film \"Due ore ancora\" (1950).\nBiografia.\nDi origini anglo-irlandesi, O'Brien frequent\u00f2 per un breve periodo la Fordham University, quindi ottenne una borsa di studio presso la Neighborhood Playhouse School, una scuola di recitazione di tendenza realista ove si diplom\u00f2. Dopo aver recitato per qualche tempo in compagnie di giro, debutt\u00f2 a Broadway nel 1937 con la \"pi\u00e8ce\" \"Daughters of Atrios\", quindi venne notato da Orson Welles, che nel 1939 lo fece recitare alla radio e lo accolse nella prestigiosa compagnia teatrale del Mercury Theatre.\nSiglato un contratto con la casa produttrice RKO, nel 1938 O'Brien approd\u00f2 a Hollywood e ottenne il primo ruolo di rilievo in \"Notre Dame\" (1939), in cui interpret\u00f2 Gringoire, il giovane poeta che s'innamora della zingara Esmeralda (Maureen O'Hara). Nella prima met\u00e0 degli anni quaranta l'attore fu impegnato sul fronte bellico nella U.S. Army Air Forces e apparve sullo schermo in maniera sporadica. Da ricordare in questo periodo la sua interpretazione a Broadway del dramma \"Winged Victory\", ruolo che riprese sul grande schermo nella successiva trasposizione cinematografica dal titolo \"Vittoria alata\" (1944), diretta da George Cukor.\nTerminato il secondo conflitto mondiale, O'Brien torn\u00f2 a tempo pieno al cinema e la sua carriera decoll\u00f2 definitivamente. Di costituzione virile e robusta, con un volto paffuto e fondamentalmente simpatico, l'attore diede il meglio di s\u00e9 in alcuni dei migliori film \"noir\" degli anni quaranta, a iniziare da \"I gangsters\" (1946), in cui interpret\u00f2 l'investigatore assicurativo Jim Riordan, incaricato di far luce sulla morte di un malavitoso soprannominato \"lo svedese\" (Burt Lancaster). Successivamente affianc\u00f2 James Cagney in \"La furia umana\" (1949), nel quale imperson\u00f2 l'agente federale Hank Fallon, un investigatore che si infiltra sotto falso nome nella banda di Cody Jarrett (Cagney), un gangster psicotico, allo scopo di smascherarlo definitivamente.\nL'anno successivo O'Brien fu protagonista di uno dei pi\u00f9 tesi e drammatici \"noir\" della storia del cinema, \"Due ore ancora\" (1950), in cui vest\u00ec i panni di Frank Bigelow, il contabile che \u2013 dopo aver subito un deliberato e letale avvelenamento radioattivo\u00a0\u2013 trascorre a San Francisco le poche ore di vita che ancora gli rimangono, intraprendendo una tormentata e spietata caccia al proprio assassino, prima di soccombere al mortale veleno negli uffici di polizia ove si \u00e8 recato per raccontare la propria storia e le circostanze che lo hanno condotto a smascherare il responsabile dell'accaduto. Il ruolo di Frank Bigelow \u00e8 considerato una delle migliori interpretazioni della carriera di O'Brien, in cui l'attore seppe infondere un'angosciosa intensit\u00e0, sfruttando il proprio aspetto fisico quasi ordinario per rendere pi\u00f9 credibile il dramma interiore di un uomo comune sopraffatto dalla disperazione, in un crescendo di smarrimento e di terrore.\nLa carriera di O'Brien prosegu\u00ec nella prima met\u00e0 degli anni cinquanta con altre eccellenti prove nel genere poliziesco, come quella dell'investigatore John Conroy, alle prese con il crimine organizzato in \"Furore sulla citt\u00e0\" (1952), accanto a William Holden e Alexis Smith. L'anno seguente l'attore apparve nel claustrofobico \"La belva dell'autostrada\" (1953), una sorta di \"road movie\" del genere \"noir\", in cui interpret\u00f2 con Frank Lovejoy una coppia di automobilisti che offrono un passaggio a un killer psicopatico. Nello stesso anno interpreta ne \"La grande nebbia\", un film diretto da Ida Lupino, un pacato e disilluso rappresentante di commercio che, suo malgrado, diviene bigamo, sconvolgendo la vita delle donne protagoniste, costringendole ad affrontare dolore e disperazione. Successivamente pass\u00f2 per la prima volta dietro la macchina da presa per dirigere, insieme con Howard W. Koch, il thriller \"Il colpevole \u00e8 fra noi\" (1954), nel quale interpret\u00f2 il ruolo negativo del protagonista, il poliziotto corrotto Barney Nolan.\nLa maturit\u00e0 e l'appesantirsi della figura portarono O'Brien a orientarsi progressivamente verso ruoli di carattere. Gi\u00e0 nel 1953 l'attore era apparso nel ruolo di Casca in \"Giulio Cesare\", tornando al repertorio shakespeariano che aveva affrontato in giovent\u00f9. L'anno seguente ebbe un'ottima opportunit\u00e0 con il melodramma \"La contessa scalza\" (1954) di Joseph L. Mankiewicz, interpretato al fianco di Humphrey Bogart e Ava Gardner. Grazie al ruolo del disinvolto e loquace press agent Oscar Muldoon, O'Brien ottenne il premio Oscar quale miglior attore non protagonista. Nel 1956 fu protagonista del film distopico \"Nel 2000 non sorge il sole\", diretto da Michael Anderson, mentre nello stesso anno affront\u00f2 uno dei suoi pochi ruoli brillanti nella commedia \"Gangster cerca moglie\" (1956), in cui interpret\u00f2 con vivacit\u00e0 il ruolo del chiassoso ex gangster Marty \"Fats\" Murdock, che tenta di lanciare come cantante la sua vistosa fidanzata (Jayne Mansfield).\nGi\u00e0 dalla prima met\u00e0 degli anni cinquanta O'Brien inizi\u00f2 a lavorare regolarmente anche per il piccolo schermo, partecipando a rappresentazioni nell'ambito delle antologie televisive \"Lux Video Theatre\" (1951-1957), \"Schlitz Playhouse of Stars\" (1953-1958) e \"Playhouse 90\" (1957-1959). Nel 1960 interpret\u00f2 il ruolo di Johnny Midnight, il detective newyorkese protagonista nell'omonima serie poliziesca, di cui gir\u00f2 trentanove episodi. Tuttavia il cinema era destinato a offrire a O'Brien ancora delle ottime opportunit\u00e0 di dimostrare il suo talento. Con \"L'uomo che uccise Liberty Valance\" (1962), celebre western di John Ford, l'attore diede una memorabile interpretazione di Dutton Peabody, l'idealista direttore di giornale che affianca Ransom Stoddard (James Stewart) nella sua lotta contro lo strapotere del bandito Liberty Valance (Lee Marvin). A capo dello \"Shimbone Star\", il Dutton Peabody impersonato da O'Brien \u00e8 un giornalista ubriacone ma al tempo stesso animato da una profonda passione per il proprio mestiere e da uno spiccato senso della missione e della dignit\u00e0.\nNello stesso anno O'Brien partecip\u00f2 al kolossal bellico \"Il giorno pi\u00f9 lungo\" (1962), nel ruolo del generale Raymond T. Burton, il drammatico \"L'uomo di Alcatraz\" (1962), nelle vesti di Tom Gaddis, il giornalista che visita in carcere Robert Stroud (Burt Lancaster), l'ergastolano appassionato di ornitologia, per trarre un libro sulla sua vita, e \"Un tipo lunatico\", un film commedia interpretato insieme a Tom Tryon prodotto dalla Disney, nel ruolo di McClosky. Da ricordare, in questo periodo, ancora un'altra interpretazione di carattere, quella di Raymond Clark, un alcolizzato senatore degli Stati Uniti nel dramma politico \"Sette giorni a maggio\" (1964), che gli valse un'altra candidatura all'Oscar quale miglior attore non protagonista. Nella seconda met\u00e0 degli anni sessanta O'Brien continu\u00f2 a dividersi fra il cinema e il piccolo schermo, comparendo in film di rilievo come il fantascientifico \"Viaggio allucinante\" (1966) e, soprattutto, il western \"Il mucchio selvaggio\" (1969), alternando l'attivit\u00e0 con interpretazioni per il piccolo schermo, in particolare nelle serie \"Il virginiano\" (1967), \"Missione Impossibile\" (1968) e \"Ai confini dell'Arizona\" (1971).\nAttivo fino alla met\u00e0 degli anni settanta, O'Brien ritrov\u00f2 il suo vecchio maestro Orson Welles nel controverso \"L'altra faccia del vento\" (1972) e diede ancora un'incisiva interpretazione in \"Lucky Luciano\" (1973) di Francesco Rosi, dove interpretava l'ispettore dell'FBN Harry Jacob Anslinger. La sua ultima apparizione cinematografica fu nel film \"\" (1974), mentre per il piccolo schermo, da ricordare le sue partecipazioni alle serie \"Reporter alla ribalta\" (1971), \"Le strade di San Francisco\" (1972) e \"Sulle strade della California\" (1974), prima del definitivo ritiro dalle scene.\nVita privata.\nDopo il primo, breve matrimonio (1941-1942) con l'attrice Nancy Kelly, O'Brien si rispos\u00f2 nel 1948 con l'attrice e cantante Olga San Juan, dalla quale ebbe tre figli, Bridget (oggi produttrice), Maria e Brendan, entrambi divenuti attori. L'unione con la San Juan si concluse nel 1976 con il divorzio.\nO'Brien mor\u00ec nel 1985, all'et\u00e0 di 69 anni, per complicazioni dovute alla malattia di Alzheimer. \u00c8 sepolto all'Holy Cross Cemetery di Culver City (California).\nDoppiatori italiani.\nNelle versioni in italiano dei suoi film, Edmond O'Brien \u00e8 stato doppiato da:"}
{"id": "686824", "revid": "2117580", "url": "https://it.wikipedia.org/wiki?curid=686824", "title": "Nullit\u00e0 (ordinamento civile italiano)", "text": "La nullit\u00e0, nel diritto civile italiano, \u00e8 una delle due forme di invalidit\u00e0 che colpisce l'atto giuridico, insieme all'annullabilit\u00e0 (parte della dottrina considera una forma di invalidit\u00e0 anche l'inesistenza dell'atto).\nLa nullit\u00e0 impedisce agli elementi di fatto (dichiarazioni o comportamenti) normalmente idonei ad essere qualificati come costitutivi di un negozio, a conseguire siffatta qualificazione. La nullit\u00e0, dunque, opera a monte del processo di riconoscimento dell'atto di autonomia privata ed impedisce la venuta ad esistenza della fattispecie (impedendo, com'\u00e8 ovvio, anche la produzione degli effetti negoziali). Ma sul punto dissente parte della dottrina secondo cui la nullit\u00e0 impedisce la produzione degli effetti giuridici ma non la qualificazione giuridica dell'atto nullo. Sotto tale profilo si distinguerebbe la nullit\u00e0, come patologia dell'atto, dalla inesistenza. Le altre patologie negoziali, al contrario, determinano solo l'attribuzione a soggetti portatori di peculiari interessi (solitamente le parti stesse) di diritti potestativi volti a conseguire la rimozione dell'atto negoziale.\nSe guardiamo alla nullit\u00e0 del contratto cos\u00ec come disciplinata dal codice civile, essa sanziona ipotesi di scostamento dal dato normativo molto gravi, relativamente ad elementi del negozio necessari e immutabili nel tempo. \nCaratteristiche.\nLa nullit\u00e0 \u00e8:\nCause di nullit\u00e0.\nSono cause di nullit\u00e0 di un contratto:\nEffetto.\nL'effetto della nullit\u00e0 \u00e8 quello di rendere nullo, quindi non produttivo di effetti giuridici, il negozio giuridico.\nIn relazione alla nullit\u00e0, questa pu\u00f2 essere:\nIn caso di nullit\u00e0 parziale del negozio giuridico occorre avere riguardo alla qualit\u00e0 della clausola viziata; se questa \u00e8 considerata essenziale per il negozio, la nullit\u00e0 della clausola comporta la nullit\u00e0 dell'intero negozio; altrimenti \u00e8 sostituita dai termini negoziali previsti dalla legge o, se possibile, si da come non apposta."}
{"id": "686825", "revid": "181699", "url": "https://it.wikipedia.org/wiki?curid=686825", "title": "Orsini del Balzo (famiglia)", "text": ""}
{"id": "686826", "revid": "1305772", "url": "https://it.wikipedia.org/wiki?curid=686826", "title": "Lucrezia Agujari", "text": "Biografia.\nFiglia naturale di un nobile ferrarese, forse del marchese di Bentivoglio, o forse una semplice trovatella, la Agujari, che nei cartelloni comparve sempre come \"La Bastardella\", era un apprezzato soprano di coloratura ed era dotata di una straordinaria estensione vocale: negli anni migliori pare la sua voce si estendesse per tre ottave e mezzo, fino al Do6. Fu adottata da tale Leopoldo Agujari e studi\u00f2 in Ferrara con Brizio Petrucci (1737-1828), maestro di cappella del Duomo, poi con l'abate Lambertini.\nDopo il debutto a Firenze nel 1764, dove fu acclamata per il suo virtuosismo, fu a Padova, Genova, Lucca e Verona nel 1765, a Genova, ancora Lucca e Parma, dove si stabil\u00ec, nel 1766. \nIn questo periodo si parla di una sua possibile relazione con il compositore ceco Josef Myslive\u010dek, anch'egli in quel periodo a Parma. \nIl primo gennaio 1768 fu nominata \"virtuosa di camera\" alla corte di Parma: \u00e8 ormai una delle cantanti pi\u00f9 famose d'Italia. \nCanta al Teatro San Carlo di Napoli Venere nella prima assoluta di \"Il giudizio d'Apollo\" di Nicola Sala e al Teatrino di corte (Napoli) Tetide nella prima assoluta di \"Nozze di Peleo e Tetide\" di Paisiello (maggio 1768) in occasione delle nozze del re Ferdinando di Borbone con l'arciduchessa Maria Carolina d'Asburgo-Lorena, ottenendo un trionfo cantata anche al San Carlo. \nPaisiello compose due arie su misura per lei: alcuni dissero che l'estremo virtuosismo dei pezzi era pensato per metterla in difficolt\u00e0. \nL'anno successivo La Bastardella intervenne alle celebrazioni per un altro matrimonio principesco rientrante nella politica di \"appeasement\" tra Asburgo e Borboni: a Parma, nel mese di agosto, interpret\u00f2 un duplice ruolo nello spettacolo operistico \"Le feste d'Apollo\", curato da Christoph Willibald Gluck su musiche da lui composte, in parte nuove, in parte tratte da opere precedenti. Lo spettacolo era organizzato nel quadro dei festeggiamenti connessi con il matrimonio tra il duca Ferdinando I di Borbone-Parma e l'arciduchessa Maria Amalia, sorella di Maria Carolina.\nA Parma aveva incontrato il compositore Giuseppe Colla (1731-1806) con cui, al ritorno da Napoli, entr\u00f2 in una collaborazione artistica e personale esclusiva: i due si sposeranno nel 1780 dopo aver convissuto per molti anni. \nPresentando opere di Colla canter\u00e0 al Teatro San Benedetto di Venezia (come Berenice nella prima assoluta di \"Vologeso\", 1770), Genova (1771), Teatro Regio di Torino (come protagonista della prima assoluta di \"Andromeda\" diretta da Gaetano Pugnani con Giuseppe Aprile, 1773), Parma (1773), Milano (1774) e ancora Torino (1775).\nDopo aver cantato, in luglio, a Parigi, debutt\u00f2 a Londra, scritturata dallo storico della musica Charles Burney, il 12 ottobre 1774, al teatro \"Pantheon\" in Oxford Street. Cant\u00f2 alla presenza, tra gli altri, di Benjamin Franklin (una sua lettera, in cui invia a Franklin la musica che canter\u00e0 quella sera, \u00e8 conservata nei carteggi di Franklin). Per l'ingaggio le fu pagata l'allora enorme somma di 100 sterline per cantare due sole canzoni. Torn\u00f2 in Italia nel 1776 e calc\u00f2 le scene per altri quattro anni prima di ritirarsi.\nBurney aveva di lei un'opinione estremamente lusinghiera, e attribuiva la terza ottava di Lucrezia all'uso del falsetto:\nL'avventuriera ed epistolarista Sarah Goudar fu invece meno clemente (e alquanto acida):\nNel 1770, a Parma, aveva cantato alla presenza dei Mozart, padre e figlio, allora in viaggio in Italia. Essi parlarono di lei in una lettera di Wolfgang Amadeus Mozart alla sorella da Bologna datata 24 marzo 1770:\nLa lettera prosegue con un post scriptum di Wolfgang:\ne con la trascrizione di alcuni dei passaggi che furono cantati, dall'opera \"Filemone e Bauci\" di Gluck: quest'ultimo aveva scritto il ruolo di Bauci per l'Agujari, che l'aveva interpret\u00f2 nel 1769 per la prima rappresentazione a Parma, nel corso delle \"Feste di Apollo\".\nMor\u00ec a soli 36 anni, nel 1783, per \"infermit\u00e0 di petto\", come allora chiamavano la tubercolosi, e fu sepolta nella chiesa del Carmine (demolita nel 1912). Ci fu chi disse che fosse stata avvelenata da una rivale.\nUn suo ritratto si trova nella Sala Dorata del Museo Glauco Lombardi a Parma."}
{"id": "686827", "revid": "339392", "url": "https://it.wikipedia.org/wiki?curid=686827", "title": "Sassari Torres", "text": ""}
{"id": "686830", "revid": "339392", "url": "https://it.wikipedia.org/wiki?curid=686830", "title": "Torres Calcio 1903", "text": ""}
{"id": "686833", "revid": "92723", "url": "https://it.wikipedia.org/wiki?curid=686833", "title": "Maurizio Margaglio", "text": "\u00c8 stato campione europeo e mondiale di danza su ghiaccio in coppia con Barbara Fusar Poli.\nBiografia.\nHa iniziato a pattinare nel 1985 e dopo poche lezioni ha iniziato con la danza sotto la guida di Roberta Conca. Nel 1990 si trasferisce ad allenarsi a Bergamo sotto la guida di Paola Mezzadri e in coppia con Claudia Frigoli, in categoria junior, per tre stagioni tentando poi il passaggio al livello senior. Nel 1994 per\u00f2 la coppia si scioglie e Margaglio viene abbinato a Fusar Poli, che pattinava con Alberto Reani.\nCampioni nazionali ininterrottamente dal 1995 al 2002, Fusar Poli e Margaglio scalarono progressivamente posizioni nelle competizioni internazionali, vincendo le prime medaglie per l'Italia nella storia della danza su ghiaccio. Nel 2000 arrivarono per la prima volta sul podio sia ai campionati europei di Vienna sia ai mondiali di Nizza. In entrambe le gare conclusero al secondo posto, dietro alla coppia francese Marina Anisina e Gwendal Peizerat.\nNel 2001 le posizioni si invertirono. Prima agli europei di Bratislava, poi ai mondiali di Vancouver, la coppia italiana sal\u00ec sul gradino pi\u00f9 alto del podio, con i francesi al secondo posto. Il successo nella competizione iridata fu particolarmente significativo: era la prima volta che l'Italia conquistava un titolo mondiale nel pattinaggio di figura. Inoltre, la coppia vinse il Grand Prix ISU davanti ai russi Irina Loba\u010d\u00ebva/Il'ja Averbuch e ai lituani Margarita Drobiazko/Povilas Vanagas.\nI due azzurri non riuscirono a riconfermarsi l'anno successivo. Agli europei di Losanna furono secondi, ancora una volta dietro ad Anissina e Peizerat. Ai Giochi olimpici di Salt Lake City conclusero al terzo posto, bronzo, dietro anche alla coppia russa Lobacheva/Averbukh, che avevano battuto agli europei: colpa di una caduta lungo una diagonale durante il programma libero. Delusi dal risultato olimpico, si ritirarono subito dopo dalle competizioni e non parteciparono ai mondiali di Nagano in programma il mese dopo.\nLasciate le competizioni, hanno continuato a pattinare esibendosi in spettacoli sul ghiaccio per un paio di stagioni, dopo le quali Fusar Poli si \u00e8 presa una pausa per la maternit\u00e0 (nel 2004 \u00e8 nata Giorgia).\nNel settembre 2005 Fusar Poli e Margaglio hanno annunciato il ritorno alle competizioni in vista dei Giochi olimpici di Torino 2006. Non hanno per\u00f2 partecipato agli europei di Lione nel gennaio 2006, e sono rientrati alle gare ai campionati nazionali, dove hanno vinto il loro nono titolo italiano. Ai Giochi, primi dopo le danze obbligatorie, a causa di un'altra caduta, questa volta nella danza originale, sono scesi fino al settimo posto; hanno recuperato poi una posizione nella danza libera, concludendo al sesto posto.\nLa coppia sportiva ha annunciato il ritiro definitivo dalle competizioni nel luglio 2006.\nLa sua compagna \u00e8 l'istruttrice tedesca di pattinaggio Jyrina Lorenz. Insieme hanno tre figli: Gabriel (nato il 6 giugno 2007), Sebastian (nato nell'agosto 2009) e Julian (nato nel gennaio 2012 a Helsinki).\nLa coppia il 1\u00ba ottobre del 2009 partecipa al videoclip del singolo Un dolce incantesimo di Dolcenera."}
{"id": "686838", "revid": "77358", "url": "https://it.wikipedia.org/wiki?curid=686838", "title": "Sant'Andrea delle Fratte (Roma)", "text": ""}
{"id": "686839", "revid": "1812137", "url": "https://it.wikipedia.org/wiki?curid=686839", "title": "Reumatismo", "text": "Il reumatismo \u00e8 un termine non specialistico utilizzato per disturbi medici che possono riguardare cuore, ossa, articolazioni, reni e polmoni. I reumatismi, nei casi pi\u00f9 gravi, possono creare gravi problemi ai movimenti rallentando gli stessi. I farmaci maggiormente utilizzati per trattare i reumatismi sono i FANS.\nLo studio dei disturbi reumatici e degli interventi terapeutici \u00e8 chiamato reumatologia.\nTerminologia.\nIl termine \u201creumatismo\u201d viene tuttora adoperato nel linguaggio colloquiale, ma non \u00e8 pi\u00f9 usato di frequente in campo medico-tecnico; sarebbe corretto affermare che non esistono pi\u00f9 disturbi tali da essere riconosciuti semplicemente come \u201creumatismi\u201d. Alcuni paesi usano questo termine per riferirsi alla sindrome della fibromialgia. Il termine tradizionale, in realt\u00e0, copre una tale gamma di disturbi differenti che parlare di \u00abreumatismo\u00bb non specifica granch\u00e9. Ciononostante, nel trattare di reumatismo si tende ad identificare l'artrite. Comunque, parlare di \u00abreumatismo non articolare\u00bb, conosciuto anche come \"sindrome da dolore regionale\" o \"reumatismo da tessuto molle\", pu\u00f2 causare fraintendimenti nel significato. Inoltre, l'artrite e il reumatismo coprono da soli oltre 200 diversi disturbi.\nIl termine \"malattia reumatica\" viene usato nel MeSH per riferirsi a disturbi del tessuto connettivo.\nSi \u00e8 teorizzato che il \"reumatismo palindromico\" sia una forma di artrite reumatoide.\nTipi.\nI disturbi reumatici riconosciuti pi\u00f9 comuni includono:\nNonostante questi disturbii abbiano probabilmente poco in comune in termini di epidemiologia, essi condividono due caratteristiche: causano dolore cronico (anche se spesso a intermittenza), e sono difficili da trattare. Inoltre sono nel complesso molto comuni.\nTrattamento.\nLa terapia iniziale della maggior parte delle malattie reumatiche consiste nella prescrizione di analgesici, come il paracetamolo e i farmaci anti-infiammatori non steroidei (FANS), tra cui l'ibuprofene e il diclofenac. Spesso, risultano necessari analgesici pi\u00f9 potenti.\nReumatismi e clima.\nPer lungo tempo \u00e8 stato detto che esiste un collegamento tra il dolore \u201creumatico\u201d e il clima. Sembra che non esistano prove a favore o contro questa tesi, ma un questionario del 1995, che venne distribuito a 557 persone da A. Naser e altri collaboratori all'interno del Pain Management Center del Brigham and Women's Hospital concluse che \u201ci cambiamenti nella pressione barometrica sono il collegamento principale tra clima e dolore. La bassa pressione \u00e8 generalmente associata al freddo, al tempo umido e a un aumento del dolore. Al contrario le condizioni di siccit\u00e0 denotano un aumento di pressione e una conseguente diminuzione del dolore.\u201d "}
{"id": "686841", "revid": "184755", "url": "https://it.wikipedia.org/wiki?curid=686841", "title": "Annullabilit\u00e0 (diritto civile)", "text": "L'annullabilit\u00e0, in diritto civile, \u00e8 una forma di invalidit\u00e0 che colpisce un atto di autonomia privata. Fa s\u00ec che un atto esista e produca i suoi effetti finch\u00e9 non ne venga richiesto (e ottenuto) l'annullamento.\n\u00c8 diffusa negli ordinamenti di derivazione latina, in cui in genere un tipo di invalidit\u00e0 e rappresenta una reazione pi\u00f9 lieve rispetto a quanto previsto dall'istituto della nullit\u00e0 il quale reprime le violazioni pi\u00f9 gravi.\nL'annullabilit\u00e0 nel diritto italiano.\nIn Italia, la descrizione in termini generali della fattispecie e della disciplina applicabile all'annullabilit\u00e0 si trova nel titolo II del capo XII del libro IV del Codice civile. Vi sono inoltre casi di annullabilit\u00e0 espressi e tipizzati, come ad esempio per gli atti compiuti dal rappresentante in conflitto di interessi o in carenza di potere o la vendita conclusa in violazione di speciali divieti a comprare.\nCause di annullabilit\u00e0.\nVengono individuate quattro subfattispecie:\nCaratteristiche.\nL'annullabilit\u00e0:\nDisciplina.\nLa disciplina relativa all'istituto dell'annullabilit\u00e0 \u00e8, a differenza di quanto si osserva per la nullit\u00e0, caratterizzata dal principio di tipicit\u00e0 nel senso che non esistono altre fattispecie che quelle indicate dalla legge, ed i rimedi correlati sono attivabili solo su istanza della parte che riceve pregiudizio dal vizio (non sono quindi rilevabili nemmeno d'ufficio da parte del giudice).\nL'azione di annullabilit\u00e0 si prescrive in 5 anni, mentre la sua eccezione \u00e8 imprescrittibile. La legittimazione \u00e8 relativa, spetta cio\u00e8 solo al soggetto nel cui interesse \u00e8 posta la norma (es. vittima della violenza). Esiste un solo caso di annullabilit\u00e0 assoluta e riguarda gli atti posti in essere da un interdetto legale, e possono essere quindi impugnati da chiunque vi ha interesse.\nAnnullamento nel diritto del lavoro italiano.\nIl 1\u00b0 comma dell'art. 2126 c.c. (\"Prestazione di fatto con violazione di legge\"), se da un lato dispone che \"la nullit\u00e0 o l'annullamento del contratto di lavoro non produce effetto per il periodo in cui il rapporto ha avuto esecuzione, salvo che la nullit\u00e0 derivi dall'illiceit\u00e0 dell'oggetto o della causa\". D'altro canto, il 2\u00b0 comma dello stesso articolo, sotto determinate ipotesi (nullit\u00e0, o annullabilit\u00e0, per violazione di norme a tutela del lavoratore), fa salvo l'effetto dell'obbligo di corresponsione della retribuzione: \"se il lavoro \u00e8 stato prestato con violazione di norme poste a tutela del prestatore di lavoro, questi ha in ogni caso diritto alla retribuzione\" (la cosiddetta \"prestazione di fatto\"). Dalla salvezza dell'obbligo retributivo, ne conseguono anche, in forza di altre leggi, gli effetti obbligatori in materia di sicurezza, previdenza e assicurazioni sociali."}
{"id": "686842", "revid": "181699", "url": "https://it.wikipedia.org/wiki?curid=686842", "title": "Del Balzo-Orsini", "text": ""}
{"id": "686845", "revid": "84604", "url": "https://it.wikipedia.org/wiki?curid=686845", "title": "Reumatismi", "text": ""}
{"id": "686846", "revid": "1875018", "url": "https://it.wikipedia.org/wiki?curid=686846", "title": "Re di Axum", "text": "I re di Axum furono i sovrani che regnarono per molti secoli al vertice del regno axumita, situato nell'Africa orientale, sorto nel IV secolo a.C., che si svilupp\u00f2 fino a raggiungere l'apice della propria potenza nel I secolo d.C., comprendendo le attuali regioni di Etiopia, Eritrea, Sudan settentrionale, Egitto meridionale, Gibuti, Somalia occidentale, Yemen e Arabia Saudita meridionale. Nonostante la grande potenza e ricchezza di questo stato, che si basava su un florido commercio intessuto con il Bacino mediterraneo (mondo romano, impero di Bisanzio e Alessandria d'Egitto) e l'Oriente (in particolare con l'India), poche informazioni sono pervenute sulle dinastie dei sovrani axumiti: solo tre o quattro di questi, infatti, hanno lasciato numerose testimonianze scritte (la maggior parte in lingua ge'ez); qualcuno, invece, fu a tal punto famoso da essere riportato persino da storiografi occidentali e orientali coevi.\nCronologia.\nSi riporta, qui di seguito, l'elenco cronologico dei sovrani del regno di Axum, in base alle conoscenze:\nLista di re (I secolo - X secolo).\nDalla morte di quest'ultimo sovrano, la popolazione axumita si ritir\u00f2 nella regione montuosa etiope, per difendersi meglio dalle pressanti incursioni di popolazioni nomadi pagane. Il regno in declino fu definitivamente sconfitto solo verso il 950 d.C., quando la regina Gudit (o \"Yodit\", riportata anche come \"Giuditta\")), di religione pagana o ebraica, invase le terre di Axum alla testa di un'orda barbarica che distrusse ogni chiesa cristiana, massacrando la popolazione civile, e sfaldando definitivamente le strutture politiche, economiche e sociali del regno.\nPer questo motivo, se poco si sapeva dei monarchi axumiti di epoche precedenti, ancora meno si conosce degli ultimi sovrani che governarono un regno ormai debole e alla merc\u00e9 dei razziatori nomadi. \u00c8 probabile che gli ultimi a regnare furono:"}
{"id": "686849", "revid": "253269", "url": "https://it.wikipedia.org/wiki?curid=686849", "title": "Jo Van Fleet", "text": "Biografia.\nNota attrice soprattutto teatrale, vinse il premio Oscar alla miglior attrice non protagonista nel 1956 per l'interpretazione ne \"La valle dell'Eden\"."}
{"id": "686883", "revid": "2196166", "url": "https://it.wikipedia.org/wiki?curid=686883", "title": "Abbazia di Melk", "text": "L'abbazia di Melk \u00e8 un'abbazia benedettina che si trova in Austria, uno dei pi\u00f9 famosi siti monastici del mondo. Venne costruita in posizione dominante sulla citt\u00e0 di Melk su un affioramento roccioso a lato del fiume Danubio nello stato della Bassa Austria, vicino alla valle di Wachau. \u00c8 un raro esempio di monastero benedettino attivo in modo continuo fin dalla sua fondazione.\nStoria e arte.\nL'abbazia venne fondata nel 1089 quando Leopoldo II, Margravio d'Austria, don\u00f2 ai monaci benedettini dell'abbazia di Lambach uno dei suoi castelli. Nel XII secolo vi venne fondata una scuola e la biblioteca dell'abbazia divenne ben presto famosa per la sua grande collezione di manoscritti. Nel XV secolo il monastero divenne il cuore del movimento di riforma chiamato \"Riforma di Melk, che contribu\u00ec a rinvigorire la vita monastica dell'Austria e della Germania meridionale.\nL'odierna abbazia, in stile barocco, venne costruita fra il 1702 e il 1736 dall'architetto Jakob Prandtauer. Il portale principale, disegnato forse da Antonio Beduzzi (1711), \u00e8 sovrastato da due grandi statue di Cristo e di San Pietro e San Paolo (1738). Le due statue sulle colonne ai lati del portale est, san Leopoldo e san Colomano, furono realizzate nel 1716 dal vicentino, scultore alla corte di Vienna, Lorenzo Mattielli. Sempre opera del Mattielli sono gli angeli che stanno sopra il timpano del portale stesso.\nDi grande impatto sono soprattutto la chiesa dell'abbazia con affreschi di Johann Michael Rottmayr e la biblioteca, con i suoi innumerevoli manoscritti medievali. Dalla terrazza si passa nella biblioteca affrescata da Paul Troger (\"Allegoria della Fede\", 1731), nei cui scaffali ornati di dorature sono presenti circa 90000 volumi tra cui preziosi manoscritti del IX secolo e centinaia di incunaboli. Si trovano qui pure due mappamondi (celeste e terrestre) di Vincenzo Maria Coronelli (circa 1690). La chiesa, il cui disegno architettonico interno \u00e8 attribuito ad Antonio Beduzzi, ha una navata e transetto, con cupola centrale alta m. 64, cappelle laterali e gallerie, ed ha un apparato decorativo molto ricco e con dorature. Gli affreschi della cupola sono di Johann Michael Rottmayr (\"Storie di San Benedetto\" 1716), le pitture decorative sono di G. Fanti. Le ricche tribune sono di Antonio Beduzzi e Alessandro Galli da Bibbiena (1714-34). A destra ci sono pale di Troger (\"San Sebastiano\", 1746), J.M.Rottmayr (\"Battesimo di Cristo\", 1723) e G. Bachmann (\"San Leopoldo e la fondazione di Melk\", 1650). A sinistra, pale di Troger (\"San Nicola\", 1746) e J.M. Rottmayr (\"San Michele\"; \"Adorazione dei Magi\", 1723). Nel coro della chiesa l'altare maggiore \u00e8 una notevole opera disegnata da Alessandro Galli Bibiena, con statue di P. Widerin.\nGrazie alla sua fama e statura accademica, Melk riusc\u00ec a sfuggire alla rovina durante il regno dell'imperatore Giuseppe II, quando molte altre abbazie austriache vennero ridimensionate o dissolte fra gli anni 1780 e 1790. L'abbazia riusc\u00ec inoltre a sopravvivere ad altri periodi difficili durante le guerre napoleoniche e l'Anschluss nazista dell'Austria nel 1938, quando la scuola e gran parte dell'abbazia vennero confiscate dallo stato.\nLa scuola fu restituita all'abbazia alla fine della seconda guerra mondiale ed ora provvede ai bisogni di circa 900 scolari di entrambi i sessi.\nFin dal 1625 l'abbazia \u00e8 stata membro della Congregazione d'Austria; ora fa parte della Confederazione benedettina.\nL'abbazia si trova lungo la pista ciclabile del Danubio.\nL'Abbazia in letteratura.\nIl co-protagonista del libro \"Il nome della rosa\" di Umberto Eco si chiama \"Adso da Melk\", \u00e8 figlio minore del barone locale, ed in questa abbazia (pi\u00f9 precisamente, nella sua famosa biblioteca) scrive, ormai anziano, le sue memorie."}
{"id": "686893", "revid": "599013", "url": "https://it.wikipedia.org/wiki?curid=686893", "title": "Jet", "text": ""}
{"id": "686895", "revid": "1543377", "url": "https://it.wikipedia.org/wiki?curid=686895", "title": "Prologo generale", "text": "Prologo generale \u00e8 il prologo de \"I racconti di Canterbury\" di Geoffrey Chaucer.\nAlla locanda \"Tabard\", nel Southwark, presso Londra, il narratore si unisce ad una comitiva di ventinove pellegrini. Si tratta di un gruppo di persone che provengono da tutte le classi sociali: come il narratore, anche loro sono diretti al santuario del martire Tommaso Becket, a Canterbury. Il narratore descrive i caratteri generali dei diversi pellegrini, ad eccezione della \"Seconda Suora\" e del \"Prete della Suora\", bench\u00e9 vengano poi descritti lungo tutto il poema.\nL'Oste, il cui nome, che ritroveremo nel \"racconto del Cuoco\", \u00e8 Harry Bailly, suggerisce che ciascun pellegrino dell'allegra compagnia racconti e intrattenga gli altri con delle storie, proponendo che ognuno racconti due storie lungo la via per Canterbury e due lungo la via del ritorno, per un totale di 120 storie. Chi verr\u00e0 giudicato come miglior \"cantastorie\" ricever\u00e0 in premio da Bailly un pasto omaggio nella sua taverna. I pellegrini accettano e tirano a sorte e viene stabilito che il primo a parlare sar\u00e0 il Cavaliere.\nNel prologo, Chaucer disegna magistralmente il carattere dei pellegrini offrendo un mirabile affresco delle classi sociali del tempo, dalla borghesia mercantile, alla \"working class\", alla \"peasantry\" (contadini), al clero, all'aristocrazia: \u00e8 rappresentata la tripartizione della societ\u00e0 medievale nelle tre classi degli \"oratores\" (coloro che pregano), \"bellatores\" (coloro che combattono) e \"laboratores\" (coloro che lavorano). Dopo il gruppo della nobilt\u00e0 (il Cavaliere, il giovane Scudiero suo figlio e il loro Arciere) vengono i rappresentanti del clero (la Priora con la Suora cappellana e tre preti, il Monaco e il Frate), poi quelli della borghesia (il Mercante, lo Studente di Oxford, il Commissario di Giustizia, l'Allodiere; il Merciaio, il Falegname, il Tessitore, il Tintore, il Tappezziere, cio\u00e8 i cinque cittadini appartenenti al gruppo livellatore di una stessa confraternita col loro Cuoco; il Marinaio, il Medico e la Comare di Bath), seguiti da due personaggi umili e virtuosi (il Parroco di campagna e il Contadino suo fratello ) e infine da un gruppo, nel quale lo scrittore include ironicamente se stesso (il Mugnaio, l'Economo, il Fattore, il Cursore e l'Indulgenziere). Chaucer nell'ordine dei personaggi segue una duplice scala di valori sociali e morali: parte all'inizio con la levatura morale e sociale del Cavaliere, figura grave e idealizzata, e termina con l'ambigua figura dell'Indulgenziere posto sul fondo della scala morale e sociale. \u00c8 altres\u00ec presente una vena satirica o umoristica rivolta sia verso i personaggi del clero sia verso quelli della borghesia . L'umorismo raggiunge il suo apice con la figura della Comare di Bath."}
{"id": "686906", "revid": "287204", "url": "https://it.wikipedia.org/wiki?curid=686906", "title": "Russula foetens", "text": "\"Russula foetens\" Pers., \"Observationes mycologicae\" (Lipsiae) 1: 102 (1796).\nLa Russula foetens \u00e8 una specie inconfondibile per il suo odore sgradevole di varichina che appartiene ad un gruppo di russule (\"Ingratae\") accomunate da cappello di colore da bruno-grigio-giallo a bruno-ocra, cuticola spesso vischiosa, margine in prevalenza striato, carne acre con odore nauseabondo.\nDescrizione della specie.\nCappello.\n5-10(20) cm di diametro, inizialmente emisferico, quindi convesso, spianato, alla fine anche un po' depresso.\nLamelle.\nSpaziate, fragili, spesse, basse, distanti, disuguali, forcate, con venature biancastre, raccordate tra loro da lamellule, biancastre, poi crema o giallastre, con macchie brune o bruno-rossastre, essudanti gocce acquose nei giovani esemplari.\nGambo.\n7-13(15) x 3\u20134\u00a0cm, robusto, cilindrico, pieno, poi farcito ed infine ampiamente cavernoso, biancastro, con qualche zona o macchia ocracea o bruna, pruinoso\nCarne.\nConsistente ma fragile, tenera, biancastra o leggermente color crema, diventa rosso-bruna a contatto con l'aria o con l'et\u00e0.\nSpore.\n9 x 8\u00a0\u00b5m, di colore crema-pallido, globulari, verrucose, uncinate.\nHabitat.\nFungo simbionte, fruttifica nella stagione estivo-autunnale, solitario o a gruppi nei boschi umidi di conifere e di latifoglie, sia in pianura che in montagna. \u00c8 diffuso in molte aree delle regioni settentrionali temperate.\nCommestibilit\u00e0.\nTossico. Provoca disturbi gastrointestinali.\nEtimologia.\nDal latino \"foetens\" = fetido, in quanto emana cattivo odore."}
{"id": "686910", "revid": "729019", "url": "https://it.wikipedia.org/wiki?curid=686910", "title": "Guerra pequot", "text": "La guerra Pequot fu un conflitto armato che ebbe luogo tra il 1636 e il 1638 nel New England opponendo una alleanza di Puritani delle colonie di Massachusetts Bay, Plymouth e Saybrook e Nativi Americani (principalmente Mohawk) delle trib\u00f9 Narragansett e Mohegan agli indiani Pequot.\nLa guerra si concluse con la decisiva sconfitta dei Pequot. Alla fine, circa 700 Pequot erano stati uccisi o portati in prigionia. Centinaia di prigionieri furono venduti in schiavit\u00f9 alle Indie Occidentali, altri sopravvissuti furono dispersi come prigionieri delle trib\u00f9 vittoriose.\nIl risultato fu l'eliminazione della trib\u00f9 Pequot come entit\u00e0 nel New England del sud e le autorit\u00e0 coloniali la classificarono estinta. I sopravvissuti rimasero nell'area ma furono assorbiti in altre trib\u00f9 locali.\nQuesta guerra pose fine al tentativo dei Pequot di stabilirsi in quello che \u00e8 oggi il moderno New England.\nSvolgimento della guerra.\nPremesse.\nA partire dagli inizi del 1630, una serie di fattori contribuirono ad aumentare le tensioni tra i coloni inglesi e le trib\u00f9 del New England sud-orientale.\nGli sforzi per controllare l'accesso al commercio delle pellicce portarono ad una serie di incidenti che aumentarono le tensioni su entrambi i lati. \nLe divisioni politiche si allargarono tra i Pequot e i loro vicini Mohegan quando le due trib\u00f9 si divisero tra due diversi referenti per il commercio delle pellicce, i Mohegan con i coloni inglesi e i Pequot con i coloni olandesi. \nLa pace fin\u00ec tra gli olandesi e i Pequot quando i Pequot attaccarono una trib\u00f9 di indiani che avevano tentato di commerciare nella zona di Hartford. \nLe tensioni aumentarono quando la colonia inglese della Baia del Massachusetts divenne una roccaforte per la produzione di wampum (le tradizionali collane indiane fatte con perline e conchiglie), che i Narragansetts e Pequot avevano controllato fino alla met\u00e0 degli anni '30.\nInoltre nel 1633, la trib\u00f9 Pequot vide i suoi membri scendere da 8.000 a 4.000 a seguito di un'epidemia di vaiolo, una malattia portata dai coloni, fatto che cre\u00f2 unteriori tensioni con questi ultimi. \nNel 1634, a seguito di una disputa con la trib\u00f9 dei Narragansetts, a causa del commercio con gli olandesi, Tatobem il Grande Sachem (capo) Pequot fu ucciso e sostituito da suo figlio Sassacus.\nIl 20 luglio 1636 John Oldham, un commerciante inglese, fu ucciso dai Niantic una trib\u00f9 alleata dei Narragansett che con tale atto voleva scoraggiare gli inglesi dal commerciare con i loro rivali Pequot. l'attacco avvenne al largo dell'isola di Block. John Winthrop, allora governatore della colonia della Baia del Massachusetts, chiese a John Endecott di condurre una spedizione punitiva contro i Niantic di Block Island. \nIl 25 agosto, Endecott lasci\u00f2 Boston con un piccolo numero di soldati e and\u00f2 a Block Island dove pot\u00e9 solo distruggere le case, poich\u00e9 i Niantic erano fuggiti andando a rifugiarsi proprio dai Pequot. \nPreoccupato per questo fallimento, and\u00f2 verso il Connecticut dove incontr\u00f2 i Pequot intimando loro, gi\u00e0 accusati di aver ucciso in precedenza dei soldati britannici, di consegnare i colpevoli e pagare un indennizzo. \nQuesti ultimi affermarono di non sapere che i soldati uccisi erano inglesi. Endecott non credette alle loro parole e minacci\u00f2 di attaccarli se non gli avessero consegnalo gli assassini. \nI nativi americani rifiutarono l'ultimatum chiedendo di negoziare.\nEndecott rifiut\u00f2 e lanci\u00f2 un attacco che lasci\u00f2 diversi morti e alcune decine di feriti.\nQuesto fu l'inizio della guerra.\nLa guerra.\nI Pequot, in risposta, assediarono Fort Saybrook tra l'autunno del 1636 e l'inverno del 1637. Durante l'assedio, i belligeranti iniziarono dei colloqui ma, probabilmente a seguito di un errore, i Pequot inviarono ai soldati un messaggio interpretato dal comandante Lion Gardiner come una minaccia di uccidere gli uomini, le donne e bambini bianchi del Connecticut. Ne conseguirono numerosi scontri durante i quali morirono trenta coloni mentre le vittime della parte dei nativi americani sono difficili da stabilire.\nIl fallimento delle trattative accrebbe le paure e l'odio con una conseguenza ancora pi\u00f9 terribile. Il 1\u00ba maggio 1637 i coloni del Connecticut misero 90 uomini al comando del capitano John Mason per un'offensiva contro i Pequot. Pi\u00f9 tardi, un pastore della chiesa di Hartford esort\u00f2 questi soldati a compiere un massacro. \nInsieme a un gran numero di nativi americani che erano nemici dei Pequot, tra cui i Mohegan del capo Uncas e i Narragansetts del capo Miantonomoh, le truppe coloniali avanzarono verso il villaggio fortificato di Missituck (Mystic) che ospitava i guerrieri Pequot e le loro famiglie. \nIl 26 maggio, al mattino presto, i coloni e i loro alleati circondarono il villaggio. In meno di un'ora il villaggio fu incendiato dai coloni, i sopravvissuti al fuoco che cercarono di fuggire furono quasi tutti uccisi dai mercenari nativi americani posti intorno. N\u00e9 le donne n\u00e9 i bambini furono risparmiati. Mentre i contemporanei dell'evento menzionano spesso tra 300 e 400 vittime, Mason, che si bas\u00f2 su testimonianze e un piano di Fort Mystic, parla di 600 o 700. Gli storici come Alfred Cave credono oggi che la stima di Mason \u00e8 pi\u00f9 vicina alla realt\u00e0. A queste vittime si aggiungono circa cento morti tra i guerrieri Pequot che, poco dopo il massacro, arrivarono dalle vicinanze di Missituck per vendicare i suoi abitanti.\nEpilogo.\nNei mesi seguenti, i coloni mobilitarono le trib\u00f9 alleate per dare la caccia ai Pequot. Le altre trib\u00f9 furono incoraggiate sia dalla promessa di un premio, sia dalle minacce di ritorsioni. \nI Pequot non furono tutti uccisi: molti furono dispersi a sud del New England, Long Island e la regione di New York, o divennero schiavi di altri nativi americani o dei coloni. A Boston nel 1638, William Pierce, il capitano della nave \"Desire\" costruita nel 1636 a Marblehead vicino a Salem, import\u00f2 il primo carico di schiavi dalle Barbados, che scambi\u00f2 con i prigionieri Pequot.\nLa guerra termin\u00f2 ufficialmente solo con il trattato di Hartford del 21 settembre 1638, che in realt\u00e0 fu una rinuncia degli ultimi Pequot alla loro cultura e alla loro identit\u00e0."}
{"id": "686914", "revid": "41310", "url": "https://it.wikipedia.org/wiki?curid=686914", "title": "San Francesco Borgia", "text": ""}
{"id": "686921", "revid": "217830", "url": "https://it.wikipedia.org/wiki?curid=686921", "title": "Circuito di Jerez de la Frontera", "text": "Il circuito de Jerez-\u00c1ngel Nieto \u00e8 un autodromo situato in Spagna, nelle vicinanze di Cadice, in Andalusia. \u00c8 intitolato alla memoria di \u00c1ngel Nieto, motociclista spagnolo scomparso nel 2017. Ha ospitato cinque edizioni del Gran Premio di Spagna di Formula 1 (dal 1986 al 1990), due del Gran Premio d'Europa di Formula 1 (nel 1994 e nel 1997) e attualmente ospita il Gran Premio di Spagna del Motomondiale e di Superbike. All'epoca misurava 4.218 metri, con pista larga 11 metri. Nel 1992 vennero fatti alcuni lavori per renderlo pi\u00f9 veloce con la modifica della curva \"Sito Pons\" a cui segu\u00ec, nel 1994, l'inserimento della chicane \"Senna\", portando la lunghezza del tracciato a 4.428 metri. Nel 2003 \u00e8 stata allungata la corsia d'uscita box che ora termina alla curva \"Expo '92\", mentre nel 2009 sono state asfaltate le vie di fuga delle curve \"Expo '92\", \"Michelin\", \"Dry Sac\" e \"Ducados\". Il cambio di denominazione \u00e8 stato ufficializzato il 3 maggio 2018, in occasione del Gran Premio motociclistico di Spagna. Considerato troppo lento per la Formula 1, rimane comunque molto utilizzato per i test ufficiali. Nell'edizione 2020 del Motomondiale, il circuito ha ospitato due gran premi: l'abituale Gran Premio motociclistico di Spagna ed il nuovo Gran Premio motociclistico di Andalusia."}
{"id": "686922", "revid": "88740", "url": "https://it.wikipedia.org/wiki?curid=686922", "title": "New Thing", "text": "New Thing \u00e8 un romanzo solista di Wu Ming 1, alias Roberto Bui, uno dei cinque scrittori che compongono il collettivo letterario Wu Ming.\nPubblicato nel 2004 in Italia da Einaudi (ISBN 88-06-16276-4).\nTrama.\nIl romanzo parla della vicenda del \"Figlio di Whiteman\", un serial killer che a Brooklyn tra il 4 aprile 1967 e il 10 giugno 1967 uccide neri legati al mondo jazz d'avanguardia.\nL'intera vicenda viene narrata da testimonianze delle persone presenti, flashback, articoli del giornale \"Brooklynite\", patchwork di frasi tratte da una immaginaria intervista avvenuta ai giorni d'oggi, registrazioni dell'epoca. L'intero contesto \u00e8 fortemente descritto dalle vicende storiche e politiche di quegli anni negli Stati Uniti d'America, tra il Black Panter Party e le lotte per i diritti civili dai personaggi presenti."}
{"id": "686923", "revid": "29863", "url": "https://it.wikipedia.org/wiki?curid=686923", "title": "Dunklin County (Missouri)", "text": ""}
{"id": "686924", "revid": "94862", "url": "https://it.wikipedia.org/wiki?curid=686924", "title": "Jerez de la Frontera (circuito)", "text": ""}
{"id": "686930", "revid": "1543377", "url": "https://it.wikipedia.org/wiki?curid=686930", "title": "Alessandro Dal Canto", "text": "Carriera.\nGiocatore.\nClub.\nLa sua carriera inizi\u00f2 nelle file della , con cui esord\u00ec da professionista il 27 gennaio 1993 in occasione della vittoriosa sfida di Coppa Italia (2-1) contro il ; tra le stagioni 1992-1993 e 1993-1994 disput\u00f2 altre 3 partite in Serie A con la maglia bianconera, con l'esordio in campionato risalente al 14 marzo 1993 in -Juventus (2-0). In seguito pass\u00f2 per una prima volta al , con cui, in Serie B, disput\u00f2 35 partite, realizzando anche il primo gol da professionista. Nel 1995-1996 fu al , con il quale gioc\u00f2 16 partite nella massima serie per poi ritornare, la stagione successiva, in cadetteria nelle file del Vicenza.\nNel dicembre 1996 pass\u00f2 al , dove rimase per quattro stagioni, scendendo in campo 96 volte tra Serie A e B e siglando 2 reti. Nel gennaio 2000 si trasfer\u00ec , con cui disput\u00f2 18 partite prima di passare, nell'ottobre successivo, nuovamente al Vicenza, dove rimase tre stagioni, disputando 49 incontri e segnando una rete.\nNel gennaio 2003 un nuovo trasferimento che lo fece diventare uno dei primi italiani a giocare nell'Est europeo, precisamente in Russia, con la maglia dell', con la quale gioc\u00f2 21 partite nella Premjer-Liga, divenendo il primo giocatore italiano di sempre a militarvi. Ritorn\u00f2 in Italia nel gennaio 2004 per vestire nuovamente la maglia del Vicenza, con cui gioc\u00f2 11 partite, per un totale di 97 con la maglia biancorossa.\nNella stagione 2004-2005 gioc\u00f2 ancora in Serie B, ma con la maglia del (26 presenze), per poi passare, nella stagione successiva, in Serie C1, tra le file del (13 presenze). Trascorse in Umbria solo mezza stagione, dato che nel gennaio 2006 si trasfer\u00ec all' dove rimase due stagioni, collezionando 47 presenze totali. Nell'estate 2007, svincolato, venne ingaggiato dal , dove chiuse la carriera nel 2009.\nNazionale.\nDal 1992 al 1993 ha giocato 5 partite con la nazionale Under-18, mentre nel 1997 ha giocato 4 partite con la nazionale Under-23. Ha partecipato nelle file della selezione padana all'edizione 2008 della Viva World Cup, campionato mondiale di calcio tra nazionali della NF-Board e non riconosciute dalla FIFA, edizione vinta dalla stessa Padania.\nAllenatore.\nIl 16 luglio 2009 diviene l'allenatore della formazione Primavera del . Il 15 marzo 2011, dopo l'esonero di Alessandro Calori, gli viene affidata la guida della prima squadra biancoscudata, in Serie B, con cui debutta il successivo 19 marzo nella vittoriosa sfida contro il (2-0). Con i patavini sfiora la promozione in Serie A, perdendo la finale play-off contro il .\nI buoni risultati ottenuti con i biancoscudati gli valgono la conferma alla guida della prima squadra. Alla fine della stagione 2011-2012, dopo aver mancato l'accesso alla zona play-off, non viene riconfermato sulla panchina della squadra. Frattanto il 5 luglio 2012 acquisisce a Coverciano con il massimo dei voti il titolo di allenatore di Prima Categoria UEFA Pro e quindi il diritto di ricoprire il ruolo di tecnico in una squadra della massima serie.\nIl 28 gennaio 2013 viene chiamato alla guida del , dopo l'esonero di Roberto Breda; a fine campionato non riesce a evitare la retrocessione della squadra berica in Lega Pro. Il successivo 3 luglio diventa l'allenatore del , venendo esonerato il 20 ottobre 2014, alla nona giornata del campionato di Lega Pro.\nIl 13 luglio 2015 viene nominato selezionatore dell', con cui raggiunge la fase finale del campionato europeo di categoria in Azerbaigian, venendo eliminato dopo le tre partite del girone.\nIl 17 giugno 2016 passa alla guida della formazione Primavera dell', con cui raggiunge la finale del Torneo di Viareggio 2017 persa contro il . Il successivo 19 giugno viene nominato allenatore della formazione Primavera della . Con i bianconeri viene eliminato agli ottavi di Coppa Italia dal Torino e nella semifinale del Torneo di Viareggio e di campionato per mano di Fiorentina e Inter.\nIl 13 giugno 2018 lascia il club piemontese e lo stesso giorno diventa il tecnico dell'Arezzo che guida ad un buon quarto posto nel girone e fino alla semifinale play-off.\nLa stagione successiva non rinnova e il 4 luglio 2019 firma un contratto con la Robur Siena.. Arriva 6\u00ba nel girone A della Serie C e perde il secondo turno dei play-off.\nData la mancata iscrizione della formazione bianconera, il 16 settembre 2020 viene ufficializzato come nuovo allenatore del Livorno, sempre in Serie C. Il 1\u00ba marzo 2021, con la squadra penultima in classifica, viene sollevato dall'incarico.\nIl 10 maggio 2021 viene annunciato come nuovo tecnico della , militante nel Girone B della Serie C, per la stagione 2021-2022. Il 4 ottobre, dopo 7 giornate di campionato e solo 3 punti conquistati che inchiodano la squadra all'ultimo posto della classifica, viene esonerato.\nStatistiche.\nStatistiche da allenatore.\n\"Statistiche aggiornate al 4 ottobre 2021.\""}
{"id": "686931", "revid": "1305772", "url": "https://it.wikipedia.org/wiki?curid=686931", "title": "San Mart\u00edn de los Andes", "text": "San Mart\u00edn de los Andes \u00e8 una cittadina della provincia di Neuqu\u00e9n, in Argentina. \u00c8 situata nel dipartimento di L\u00e1car, nella parte sud-occidentale della provincia, ai piedi della Ande, sulle sponde del Lago L\u00e1car. Dista 45 km dal confine con il Cile e circa 1,545\u00a0km da Buenos Aires. Ha una popolazione di circa 24.000 abitanti.\nLa citt\u00e0 fu fondata il 4 febbraio 1898. Attualmente \u00e8 una localit\u00e0 turistica molto frequentata, ed \u00e8 la sede del consorzio del Parco Nazionale Lan\u00edn. La suggestiva Strada dei Sette Laghi (110\u00a0km) unisce San Mart\u00edn de los Andes con Villa La Angostura, costeggiando alcuni fra i numerosi laghi presenti nel comprensorio noto come \"Regione dei Laghi\", di cui San Mart\u00edn de los Andes costituisce l'accesso settentrionale, e che si estende a sud fino a Bariloche. San Mart\u00edn de los Andes si trova circa 35 km a sud di Jun\u00edn de los Andes.\nLa cittadina \u00e8 servita dell'aeroporto Chapelco (codice CPC), che dista 22\u00a0km dal centro."}
{"id": "686940", "revid": "61051", "url": "https://it.wikipedia.org/wiki?curid=686940", "title": "Chiesa di Sant'Andrea (Venegazz\u00f9)", "text": "La chiesa di Sant'Andrea \u00e8 il principale luogo di culto cattolico di Venegazz\u00f9, frazione di Volpago del Montello, in provincia e diocesi di Treviso; fa parte del vicariato di Nervesa della Battaglia.\nStoria.\nLa chiesa di Sant'Andrea venne edificata a partire dal 1765 grazie a un cospicuo prestito in denaro da parte del N.H. Marcantonio Spineda. Il sacro edificio fu benedetto nel 1794 e consacrato nel 1825.\nDescrizione.\nArte e architettura.\nTipico esempio di architettura neoclassica si caratterizza per ampio pronao tetrastilo con intercolunnio centrale pi\u00f9 ampio e capitelli a ordine composito con trabeazione sormontata da timpano dentellato. La chiesa venne progettata secondo la regola della \"Media Proporzionale Armonica\" dall'architetto castellano Giordano Riccati, amico degli architetti Francesco Maria Preti e Giovanni Miazzi, impegnati nello stesso periodo alla realizzazione dell'attigua villa Spineda.\nDegno di nota \u00e8 anche il campanile, tra i pi\u00f9 alti della Marca, eretto fra 1855 e il 1883, su progetto dell'ing. Antonio Monterumici e costruito completamente con mattoni sagomati e pietra bianca di Vas.\nOpere d'arte.\nAl suo interno la chiesa, a navata unica con paraste trabeate, custodisce numerose opere d'arte provenienti sia dalla vecchia parrocchiale, sia dalla chiesa della B.V. della Salute di Padova. Tra le opere che si possono ammirare vi sono:\nIl fonte battesimale (vasca in pietra del XVIII secolo) \u00e8 sostenuta da una stele pagana del VI secolo d.C., elemento architettonico di una costruzione pi\u00f9 antica rinvenuta nella vecchia chiesa posta ai piedi del Montello; la vasca \u00e8 ricoperta da una struttura in legno d\u2019abete e sulla sommit\u00e0 una statuina di Giovanni Battista. Nella parete \u00e8 collocato un bassorilievo ligneo rappresentante il Battesimo opera di Lino Fiorentin scultore contemporaneo di Venegazz\u00f9.\nNella sagrestia \u00e8 conservata una tela raffigurante una \"Vista di Asolo\" della fine del XIX secolo dipinta da Antonio Cavinato. Il dipinto fu donato dalla contessa Matilde Rigato Spineda nel 1900 per una lotteria dove il ricavato andava a favore della Chiesa di Venegazz\u00f9. Durante l\u2019estrazione della lotteria non c\u2019\u00e8 stato nessun vincitore ed il quadro \u00e8 rimasto in chiesa.\nOrgano a canne.\nL'organo, del 1840 della Ditta Giacomo Bazzani e Figli, fabbricatori d'organi in Venezia successori Nachini e Callido. L\u2019organo e l\u2019orchestra originariamente furono costruiti sopra il portale d\u2019ingresso e l\u00ec restarono fino al 1935, quando il parroco don Sante Brusa decise di smontarlo e trasportarlo nel nuovo coro e cantoria fatti costruire dietro l\u2019altare maggiore, l\u2019orchestra fu smontata e venduta, il drappo raffigurante Santa Cecilia che copriva il cassone contenente le canne \u00e8 tuttora conservato nei magazzini della chiesa. Il lavoro, documentato da una fattura datata 15 maggio 1935 fu operato dalla Ditta Domenico Malvestito e Figlio di Padova.\nLo strumento \u00e8 a trasmissione integralmente meccanica; esso dispone di 18 registri su due manuali e pedale.\nMusica.\nAll'interno della mura della chiesa ha avuto i propri natali il prestigioso coro \"Schola Cantorum Sant'Andrea\" diretto dal noto organista Tarcisio Dal Zotto, il gruppo \u00e8 specializzato in polifonia sacra.\nAll\u2019interno della chiesa \u00e8 presente un pregevole organo del Bazzani costruito nel 1840."}
{"id": "686943", "revid": "1186766", "url": "https://it.wikipedia.org/wiki?curid=686943", "title": "Latte alla portoghese", "text": ""}
{"id": "686944", "revid": "228587", "url": "https://it.wikipedia.org/wiki?curid=686944", "title": "Migrant Banking", "text": "Migrant Banking \u00e8 il termine usato per indicare il rapporto tra banche e immigrati nella nazione in cui operano queste banche.\nDefinizione.\n\"Migrant banking\" \u00e8 un neologismo anglofono con cui si intende generalmente il processo di bancarizzazione degli immigrati. L'inserimento finanziario di questa nuova componente della popolazione, nell'ambito economico nazionale esistente, ha importanti riflessi sociali.\nLo sviluppo del problema.\nStoricamente l'intermediazione tra l'offerta e la domanda di denaro e i servizi bancari ha sempre avuto un marcato impatto sociale. In molti casi le banche incidono in modo decisivo fornendo opportunit\u00e0 di progresso a individui e comunit\u00e0, e dunque alla societ\u00e0 stessa nel suo insieme.\nLo sviluppo del dibattito sul \"migrant banking\" all'interno dello studio delle migrazioni \u00e8 quindi di notevole importanza strategica: con i suoi risvolti esso pu\u00f2 infatti costituire la prima tappa per una piena cittadinanza economica dell'emigrante, e agevolare, attraverso questo passaggio, una sua integrazione nel segno del rispetto reciproco. \nL'accesso ai servizi bancari alla popolazione immigrata presente pu\u00f2 essere analizzato da due punti di vista: da un lato equivale all'apertura di un mercato promettente e redditizio per le banche, dall'altro lato si caratterizza come un aiuto a superare i primi momenti difficili dell'arrivo nel paese di approdo creando un legame e un rapporto positivo con questo paese. L'immigrato abbandonato ed escluso dalle varie istituzioni pubbliche e private si trova invece facilmente emarginato e sospinto verso situazioni di potenziale criminalit\u00e0 suscettibili di creare gravi danni sociali.\nQueste considerazioni si possono applicare in generale a tutti i paesi, tuttavia il problema della \"financial exclusion\" o della \"popolazione unbanked\" \u00e8 pi\u00f9 marcato in quelle nazioni dove le necessit\u00e0 quotidiane dei singoli sono molto spesso soddisfatte attraverso l'uso di servizi bancari, quali ad esempio il pagamento tramite carte di credito. \nSituazione italiana.\nL'immigrazione, ormai una realt\u00e0 acquisita, \u00e8 destinata a svolgere un ruolo da protagonista nel campo economico e finanziario. Gli immigrati della popolazione residente in Italia e . \nL'Italia attira un numeroso flusso di ingressi tra nuovi lavoratori e ricongiungimenti familiari. Costoro di fatto suppliscono ad una crescita demografica in calo, che influisce negativamente sul mercato occupazionale, e rendendo sempre pi\u00f9 necessario il fenomeno migratorio stesso per avere a disposizione manodopera per alcuni settori dell'industria e agricoltura. \nIl fenomeno della cosiddetta \u201cbancarizzazione\u201d degli immigrati \u00e8 un fenomeno a lungo non considerato sia dai ricercatori che dalle banche. L'interesse per l'emigrato come operatore economico sembra iniziare solo a partire dal 1998. In quell'anno viene infatti realizzato il primo prodotto bancario confezionato sui suoi bisogni. L'iniziativa, presa dalla Banca Popolare di Milano, rimane per\u00f2 l'unica di un certo peso fino al 2004. Soltanto a partire da questa data, soprattutto per volont\u00e0 dell'Associazione bancaria italiana e con le tavole di discussione volute da Enzo Maria Napoletano intorno al welcome marketing, il \"migrant banking\" ha cominciato ad entrare a pieno titolo nella realt\u00e0 finanziaria italiana. \nSecondo dati recenti (2008) sono circa 1,4 milioni gli immigrati in Italia che hanno un conto corrente in una banca italiana, con una crescita del 33% rispetto al 2006.\nOggi si osserva la fase di transizione in cui il \"migrant banking\" si colloca tra la banca etica e il mercato competitivo. Le previsioni, soprattutto degli operatori del settore, vedono gi\u00e0 imminente una competizione far le banche nella ricerca di nuovi clienti fra gli immigrati, e lo percepiscono come il terreno sul quale avverr\u00e0 una nuova battaglia concorrenziale. In questi ultimi due anni quasi tutti gli istituti bancari italiani ne stanno studiando le sue potenzialit\u00e0 economiche.\nL'apertura verso questa nuova potenzialit\u00e0 non riguarda solo il mercato italiano ma tutto il mondo occidentale attraversato da crescenti flussi migratori in entrata. Lo stesso presidente della Federal Reserve, Bernanke, ha messo al centro di uno dei primi discorsi tenuti dopo la sua nomina l'esigenza che il sistema bancario statunitense servisse meglio la popolazione immigrata e che le banche implementassero i propri collegamenti verso gli istituti dei paesi fonte di emigrazione.\nNote.\nSiti dedicati alla materia:\nwww.migrantiebanche.it"}
{"id": "686949", "revid": "838137", "url": "https://it.wikipedia.org/wiki?curid=686949", "title": "Armani", "text": ""}
{"id": "686953", "revid": "2169430", "url": "https://it.wikipedia.org/wiki?curid=686953", "title": "Saadi Gheddafi", "text": "Attivit\u00e0 imprenditoriale e politica.\nAttivit\u00e0 economiche.\nNel 2006 lancia l'idea della costruzione di una \"Hong Kong libica\", un'area con bassa tassazione alla stregua di un paradiso fiscale nel territorio della Jam\u0101h\u012briyya, al quale doveva essere possibile accedere senza visti. La difficile congiuntura economica ha fatto naufragare l'idea.\nTra gli altri interessi di Gheddafi figura il cinema: \u00e8 infatti presidente del \"World Navigator Entertainment\", una societ\u00e0 di produttori che investe nei film western. Nel luglio del 2009 \u00e8 divenuto amministratore e finanziatore (con 100 milioni di dollari) della Natural Selection, fondata a Los Angeles e presieduta da Matty Beckerman, che dovrebbe produrre entro il 2014 una ventina di film dal budget medio di 15 milioni di dollari.\nGuerra civile libica.\nDurante la guerra civile libica, il 21 agosto 2011, i media sostennero che Gheddafi fosse stato catturato dai ribelli del Consiglio Nazionale Libico nel corso della seconda battaglia di Tripoli. Alessandro Gaucci, figlio di Luciano Gaucci (presidente del ai tempi in cui il libico faceva parte della squadra) espresse stima personale nei suoi confronti e dispiacere per l'arresto.\nLa notizia del suo arresto si rivel\u00f2 poi infondata: l'11 settembre 2011 era fuggito in Niger dove gli erano stati concessi asilo e arresti domiciliari. Dal 29 settembre 2012 \u00e8 ricercato anche dall'Interpol per appropriazione indebita con l'uso della forza e intimidazione armata quando guidava la Federcalcio libica. Una volta catturato \u00e8 stato estradato in Libia il 6 marzo 2014 e detenuto presso il carcere di Tripoli. Nel maggio del 2015 \u00e8 stato processato per omicidio, accusato di aver ucciso nel 2006 il calciatore libico Bashir al-Riani.\nNell'agosto dello stesso anno viene diffuso un video in cui Saadi viene torturato dalle milizie islamiche. Il 19 dicembre 2017 la famiglia Gheddafi denuncia di non essere pi\u00f9 in contatto con Saadi, in isolamento senza la possibilit\u00e0 di vedere il suo avvocato.\n\u00c8 stato scarcerato nel settembre 2021, dopo 7 anni di detenzione, su ordine del tribunale di Tripoli.\nCarriera calcistica.\nOltre alla politica e agli incarichi di governo, ha coltivato altri interessi, come il calcio: \u00e8 stato infatti un calciatore professionista ed \u00e8 stato presidente della federazione calcistica libica e capitano della nazionale libica oltre ad essere azionista di , e tramite il Libyan Arab Foreign Investment Company e la Tamoil; tuttavia Franco Scoglio, allenatore della nazionale libica nel 2002, non convocher\u00e0 mai Gheddafi in quanto \u00abnon ama subire i ricatti di nessuno\u00bb e perch\u00e9 si era reso conto che i suoi gol in campionato erano solo compiacenze delle difese avversarie; poco dopo la sua esperienza da CT finir\u00e0.\nInizialmente milita nell', per poi passare nella stagione 2003-2004 al di Luciano Gaucci. Con la maglia degli umbri ha giocato soltanto un\u2019amichevole contro la Virtus Bassano, segnando due gol, e 13 minuti in campionato contro la (di cui era all'epoca socio e tifoso), diventando nell'occasione il primo calciatore libico a giocare in Serie A. Precedentemente era risultato, nel mese di ottobre, positivo al nandrolone dopo un controllo antidoping per la partita Perugia- (durante la quale era rimasto in panchina) venendo squalificato per tre mesi.\nNell'annata 2005-2006 \u00e8 passato all', giocando anche qui solo 8 minuti contro il , in un'esperienza condita da numerose polemiche sulla sua sfarzosa vita fuori dal campo. Nella stagione 2006-2007, dove sembrava dovesse andare al , \u00e8 infine approdato alla , senza disputare alcuna partita, terminandovi la sua esperienza calcistica in Italia. \u00c8 in quest\u2019ultima esperienza che Al Saadi finisce al centro dei riflettori per la vita lussuosa che fa nella riviera ligure tra Rapallo, Santa Margherita Ligure e Portofino soggiornando nel lussuoso Excelsior Palace di Rapallo dove lascia anche un grande buco dopo che il padre gli aveva bloccato le carte di credito in seguito al suo rifiuto a tornare in patria. Il Tribunale di Chiavari nel 2011 lo condanner\u00e0 a risarcire 360.000 euro all\u2019hotel (pi\u00f9 le spese legali), e l\u2019anno seguente la Guardia di Finanza metter\u00e0 sotto sequestro il suo suv cadillac, fermo da anni nel parcheggio dell\u2019hotel, nell\u2019ambito della seconda tranche di sequestri dei beni riconducibili al padre, dopo la rogatoria internazionale emanata dal Tribunale dell\u2019Aja per risarcire le vittime del regime; al 2021 l\u2019auto \u00e8 di propriet\u00e0 dell\u2019Excelsior dopo che sono stati tolti i sigilli."}
{"id": "686967", "revid": "254059", "url": "https://it.wikipedia.org/wiki?curid=686967", "title": "Villa La Angostura", "text": " \nVilla La Angostura \u00e8 una cittadina situata nella parte meridionale della province argentina di Neuqu\u00e9n, sulla sponda nord-occidentale del lago Nahuel Huapi. Ha una popolazione di circa 11.000 abitanti.\nLa cittadina \u00e8 situata a met\u00e0 strada fra San Mart\u00edn de los Andes e San Carlos de Bariloche, nel Parco Nazionale Nahuel Huapi. La Angostura \u00e8 considerata una delle principali attrazioni della Patagonia andina, per la citt\u00e0 stessa, dalle caratteristiche costruzioni in legno strutturale, ma anche per la bellezza dei panorami nella regione circostante. Dalla parte opposta della citt\u00e0 rispetto al Nahuel Huapi, si trova il Lago Correntoso. I due laghi sono collegati dal fiume Correntoso, lungo soltanto 200 metri, una delle principali mete per la pesca nei dintorni di Villa La Angostura. La panoramica Strada dei Sette Laghi (110\u00a0km) collega la citt\u00e0 a San Mart\u00edn de los Andes.\nL'architettura della cittadina segue uno stile prettamente alpino, con l'utilizzo del legno, la citt\u00e0 fu fondata infatti da emigranti italiani, quasi tutti Bellunesi, tedeschi ed austriaci. \u00c8 ricca di negozi di artigianato e prodotti alimentari locali, come il cioccolato, la carne di cervo e la trota.\nIl microclima dell'area \u00e8 temperato, con influenze dell'Oceano Pacifico, dalla parte opposta della Cordigliera delle Ande, sebbene in inverno vi siano abbondanti nevicate. Nelle vicinanze di La Angostura si trova la stazione sciistica di Cerro Bayo."}
{"id": "686968", "revid": "62244", "url": "https://it.wikipedia.org/wiki?curid=686968", "title": "Moro", "text": ""}
{"id": "686969", "revid": "729019", "url": "https://it.wikipedia.org/wiki?curid=686969", "title": "Eduard Shevardnadze", "text": "A lungo funzionario del PCUS, nella cui emanazione georgiana prest\u00f2 servizio anche segnalandosi per la lotta contro la corruzione e il mercato nero dei beni di consumo, emerse a livello nazionale a met\u00e0 degli anni settanta con l'entrata nel comitato centrale del PCUS e successivamente - nel periodo di \"glasnost\"' inaugurato dal segretario del Partito Michail Gorba\u010d\u00ebv - con la nomina a ministro degli esteri dell'URSS. In tale veste condusse i dialoghi di disarmo con la presidenza degli Stati Uniti ed ebbe un ruolo diplomatico nella fine della guerra in Afghanistan. Dopo lo scioglimento dell'URSS e l'indipendenza delle Repubbliche che costituivano l'Unione, divenne Primo ministro facente funzioni e, successivamente, Presidente della neonata repubblica di Georgia.\nBiografia.\nNel 1946 ader\u00ec al movimento giovanile del Partito Comunista sovietico, scalando tutte le gerarchie fino a divenire nel 1972 il capo del partito nella Repubblica Georgiana. Negli anni '70 fece alcune riforme verso il mercato libero e lott\u00f2 contro la corruzione del partito togliendo agli ufficiali molti dei loro beni di lusso. Nel 1985, in seguito all'elezione di Michail Gorba\u010d\u00ebv a leader dell'Unione Sovietica, \u0160evardnadze venne nominato Ministro degli esteri, nell'ambito dell'inserimento nel Governo di giovani riformisti, in sostituzione di Andrej Gromyko, detentore della carica da 28 anni.\nGioc\u00f2 un ruolo chiave nella fine della Guerra fredda. Con la cosiddetta Dottrina Sinatra, in politica estera, che consentiva ai Paesi dell'Est di scegliere liberamente la propria strada, senza influenze violente da parte dell'URSS, imped\u00ec interventi armati in presenza di movimenti popolari di protesta nei paesi del blocco comunista, contravvenendo al principio leninista di solidariet\u00e0 internazionalista fra le forze socialiste mondiali e minando in maniera determinante la solidit\u00e0 del blocco socialista.\nIn contrasto con le politiche economiche di Gorba\u010d\u00ebv, si dimise nel dicembre 1990, anche perch\u00e9 riteneva prossimo un ritorno della dittatura e un'inversione di tutte le liberalizzazioni effettuate. Pochi mesi dopo i suoi timori furono parzialmente comprovati quando, nell'agosto 1991, esponenti conservatori del Partito Comunista dell'Unione Sovietica e dell'esercito tentarono un colpo di Stato per rovesciare Gorba\u010d\u00ebv; il tentativo per\u00f2 fall\u00ec e, anzi, acceler\u00f2 la caduta dell'URSS, scoraggiando qualsiasi piano riformista che avrebbe potuto mantenerla integra.\nNel novembre 1991 fu nominato nuovamente Ministro degli Esteri, ma si dimise insieme a Gorba\u010d\u00ebv e al resto del Governo il mese seguente, quando l'Unione Sovietica fu formalmente sciolta. Divenne Presidente della Georgia nell'ottobre del 1995 con l\"Unione dei Cittadini della Georgia\", ma venne sconfitto e deposto dalla cosiddetta Rivoluzione delle rose il 23 novembre 2003. Trascorse la vecchiaia lontano dalla politica attiva nella capitale Tbilisi, dove mor\u00ec nel luglio 2014 all'et\u00e0 di 86 anni.\nVita privata.\nNel 1951, Shevardnadze spos\u00f2 Nanuli Tsagareishvili (1929-2004), il cui padre fu epurato al culmine delle purghe staliniane. All'inizio, Nanuli rifiut\u00f2 la proposta di matrimonio, temendo che il fatto di essere figlia di un \"nemico del popolo\", avrebbe potuto rovinare la carriera di Shevardnadze. Poi accett\u00f2 la proposta. Dal matrimonio due i figli: Paata e Manana."}
{"id": "686973", "revid": "43211", "url": "https://it.wikipedia.org/wiki?curid=686973", "title": "Pro wrestling", "text": ""}
{"id": "686980", "revid": "75142", "url": "https://it.wikipedia.org/wiki?curid=686980", "title": "R\u00f8yksopp", "text": ""}
{"id": "686991", "revid": "287204", "url": "https://it.wikipedia.org/wiki?curid=686991", "title": "Russula fellea", "text": "\"Russula fellea\" (Fr.) Fr., Epicrisis Systematis Mycologici (Upsaliae): 35 (1838).\nDescrizione della specie.\nCappello.\n4-8(12) cm di diametro, da convesso a piano.\nLamelle.\nFitte, fragili, sottili, adnate o annesse, bianche con riflessi ocracei, lamellule rare.\nGambo.\n4-6(8) x 1-1,5\u00a0cm, sodo, fragile a maturit\u00e0, biancastro, giallastro alla base, qualche volta ristretto al centro, liscio, farinoso all'apice e cavo con l'et\u00e0.\nCarne.\nBianca, con l'et\u00e0 diventa color ocra, immutabile, compatta e piuttosto spessa nel cappello.\nSpore.\n7,5-9 x 6-7\u00a0\u00b5m, bianche in massa, ellissoidali, con un lieve reticolo, con verruche ottuse.\nHabitat.\nSpecie non comune, fruttifica in estate-autunno, gregario o solitario in boschi di faggio, meno comune in boschi di conifere.\nCommestibilit\u00e0.\nNon commestibile per il sapore bruciante."}
{"id": "686994", "revid": "729019", "url": "https://it.wikipedia.org/wiki?curid=686994", "title": "Chronos I", "text": "Chronos I (talvolta chiamato semplicemente Chronos) \u00e8 una raccolta di materiale inedito del gruppo \"progressive\" statunitense Starcastle, pubblicata nel 2001.\nIl disco.\n\"Chronos I\" \u00e8 una raccolta di materiale inedito degli Starcastle, pubblicata diversi anni dopo il loro scioglimento (avvenuto alla fine degli anni settanta). Il materiale venne raccolto da Gary Strater, ex bassista del gruppo, e l'album usc\u00ec per l'etichetta di Strater, la Sunsinger Records. La maggior parte dei brani sono versioni inedite di pezzi appartenenti ai primi due album del gruppo, \"Starcastle\" e \"Fountains of Light\".\nCome le precedenti copertine degli \"Starcastle\", anche quella di \"Chronos\" mostra un grande edificio su uno sfondo fantascientifico; in questo caso, l'edificio \u00e8 la Moschea Blu di Istanbul."}
{"id": "687000", "revid": "827882", "url": "https://it.wikipedia.org/wiki?curid=687000", "title": "Chronos", "text": "Chronos \u00e8 la divinit\u00e0 orfica del tempo. Il termine pu\u00f2 indicare:"}
{"id": "687004", "revid": "438678", "url": "https://it.wikipedia.org/wiki?curid=687004", "title": "Eraclea (disambigua)", "text": ""}
{"id": "687006", "revid": "89808", "url": "https://it.wikipedia.org/wiki?curid=687006", "title": "Dwayne &quot;The Rock&quot; Johnson", "text": ""}
{"id": "687008", "revid": "767487", "url": "https://it.wikipedia.org/wiki?curid=687008", "title": "Mina Gold", "text": "\"Mina Gold\", pubblicato nel 1998, \u00e8 una raccolta pubblicata sia in doppio CD che doppia Musicassetta della cantante italiana Mina.\nNel 2012, questa raccolta \u00e8 stata rimossa dalla discografia sul sito ufficiale minamazzini.com.\nDescrizione.\nQuesta compilation in doppio CD \u00e8 curata da Mario Ragni e Renato Silla e come la successiva \"Mina Gold 2\", non fa parte della discografia ufficiale curata personalmente da Mina ma viene inserito ugualmente, cos\u00ec come fa il sito di riferimento \"minamazzini.com\", in quanto contiene molte canzoni antecedenti al 1967, anno in cui l'artista fonda la propria etichetta discografica PDU.\nContiene una perla rarissima: \"Sono come tu mi vuoi\" firmata da Antonio Amurri con Bruno Canfora e Maurizio Jurgens.\nTra le quaranta canzoni ci sono vari inediti, fra cui alcune incise con il nome di \"Baby Gate\".\n\"Be-bop-a-Lula\" e \"When\"\n\"You are my destiny\"\n\"My true love\"\n\"Tua\" e \"Io sono il vento\"\n\"Passione\"\n\"So che non \u00e8 cos\u00ec\"\n\"Soli\"\n\"Sette mari\"\n\"Sono come tu mi vuoi\"\nTracce.\nCD 1\nCD 2"}
{"id": "687009", "revid": "767487", "url": "https://it.wikipedia.org/wiki?curid=687009", "title": "Contea di Dunklin", "text": "La contea di Dunklin (in inglese Dunklin County) \u00e8 una contea del Missouri, USA. Il capoluogo \u00e8 Kennett. La contea fu creata nel 1845, in onore di Daniel Dunklin, ex-governatore dello Stato morto l'anno precedente.\nGeografia fisica.\nLa contea copre un'area totale di 1417\u00a0km\u00b2, 1413\u00a0km\u00b2 di terre e 4\u00a0km\u00b2 di acqua.\nSociet\u00e0.\nEvoluzione demografica.\nAl censimento del 2000 contava 33155 abitanti (9159 famiglie) e 14682 unit\u00e0 abitative (10 per km\u00b2). La componente etnica era per l'88.64% caucasici, 8.68% afroamericani, 2.49% ispanici, 0.31% nativi americani, 0.27% asiatici.\nIl 26.00% della popolazione era sotto i 18 anni, il 16.50% sopra i 65 anni.\nIl reddito procapite si attesta sui 13561 dollari. Il 24.50% della popolazione \u00e8 sotto la soglia di povert\u00e0."}
{"id": "687010", "revid": "110157", "url": "https://it.wikipedia.org/wiki?curid=687010", "title": "Ringsaker", "text": "Ringsaker \u00e8 un comune norvegese della contea di Innlandet."}
{"id": "687012", "revid": "767487", "url": "https://it.wikipedia.org/wiki?curid=687012", "title": "Contea di Pemiscot", "text": "Pemiscot County \u00e8 una contea del Missouri, USA. Il capoluogo \u00e8 Caruthersville. La contea fu creata nel 1851.\nGeografia fisica.\nLa contea copre un'area totale di 1327 km\u00b2. 1277\u00a0km\u00b2 di terre e 50\u00a0km\u00b2 di acqua.\nSociet\u00e0.\nEvoluzione demografica.\nAl censimento del 2000 contava 20047 abitanti (5317 famiglie) e 8793 unit\u00e0 abitative (18 per km\u00b2). La componente etnica era per il 71.76% caucasici, 26.23% afroamericani, 1.57% ispanici, 0.25% nativi americani, 0.27% asiatici.\nIl 30.00% della popolazione era sotto i 18 anni, il 14.90% sopra i 65 anni.\nIl reddito procapite si attesta sui 12968 dollari. Il 30.40% della popolazione \u00e8 sotto la soglia di povert\u00e0."}
{"id": "687013", "revid": "1169970", "url": "https://it.wikipedia.org/wiki?curid=687013", "title": "Andrea Dotti (beato)", "text": "Biografia.\nSecondo una tradizione locale sarebbe stato fratello del conte Dotto Dotti, comandante degli Arcieri della Guardia di Filippo IV di Francia. Il giovane Andrea fu cresciuto come molti nobili del suo tempo, distinguendosi, tra l'altro, per il coraggio in combattimento.\nNel 1278 ascolt\u00f2 un'omelia di Filippo Benizi (venerato in seguito come santo) all'apertura del capitolo dell'Ordine dei Servi di Maria a Sansepolcro. Oggetto dell'omelia era la rinuncia ai beni terreni come via di salvezza. Subito dopo decise di entrare nell'Ordine formato dal Benizi e due anni dopo (1280) fu ordinato sacerdote. Nel 1285 torn\u00f2 a Sansepolcro. Si dice che poi abbia predicato in Umbria, Toscana, Piemonte e Lombardia tra il 1290 e il 1295. Nel 1295 fece unificare gli eremi di Montevicchi e della Barucola, sulla montagna di Sansepolcro, al convento cittadino dei Servi di Maria.\nDa quel momento Andrea visse la sua vita nel convento di Sansepolcro e nell'eremo della Barucola. Mor\u00ec alla Barucola la mattina del 31 agosto 1315; il suo corpo fu ritrovato dai confratelli sotto un grande faggio sembra nell'atto di pregare. Secondo la leggenda mor\u00ec dopo una notte di preghiera all'ora esatta che sarebbe stata da lui predetta molto tempo prima.\nIl corpo del Dotti \u00e8 conservato all'interno dell'altare maggiore della chiesa di Santa Maria dei Servi.\nCulto.\nIl culto prestato alla memoria del Dotti fu confermato da papa Pio VII nel 1806.\nNel 1915 fu solennemente festeggiato il sesto centenario della morte; nel 2006 a Sansepolcro sono state organizzate iniziative culturali in occasione del secondo centenario dell'approvazione del culto. Il 31 agosto 2015, ricorrendo il settimo centenario della morte, \u00e8 stata compiuta una ricognizione canonica sui resti mortali, conservati entro un'urna collocata nell'altare maggiore della chiesa di Santa Maria dei Servi di Sansepolcro. Le operazioni di analisi dei reperti ossei e di sistemazione si sono concluse il giorno 11 settembre, quando l'urna \u00e8 stata sigillata al termine di una concelebrazione eucaristica presieduta dal vescovo Diocesano, Riccardo Fontana, alla quale hanno preso parte sacerdoti diocesani e numerosi frati Servi di Maria. Nella stessa occasione il postulatore dell'ordine ha consegnato alla chiesa dei Servi e alla Basilica Cattedrale reliquie del beato Andrea e del beato Ubaldo da Sansepolcro. Sempre l'11 settembre 2015 si \u00e8 tenuto un convegno di studio sulla figura dei due beati promosso dall'Istituto Storico dell'Ordine dei Servi di Maria.\nAll'inizio del XX secolo, inoltre, presso la Parrocchia di Sant'Agostino in Santa Maria dei Servi a Sansepolcro era attivo un circolo giovanile denominato \"Beato Andrea Dotti\".\nLa memoria liturgica ricorre il 4 settembre (il 31 agosto per l'Ordine dei Servi di Maria). Il culto \u00e8 diffuso presso i conventi dell'Ordine dei Servi di Maria; in Italia si concentra particolarmente a Sansepolcro, mentre l'antico eremo della Barucola, attualmente in stato di abbandono, continua a essere meta di pellegrini e turisti, se pur in numero piuttosto ridotto.\nIconografia.\nLa pi\u00f9 antica immagine del beato Andrea Dotti a tutt'oggi nota \u00e8 conservata in una cappella del transetto della chiesa di Santa Maria dei Servi a Siena e risale alla fine del XIV secolo o agli inizi del XV. Il Dotti \u00e8 raffigurato vestito dell'abito del suo Ordine religioso con un libro nella mano sinistra e un rosario nella mano destra.\nFonti e bibliografia.\nL'archivio del convento dei Servi di Maria di Sansepolcro e quello dell'eremo della Barucola contengono alcuni atti nei quali figura fra Andrea da Sansepolcro, detto in un caso anche Andrea dell'eremo, in cui gli studiosi hanno individuato il beato. Tali documenti si conservano oggi nel fondo \"Sansepolcro\", sezione \"Diplomatico\", dell'archivio del convento della SS.ma Annunziata di Firenze e sono consultabili nell'edizione datane da Franco Andrea Dal Pino, \"I frati Servi di s. Maria dalle origini all'approvazione (1233 ca. - 1304)\", II, Louvain, 1972.\nLo studio pi\u00f9 completo sulla figura del beato \u00e8 ancora quello pubblicato nell'anno dell'approvazione del culto: Costantino Battini, \"Memorie intorno alla vita del beato Andrea Dotti\", Firenze, 1807 al quale aggiungere il saggio di Andrea Czortek, \"Eremi cultor Burgensiumque splendor: il beato Andrea da Sansepolcro\", in \u00abStudi Storici dell'Ordine dei Servi di Maria\u00bb, 64-65, tomo II, 2014-2015, pp. 471-525 e la voce di Aristide M. Serra, \"Dotti Andrea\", in \"Dizionario Biografico degli Italiani\", vol. 41, Roma 1992.\nNotizie e informazioni sono riportate anche da:"}
{"id": "687015", "revid": "298229", "url": "https://it.wikipedia.org/wiki?curid=687015", "title": "Progressione del record mondiale dei 400 metri piani maschili", "text": "La voce seguente illustra la progressione del record mondiale dei 400 metri piani maschili di atletica leggera.\nIl primo record mondiale maschile venne riconosciuto dalla federazione internazionale di atletica leggera nel 1912, quando venne ratificato il primato dello statunitense Maxie Long datato 1900, mentre il primo record mondiale indoor risale al 1986. Dal 1975 la federazione internazionale ha accettato anche il cronometraggio elettronico per i record nelle distanze fino ai 400 metri e dal 1977 ha richiesto, per l'omologazione dei record, unicamente il cronometraggio elettronico al centesimo di secondo.\nLo statunitense Lee Evans, vincitore dei Giochi olimpici di col tempo di 43\"86, \u00e8 stato riconosciuto come primo detentore del record mondiale con cronometraggio elettronico. Ad oggi, la World Athletics ha ratificato ufficialmente 24 record mondiali assoluti e 6 record mondiali indoor di specialit\u00e0.\nIl 31 agosto 1968 Vincent Matthews corse in 44\"4, un decimo in meno del primato mondiale di Tommie Smith, ma il record non fu omologato perch\u00e9 Matthews aveva corso con scarpette chiodate non regolamentari. Il 14 settembre dello stesso anno, nella finale dei trials statunitensi, Lee Evans giunse primo con lo stesso tempo di Larry James (44\"1), ma il tempo di Evans non fu omologato come record mondiale per lo stesso motivo di cui sopra. Il primato mondiale venne invece riconosciuto a James."}
{"id": "687016", "revid": "57532", "url": "https://it.wikipedia.org/wiki?curid=687016", "title": "Alameda County", "text": ""}
{"id": "687017", "revid": "77358", "url": "https://it.wikipedia.org/wiki?curid=687017", "title": "Beato Dotti", "text": ""}
{"id": "687018", "revid": "77358", "url": "https://it.wikipedia.org/wiki?curid=687018", "title": "Beato Andrea Dotti", "text": ""}
{"id": "687022", "revid": "439868", "url": "https://it.wikipedia.org/wiki?curid=687022", "title": "Stange", "text": "Stange \u00e8 un comune norvegese della contea di Innlandet."}
{"id": "687027", "revid": "1728", "url": "https://it.wikipedia.org/wiki?curid=687027", "title": "Scontro di Villa Glori", "text": "Lo scontro di Villa Glori ebbe luogo nel pomeriggio del 23 ottobre 1867, nel quadro della spedizione militare di Giuseppe Garibaldi per sottrarre Roma dal governo pontificio ed unirla all'Italia, nota come campagna dell'Agro romano per la liberazione di Roma.\nAntefatto.\nNel corso del 1867 Garibaldi, reduce dal successo contro gli austriaci alla battaglia di Bezzecca, diede avvio all'organizzazione di un piccolo esercito di 10.000 volontari, fra cui era il futuro Presidente del Consiglio Alessandro Fortis, per l'invasione del Lazio (ancora in mano al Papato) e predisponendo, al contempo, un piano per la sollevazione di Roma.\nLo scontro a fuoco.\nLa notte del 23 ottobre 1867, un drappello di settantasei volontari guidati dal pavese Enrico Cairoli, partiti da Terni il 20 ottobre per portare aiuti ai rivoluzionari romani, dopo aver navigato il Tevere prese terra alla confluenza del Tevere con l'Aniene. Raggiunta una piccola altura alla sinistra del Tevere, dove aveva appuntamento con altri congiurati, la colonna occup\u00f2 un casale sui Monti Parioli.\nNel frattempo, due volontari, Giuseppe Monti e Gaetano Tognetti, piazzavano una bomba in un magazzino sotto la caserma Serristori. L'esplosione distrusse un'intera ala dell'edificio e uccise 25 zuavi pontifici e due civili. I due furono catturati e decapitati con la ghigliottina il 24 novembre 1868, nonostante la richiesta di grazia che Vittorio Emanuele II aveva inoltrato a Pio IX.\nVerso le cinque pomeridiane di quel 23 ottobre i volontari vennero intercettati da circa 300 carabinieri svizzeri dell'esercito pontificio. Per circa un'ora si difesero in mezzo alle vigne e per due volte contrattaccarono alla baionetta. Negli scontri perse la vita Enrico Cairoli, mentre il fratello Giovanni fu gravemente ferito (Fratelli Cairoli). Giovanni mor\u00ec l'11 settembre 1869 per le ferite riportate, a Belgirate, nella casa estiva della madre Adelaide. Michele Rosi scrive:\nAllo scontro partecip\u00f2 anche l'allora ventenne Pio Vittorio Ferrari, giunto non molto prima dalla sua Udine per unirsi alle truppe dei Cairoli. Trentadue anni dopo i fatti, il Ferrari ne pubblic\u00f2 una ricostruzione, in forma di una sorta di diario di viaggio.\nEsito.\nMorto Cairoli, il comando venne assunto da Giovanni Tabacchi che fece rientrare i volontari nella villa, da dove seguitarono a fare fuoco, finch\u00e9 i soldati pontifici, calata la sera, si ritirarono in Roma. I superstiti ripiegarono verso le posizioni di Garibaldi, al confine italiano.\nTra i superstiti, Giulio Aiani e Pietro Luzzi, catturati dalle forze papaline, vennero condannati a morte il 10 dicembre 1868; altri cinque rivoluzionari furono condannati all'ergastolo.\nL'azione garibaldina avrebbe registrato il suo ultimo esito alla battaglia di Mentana.\nMonumenti.\nIn cima alla collina di villa Glori, vicino al luogo dove mor\u00ec Enrico Cairoli, c'\u00e8 una semplice colonna dedicata ai fratelli Cairoli ed ai loro 70 compagni. A pochi metri dalla colonna una targa ricorda le ultime parole pronunciate dal Cairoli prima di spirare: \"Ci resta per\u00f2 la soddisfazione di aver fatto il nostro dovere siamo caduti da forti. Il gran problema \u00e8 risolto.\" Sul Pincio, vicino a Villa Medici (Accademia di Francia), c'\u00e8 un altro monumento di bronzo con Giovanni che sostiene con un braccio il morente Enrico Cairoli (salita la scalinata di Piazza del Popolo il monumento si trova un centinaio di metri a sinistra). Sul retro del monumento sono scritti i nomi dei loro compagni.\nIl Museo centrale della Campagna, con annessa Ara-Ossario dove riposano i resti di 300 volontari, si trova a Mentana, dove il 3 novembre 1867 la Campagna stessa si concluse.\nUn frammento del mandorlo di Villa Glori fu donato al Museo dalla Societ\u00e0 Reduci delle Patrie Battaglie ed \u00e8 esposto a Mentana dal 1914, insieme ad altri cimeli dei Cairoli.\nAl fatto d'armi e alla morte di Cairoli \u00e8 dedicata una grande tela del pittore Gerolamo Induno.\nCarducci e Pascarella.\nLo scontro di villa Glori ispir\u00f2 la poesia \"In morte di Giovanni Cairoli\" di Giosu\u00e8 Carducci, pubblicata in Giambi ed Epodi nel 1882, e i venticinque sonetti romaneschi che compongono \"\" di Cesare Pascarella."}
{"id": "687031", "revid": "1516566", "url": "https://it.wikipedia.org/wiki?curid=687031", "title": "Contea di New Madrid", "text": "La contea di New Madrid, in inglese New Madrid County, \u00e8 una contea dello Stato del Missouri, negli Stati Uniti. La popolazione al censimento del 2000 era di 19.760 abitanti. Il capoluogo di contea \u00e8 New Madrid, gi\u00e0 \"Nueva Madrid\", fondata dagli spagnoli.\nStoria.\nI franco-canadesi della Nuova Francia raggiunsero quest'area nel 1781 e stabilirono il primo insediamento europeo nel sito dell'attuale Nueva Madrid lungo il Mississippi, luogo allora occupato dai nativi Delaware. Successivamente la Francia cedette questa regione alla Spagna in seguito alla sconfitta nella guerra dei sette anni. Il governatore spagnolo, Bernardo de G\u00e1lvez, ingaggi\u00f2 il colonnello del New Jersey William Morgan, un veterano della guerra d'indipendenza americana, come \"empresario\" per reclutare nuovi coloni che si stabilissero in quelle terre. Morgan raccolse circa cittadini statunitensi prima che la Spagna restituisse questo territorio alla Francia alla fine del XVIII secolo. Dopo il fallito tentativo di riprendere il controllo della colonia di Saint-Domingue, dove infuriava la ribellione degli schiavi, la Francia abbandon\u00f2 il Nord America, vendendo i suoi vasti territori ad ovest del fiume Mississippi agli Stati Uniti con il cosiddetto \"Acquisto della Louisiana\" nel 1803.\nLa contea si trova in una zona sismica attraversata dalla faglia di New Madrid. Il 16 dicembre 1811 fu colpita da un forte terremoto seguito da una serie di pi\u00f9 di repliche culminate il 7 febbraio 1812 con scosse di magnitudo ben oltre il 7\u00ba grado della scala Richter. Il sisma venne avvertito su una superficie di km2, distrusse edifici e provoc\u00f2 la modifica del corso del Mississippi causandone lo straripamento in vari punti. Si tratt\u00f2 di uno dei pi\u00f9 forti terremoti mai registrati negli Stati Uniti continentali.\nLa contea di New Madrid fu istituita il 1\u00ba ottobre 1812, con una legge della prima Assemblea Generale del Territorio del Missouri. A partire dal 1822 il capoluogo della contea venne stabilito nella localit\u00e0 di New Madrid.\nNella golena del Mississippi \u00e8 stato a lungo coltivato il cotone sfruttando il lavoro degli schiavi afroamericani.\nLa contea raggiunse il maggior numero di abitanti nel 1940. Molti residenti abbandonarono le zone rurali tra gli anni Cinquanta e Settanta in cerca di migliori condizioni di lavoro nel Nord e nel Midwest e la popolazione continu\u00f2 a diminuire.\nGeografia fisica.\nLa contea si trova nella parte sud-orientale dello Stato. L'U.S. Census Bureau certifica che l'estensione della contea \u00e8 di 1.808\u00a0km\u00b2, di cui 1.756\u00a0km\u00b2 composti da terra e i rimanenti 52\u00a0km\u00b2 composti di acqua.\nSociet\u00e0.\nEvoluzione demografica.\nAl censimento del 2000 contava 19760 abitanti (5508 famiglie) e 8600 unit\u00e0 abitative (5 per km\u00b2). La componente etnica era per l'83.21% caucasici, 15.36% afroamericani, 0.93% ispanici, 0.19% nativi americani, 0.14% asiatici.\nIl 26.40% della popolazione era sotto i 18 anni, il 15.50% sopra i 65 anni.\nIl reddito procapite si attesta sui 14204 dollari. Il 22.10% della popolazione \u00e8 sotto la soglia di povert\u00e0."}
{"id": "687036", "revid": "57532", "url": "https://it.wikipedia.org/wiki?curid=687036", "title": "Alameda County, California", "text": ""}
{"id": "687037", "revid": "599013", "url": "https://it.wikipedia.org/wiki?curid=687037", "title": "Andrea Dotti", "text": ""}
{"id": "687038", "revid": "29863", "url": "https://it.wikipedia.org/wiki?curid=687038", "title": "Pemiscot County, Missouri", "text": ""}
{"id": "687039", "revid": "29863", "url": "https://it.wikipedia.org/wiki?curid=687039", "title": "Dunklin County, Missouri", "text": ""}
{"id": "687043", "revid": "767487", "url": "https://it.wikipedia.org/wiki?curid=687043", "title": "San Michele aveva un gallo", "text": "San Michele aveva un gallo \u00e8 un film del 1972 scritto e diretto da Paolo e Vittorio Taviani, liberamente tratto dal racconto \"Il divino e l'umano\" di Lev Tolstoj.\nIl film \u00e8 \u00abun apologo affascinante sul conflitto politico-esistenziale tra socialismo utopistico e socialismo scientifico, tra due modi di intendere la rivoluzione, l'anarchico e il marxista\u00bb.\n\u00c8 stato presentato al Forum del Festival di Berlino, alla Quinzaine des R\u00e9alisateurs del Festival di Cannes e alle Giornate di Cinema della Mostra del cinema di Venezia.\nTrama.\nNel 1870 l'anarchico internazionalista Giulio Manieri guida un gruppo di compagni in un velleitario tentativo rivoluzionario in un piccolo paese umbro, Citt\u00e0 della Pieve, che si conclude in un inevitabile fallimento che gli costa la condanna a morte.\nLa pena gli viene per\u00f2 commutata nell'ergastolo e Manieri trascorre le interminabili giornate di reclusione solitaria inscenando con s\u00e9 stesso dei dibattiti politici, riuscendo cos\u00ec a sopravvivere all'isolamento ma scivolando progressivamente verso l'insanit\u00e0 mentale.\nDopo dieci anni di prigionia, viene deciso di trasferirlo in un altro carcere. Durante il viaggio in barca verso la nuova sistemazione, nella laguna veneziana, incontra un'altra barca che trasporta verso la stessa meta un gruppo di giovani sovversivi. Convinto di trovare in loro un comune sentire e di poter riprendere insieme quel dibattito che per anni ha proseguito da solo, scopre invece che il suo idealismo utopico e i suoi metodi di lotta non sono affatto condivisi, ma anzi sconfessati se non addirittura irrisi da quella nuova generazione di ribelli, animati da una strategia politica radicalmente diversa, meno sognatrice e pi\u00f9 concreta, fondata sull'analisi scientifica della realt\u00e0, e convinti di non poter assistere in prima persona ai grandi cambiamenti ma di lavorare per il futuro.\nProfondamente deluso da questo confronto, sentendosi ormai inutile e sorpassato dalla storia, si lascia scivolare in acqua per morire annegato.\nProduzione.\nIl film ha avuto una vicenda produttiva e distributiva tormentata. Prodotto nel 1972 con un budget molto ridotto, \u00e8 uscito nelle sale cinematografiche italiane solo quattro anni dopo.\nI Taviani si sono ispirati al racconto \"Il divino e l'umano\" di Tolstoj nel quale erano descritte le vicende di due rivoluzionari populisti, il primo dei quali (Svetlog\u00f9b) legge per caso il \"Vangelo\", rinnega la violenza e vive gli ultimi giorni prima dell'esecuzione sotto l'influsso delle Beatitudini, l'altro (Me\u017eenetskij) resta fedele alle sue idee di rivoluzionario, ma si uccide perch\u00e9 incapace di sopportare lo scherno della nuova generazione di rivoluzionari marxisti che lo considerano un sovversivo patetico e votato alla sconfitta. Nel film dei Taviani \u00e8 rappresentata, pressoch\u00e9 fedelmente, solo la vicenda di Me\u017eenetskij.\n\u00c8 il terzo dei quattro film dei Taviani interpretati da Giulio Brogi, dopo \"I sovversivi\" (1967) e \"Sotto il segno dello scorpione\" (1969) e prima di \"Il prato\" (1979).\nCritica.\nPer il \"Dizionario Morandini\" \u00e8 \u00abuno dei film pi\u00f9 equilibrati e armoniosi\u00bb e per il \"Dizionario Mereghetti\" \u00abuno dei film pi\u00f9 sentiti e riusciti\u00bb dei fratelli Taviani, che hanno saputo sopperire ai limiti produttivi concentrando l'intero film sul protagonista, un bravissimo Brogi."}
{"id": "687044", "revid": "174065", "url": "https://it.wikipedia.org/wiki?curid=687044", "title": "Intelligenza economica", "text": ""}
{"id": "687051", "revid": "767487", "url": "https://it.wikipedia.org/wiki?curid=687051", "title": "Un uomo da bruciare (film)", "text": "Un uomo da bruciare \u00e8 un film del 1962, il primo film diretto da Valentino Orsini insieme ai fratelli Taviani, liberamente ispirato alla vita del sindacalista socialista Salvatore Carnevale.\nTrama.\nSalvatore torna nella sua Sicilia e cerca di organizzare le lotte sociali dei lavoratori ma si scontra con gli interessi dei mafiosi.\nBibliografia.\nAntonio La Torre Giordano, \"Luci sulla citt\u00e0 - Palermo nel cinema dalle origini al 2000\", ASCinema - Archivio Siciliano del Cinema, prologo di Goffredo Fofi, prefazione di Nino Genovese, Caltanissetta, Edizioni Lussografica, 2021, "}
{"id": "687052", "revid": "16914015", "url": "https://it.wikipedia.org/wiki?curid=687052", "title": "Meithras", "text": ""}
{"id": "687062", "revid": "37401", "url": "https://it.wikipedia.org/wiki?curid=687062", "title": "Cultura Dilmun", "text": "La cultura Dilmun anche nota come Telmun (in arabo \u062f\u0644\u0645\u0648\u0646) \u00e8 un'antica civilt\u00e0 associata ai ritrovamenti archeologici nelle isole del Bahrain nel Golfo Persico. Questa terra \u00e8 menzionata in testi mesopotamici come un partner commerciale e una fonte di rame.\nSebbene l'esatta posizione di Dilmun non sia chiara, potrebbe essersi estesa dalle isole del Bahrain nel Golfo Persico fino al Qatar, l'Oman e le coste dell'Iran affacciate sul Golfo Persico.\nStoria.\nA causa della sua posizione lungo le rotte commerciali che univano la Mesopotamia ai regni della Civilt\u00e0 della valle dell'Indo, la civilt\u00e0 Dilmun si svilupp\u00f2 intorno all'Et\u00e0 del Bronzo, dal 3000 a.C., diventando uno dei crocevia commerciali pi\u00f9 importanti del mondo antico.\nIl primo contatto con la Mesopotamia meridionale si ebbe durante il cosiddetto periodo Ubaid, ed \u00e8 testimoniato dal ritrovamento in moti siti archeologici di tracce della importazione di vasellame Ubaid.\nIl termine Dilmun appare per la prima volta citato in lingua sumerica cuneiforme in una tavoletta d'argilla risalente al III millennio a.C., trovata nel tempio della dea Inanna, nella citt\u00e0 di Uruk. L'aggettivo \"Dilmun\" era usato per descrivere un tipo particolare di ascia e un funzionario specifico; inoltre si sono ritrovate liste di partite di lana consegnate a persone collegate con Dilmun.\nEsistono testimonianze sia scritte che archeologiche del fatto che la civilt\u00e0 araba di Dilmun avesse intrecciato delle relazioni commerciali con la Mesopotamia e la Valle dell'Indo. Alcuni sigilli d'argilla provenienti dalla citt\u00e0 di Harappa nella Valle dell'Indo sono state trovate in alcuni siti sauditi, cos\u00ec come un certo numero di questi stessi sigilli sono stati trovati negli scavi dell'antica Ur e in altri siti archeologici della regione mesopotamica. D'altro canto tracce di sigilli circolari utilizzati dalla civilt\u00e0 di Dilmun, sono stati trovati a Lothal in Gujarat e in India e a Failaka, testimoniando l'esistenza di una lunga rotta commerciale via mare che si estendeva dalla regione della Penisola Araba fino in Mesopotamia e nella Valle dell'Indo.\nIn che cosa consistesse questo commercio \u00e8 meno sicuro, si suppone che ne fossero oggetto alcuni tipi di legno pregiato, avorio, lapislazzuli, e alcuni beni di lusso come la corniola e le perle proveniente dal Golfo Persico, in cambio di argento, stagno, lana, olio d'oliva e grano proveniente dalla Mesopotamia.\nAlcuni documenti commerciali trovati in Mesopotamia, liste di beni di importazione e persino delle scritture ufficiali che fanno menzione di \"Meluhha\" corroborano le ipotesi sorte con il ritrovamento dei sigilli della civilt\u00e0 di Dilmun trovati ad Harappa.\nRiferimenti letterari a Meluhha e alla rotta commerciale con Dilmun si trovano in diversi documenti risalenti al periodo accadico, al periodo della Terza dinastia di Ur e al periodo di Isin e Larsa, ma l'attivit\u00e0 commerciale con Dilmun dovette iniziare nel \"Primo Periodo Dinastico\" (2600 a.C.).\nSecondo gli studiosi del Museo Nazionale del Bahrain la civilt\u00e0 Dilmun raggiunse il suo apice tra il 2200 a.C. ed il 1600 a.C., e inizi\u00f2 il suo declino con l'improvviso collasso della civilt\u00e0 della valle dell'Indo intorno al II millennio a.C., ci\u00f2 potrebbe aver spodestato Dilmun come importante avamposto commerciale tra la Mesopotamia e l'India, spostando l'asse commerciale verso settentrione in regioni controllate dalla sola Mesopotamia.\nTracce di una cultura neolitica a Dilmun sono provate dal ritrovamento di attrezzi di selce e da armi rudimentali. Il ritrovamento di tavolette cuneiformi, di sigilli cilindrici e di corrispondenze tra i vari sovrani territoriali gettano maggiore luce sulla civilt\u00e0 di Dilmun. Diverse citazioni in testi in Latino, Greco, Sumero e Accadico testimoniano la conoscenza di questa terra e di questa civilt\u00e0 in diversi popoli antichi.\nAlcune testimonianze attestano che Dilmun fosse uno stato vassallo della civilt\u00e0 Assira intorno all'VIII secolo a.C. e che nel 600 a.C. venisse inglobato nel Regno neo-babilonese.\nLa civilt\u00e0 di Dilmun sub\u00ec il suo totale tracollo con la fine del commercio del rame, cos\u00ec a lungo controllato da questa nazione, che cerc\u00f2 di risollevarsi inserendosi nelle rotte commerciali per il traffico di incenso e spezie. La scoperta di un sontuoso ed immenso palazzo al sito di Ras al Qalah nel Bahrain promette di accrescere le nostre conoscenze su questa misteriosa civilt\u00e0.\nEsistono tuttavia alcune informazioni provenienti dalle memorie di viaggio di Nearco, ammiraglio in carica della flotta di Alessandro Magno durante il suo ritorno dalla Valle dell'Indo. Nearco tuttavia non pot\u00e9 fermarsi a Dilmun e costeggi\u00f2 la riva iraniana del Golfo Persico. Egli insedi\u00f2 una colonia sull'isola di Falaika lungo le coste kuwaitiane alla fine del IV secolo a.C., ed esplor\u00f2 la regione fino ai confini del regno di Dilmun. Dal tempo di Nearco fino all'avvento dell'Islam nel VII secolo la regione di Dilmun era nota con il nome di Tylos. La storia di questo regno durante questo periodo \u00e8 a noi sconosciuta, ma sappiamo che Tylos fu parte dell'Impero Seleucide e forse dell'Impero Parto.\nRe Sapore II lo annesse insieme all'Arabia orientale nell'Impero Sasanide durante il IV secolo.\nNei testi che fanno riferimento a questa civilt\u00e0, se ne parla a volte come della \"terra dove sorge il sole\" o \"Terra dei Viventi\", espressione ricca di forti riferimenti mitologici. Essa \u00e8 lo scenario del mito della creazione sumero e il luogo dove il dio della pioggia sumero Ziusudra (Utnapishtim) viene rapito dagli dei per far parte del loro consesso. \nDilmun viene anche citata nell'epopea di Enki e Ninhursag come il luogo dove avvenne la creazione. \nLa dea sumera dell'aria, Ninlil aveva la sua dimora a Dilmun. Nell'Epopea di Gilgamesh esso \u00e8 uno dei luoghi deputati ad ospitare il Giardino dell'Eden inoltre Gilgamesh, per raggiungere Dilmun, doveva passare attraverso il monte Mashu, che \u00e8 usualmente identificato con l'insieme dei monti Libano ed Antilibano, con lo stretto passo racchiuso fra le due.\nGovernanti conosciuti.\nPochi sono i governanti di Dilmun che sono conosciuti:"}
{"id": "687065", "revid": "729019", "url": "https://it.wikipedia.org/wiki?curid=687065", "title": "Strada dei Sette Laghi", "text": "La strada dei Sette Laghi (in spagnolo: \"Camino de los Siete Lagos\") \u00e8 il nome con cui viene comunemente indicata la strada provinciale 234 fra San Mart\u00edn de los Andes e Villa La Angostura nella provincia di Neuqu\u00e9n, in Argentina.\nI 107 km di strada (di cui circa 50 non asfaltati) attraversano i parchi nazionali Lan\u00edn e Nahuel Huapi e offrono accesso a diversi laghi nell'area ricca di foreste della Patagonia andina settentrionale. A causa del terreno sconnesso, la strada \u00e8 difficilmente percorribile nei mesi invernali, quando le frequenti nevicate lasciano il manto stradale fangoso e costellato di buche profonde.\nI sette laghi pi\u00f9 importanti lungo la strada (dai quali prende il nome) sono:\nAltri laghi accessibili tramite percorsi secondari sono il lago Meliquina, Hermoso, Traful ed Espejo Chico."}
{"id": "687069", "revid": "121944307", "url": "https://it.wikipedia.org/wiki?curid=687069", "title": "Luca Belingheri", "text": "Caratteristiche tecniche.\nIl suo ruolo naturale \u00e8 trequartista ma pu\u00f2 giocare anche da centrocampista centrale, sebbene la fase di copertura non rappresenti un suo punto di forza. Il suo piede preferito \u00e8 il destro. Le sue capacit\u00e0 di inserimento lo rendono pericoloso in zona gol. Risulta debole nel colpo di testa.\nCarriera.\nNella stagione 2001-2002 fa il suo esordio fra i professionisti con la maglia dell'Alzano (26 presenze e 1 gol), per passare l'anno successivo al , dove gioca 3 partite in Serie B.\nDal gennaio 2003 indossa la maglia del con la quale disputa 18 incontri, di cui 2 nella massima serie in cui esordisce il 3 maggio 2003 contro il , e realizza una rete.\nNel 2004-2005 gioca 20 partite nell', mentre dalla stagione successiva indossa la maglia dell'AlbinoLeffe. Nell'estate 2007 torna di nuovo a vestire la casacca dell'Ascoli.\nL'8 luglio 2009 viene acquistato a titolo definitivo dal Torino per 1,3 milioni di euro, firmando un contratto fino al 2013.. Il 17 ottobre segna il suo primo gol in maglia \"granata\" in -Torino (1-2). Si ripete nel match successivo, il 23 ottobre, contro la (2-0) ed il 30 maggio 2010, nel match contro il Cittadella (1-0). La sua seconda stagione in granata inizia bene, tanto che va a segno nella prima uscita stagionale della squadra, realizzando il gol del 3-1 in Coppa Italia contro il ; il mister Luca Chericoni gli d\u00e0 fiducia e lo ripropone spesso anche tra i titolari.\nIl 28 gennaio 2011 si trasferisce a titolo definitivo al in uno scambio che porta Biagio Pagano al Torino. Il 19 febbraio segna il suo primo gol con la maglia del Livorno contro il Novara. Il 2 giugno 2013 conquista la Serie A ai play-off con il \nIl 24 gennaio 2014 passa con la formula del prestito con diritto di riscatto al .\nIl 31 luglio 2015 l'esperto centrocampista viene tesserato dal Modena. Qua trova spazio e gioca 36 partite, siglando 6 gol, l'ultimo dei quali il 2 aprile 2016 nel pareggio contro la Pro Vercelli. Tuttavia a fine stagione i canarini retrocedono in Lega Pro.\nIl 24 giugno 2016 passa alla Cremonese, con cui ottiene a fine stagione la promozione in serie B, ma non viene confermato. Si trasferisce quindi al Padova, dove al termine della stagione 2017-18 conquista nuovamente la serie B.\nNell'estate 2019 si accasa alla Pergolettese, inserita nel girone A di Serie C. Avendo trovato poco spazio, dopo appena 8 presenze all'attivo, il 31 gennaio 2020 ottiene la rescissione consensuale.\nStatistiche.\nPresenze e reti nei club.\n\"Statistiche aggiornate al 8 dicembre 2019.\""}
{"id": "687075", "revid": "87971", "url": "https://it.wikipedia.org/wiki?curid=687075", "title": "Histoire d'O 2 - Ritorno a Roissy", "text": ""}
{"id": "687076", "revid": "87971", "url": "https://it.wikipedia.org/wiki?curid=687076", "title": "Histoire d'O 2, ritorno a Roissy", "text": ""}
{"id": "687093", "revid": "26244", "url": "https://it.wikipedia.org/wiki?curid=687093", "title": "Birra trappista", "text": "Si definisce birra trappista una birra brassata da monaci trappisti o sotto il loro diretto controllo. Dei 176 monasteri trappisti nel mondo, solo dodici producono birra (sei in Belgio, due nei Paesi Bassi, uno negli Stati Uniti, uno in Austria, uno in Italia e uno nel Regno Unito). Solo questi dodici birrifici sono autorizzati ad etichettare le loro birre con il logo \"Authentic trappist product\" (\"Autentico prodotto trappista\") che indica l'osservanza di una serie di regole stabilite dall'Associazione Internazionale dei Trappisti.\nStoria.\nL'ordine dei Trappisti ha avuto origine nel monastero cistercense di La Trappe, in Francia. Nel 1664 l'abate di La Trappe, reputando troppo liberali i comportamenti dei monaci cistercensi, decise di introdurre una serie di nuove regole pi\u00f9 severe da adottare all'interno dell'abbazia (fra le quali l'obbligo di bere solo acqua), facendo cos\u00ec nascere il nuovo ordine (detto della \"stretta osservanza\"). Col passare del tempo per\u00f2 le regole sono andate rilassandosi e nel diciannovesimo secolo in numerosi monasteri francesi che seguivano la \"stretta osservanza\" veniva prodotta birra.\nI trappisti erano solo uno fra i tanti ordini monastici a produrre birra per finanziare il proprio sostentamento, ma erano sicuramente fra i pi\u00f9 attivi: c'erano almeno sei birrerie trappiste in Francia, sei in Belgio, due nei Paesi Bassi, una in Germania, una in Austria e probabilmente anche in altri paesi. In seguito alla rivoluzione francese e alle guerre mondiali per\u00f2 la maggior parte di questi monasteri and\u00f2 distrutta. Nonostante ci\u00f2 la popolarit\u00e0 delle birre Trappiste continu\u00f2 a crescere, tanto che numerose birrerie non autorizzate cercarono di sfruttare commercialmente il logo, obbligando i monaci a prendere provvedimenti e a far nascere l'Associazione Trappista Internazionale.\nAssociazione Internazionale Trappista (ITA).\nNel 1997, otto abbazie trappiste - sei del Belgio (Orval, Abbazia di Notre-Dame de Scourmont, Westvleteren, Rochefort, Westmalle e Achel), una olandese (Koningshoeven) e una tedesca (Mariawald) - fondarono l'Associazione Internazionale Trappista (AIT, o \"ITA\", \"International Trappist Association\") per prevenire l'uso improprio del marchio trappista da parte di compagnie commerciali non autorizzate. Quest'associazione cre\u00f2 il logo \"Authentic Trappist Product\" che pu\u00f2 essere assegnato a vari prodotti (formaggio, birra, vino, etc.) che rispettino precisi criteri di produzione. Per le birre i criteri sono i seguenti:\nL'associazione ha valore legale e il logo serve a dare precise garanzie al consumatore sul prodotto offerto e sulla sua fabbricazione.\nNel 2012 anche l'abbazia di Engelszell in Austria ha iniziato la produzione di birra e ottenuto il logo di \"Authentic Trappist Product\". Dal giugno 2013 \u00e8 stata autorizzata l'abbazia Maria Toevlucht \"Zundert\" (Paesi Bassi) a produrre birra con il logo Authentic Trappist Product, e dall'ottobre 2013 \u00e8 stata inserita anche un'abbazia statunitense, la prima ufficiale fuori Europa, la St. Joseph's Abbey of Spencer nel Massachusetts nell'elenco delle birrerie Trappiste. Produce birra con il marchio Spencer Brewing Co. Nel 2015, all'elenco, si \u00e8 aggiunta l'Abbazia delle Tre Fontane a Roma, in Italia. Il 17 settembre 2018 ottiene il logo \"Authentic Trappist Product\" anche la Mount St Bernard Abbey nel Leicestershire che produce la \"Tynt Meadow\", diventando il primo birrificio trappista del Regno Unito.\nPoich\u00e9 l'abbazia di Mariawald non produce birra, al 2018 sono in tutto dodici i birrifici autorizzati a etichettare le proprie birre con il suddetto logo:\nFra il 1999 e ottobre 2005 alla birreria olandese \"De Koningshoeven\" fu revocata l'autorizzazione all'utilizzo del logo, a causa di un accordo commerciale con un grande gruppo industriale (Bavaria).\nA partire dal 16 giugno 2011 l'Abbazia di Notre-Dame de Scourmont (Belgio) ha iniziato la produzione della birra Mont des Cats per conto dei monaci trappisti dell'omonima abbazia francese, che non producendo in proprio non pu\u00f2 essere considerata una \"birreria trappista\". Secondo la ITA stessa, la Monts des Cats \u00e8 comunque da considerarsi a tutti gli effetti una \"birra trappista\" anche se non pu\u00f2 fregiarsi del relativo logo poich\u00e9 commercializzata da un monastero che non ne \u00e8 il produttore.\nLa dizione generica di \"birra d'abbazia\" si utilizza per birre che si richiamano (nello stile o nella presentazione) ai prodotti monastici, e che sono prodotte da birrifici commerciali (con o senza accordi o connessioni con monasteri esistenti o estinti), o da monasteri non trappisti. Non rispettando i criteri sopra elencati non sono pertanto riconosciute dall'Associazione Trappista Internazionale e non vanno quindi confuse con le \"birre trappiste\"."}
{"id": "687094", "revid": "438678", "url": "https://it.wikipedia.org/wiki?curid=687094", "title": "I sovversivi", "text": "I sovversivi \u00e8 un film del 1967, scritto e diretto da Paolo e Vittorio Taviani. Si tratta del primo film diretto unicamente dai fratelli Taviani, il terzo dopo i primi due girati con Valentino Orsini.\nIl film \u00e8 stato presentato in concorso alla 32\u00aa Mostra del cinema di Venezia.\nTrama.\nNell'agosto del 1964, alcuni militanti del partito comunista raggiungono Roma per assistere ai funerali dell'amato segretario Palmiro Togliatti. La sincera partecipazione al dolore collettivo si mescola con le loro diverse crisi individuali.\nSebastiano, funzionario di partito, giunge nella capitale con l'insofferente moglie Giulia, e mentre \u00e8 occupato con gli inevitabili impegni politici la affida alla propria amica Paola. La compagnia di quella donna affascinante e disponibile permette a Giulia di svelare il motivo del suo profondo malessere e di esprimere per la prima volta la propria omosessualit\u00e0. Quando la mattina trova le due donne a letto insieme, Sebastiano cerca di razionalizzare l'accaduto, capisce quale sia la realt\u00e0 del suo matrimonio e tenta inutilmente di recuperare il rapporto con la moglie, ma lei non ha intenzione di tornare sui propri passi.\nErmanno, neo-laureato in filosofia, \"ventitreenne che dimostra quarant'anni\", accompagna a Roma il fotografo e amico fraterno Muzio per aiutarlo nella realizzazione di un reportage fotografico sui funerali. Muzio ha un atteggiamento serio e rispettoso per l'importante incarico, Ermanno \u00e8 invece animato da uno spirito irrequieto, anticonformista, contraddittorio che l'ha gi\u00e0 portato a contrarre un matrimonio con una donna molto pi\u00f9 grande, osteggiato dai suoi genitori, e a rinunciare ad una carriera accademica. Alla fine, Ermanno rinuncia alla fotografia e rischia di scatenare una rissa durante il corteo funebre, subito sedata per non rovinare l'atmosfera dell'evento.\nIl profugo politico venezuelano Ettore, prima di dover abbandonare il comodo esilio e tornare in patria per partecipare direttamente alla lotta rivoluzionaria contro il regime, trascorre un'ultima giornata con Giovanna, l'amante italiana minorenne, e con i compatrioti giunti a prenderlo, e assiste commosso al corteo dei funerali, auspicando di poter vedere un giorno nel suo paese tanti compagni mobilitati per la rivoluzione.\nIl regista Ludovico, malgrado i gravi problemi di salute che potrebbero portarlo presto alla morte, si impegna nel portare a termine le riprese di un film su un Leonardo da Vinci anziano e ribelle.\nProduzione.\nIl film utilizza immagini di repertorio dei funerali di Togliatti, comprese quelle girate dagli stessi Taviani per un documentario.\nI registi scelsero come interprete Dalla dopo averlo conosciuto sul set di una pubblicit\u00e0 per Carosello. Per convincere il dubbioso produttore Giuliani G. De Negri, fu sufficiente farglielo incontrare, perch\u00e9 anche lui ne riconoscesse l'eccezionalit\u00e0.\nCritica.\nPer il \"Dizionario Mereghetti\" \u00e8 \u00abun film interlocutorio e fatalmente datato sull'addio alla giovinezza e sulla prima crisi delle ideologie\u00bb.\nIl \"Dizionario Morandini\" lo definisce un \u00abfilm comportamentale, non ideologico\u00bb, \u00abla morte del padre e quella del neorealismo\u00bb e loda l'interpretazione di Dalla.\nRiferimenti ad altre opere.\nIn una sequenza del film, il personaggio di Ermanno, interpretato da Dalla, assiste al cinema alla proiezione del film \"Il bandito delle ore undici\" (\"Pierrot le fou\") di Jean-Luc Godard."}
{"id": "687104", "revid": "1573940", "url": "https://it.wikipedia.org/wiki?curid=687104", "title": "Apis mellifera scutellata", "text": "L'Apis mellifera scutellata , \u00e8 una sottospecie dell'ape che incrociata con l'ape europea diede origine all'Ape africanizzata. \nLa sua area di distribuzione naturale \u00e8 l'Africa centro orientale.\nQuesta razza fu introdotta in Brasile nel 1956 e per un errore venne lasciata incrociare con l'ape creola ovvero con le discendenti delle api portate dai colonizzatori. Il comportamento molto aggressivo di questo ibrido, ereditato dalla razza africana, comporta notevoli problemi per la sicurezza di uomini e animali.\nCaratteristiche della razza.\nIn Africa, \"Apis mellifera scutellata\" occupa la foresta tropicale e la savana umida ad un'altitudine va dai 500 ai 2400\u00a0m s.l.m. Le popolazioni di \"Apis mellifera sudanensis\" riconosciute da Radloff e Hepburn (1997) furono classificate come \"Apis mellifera scutellata\". Le sue celle, come quelle della maggior parte delle api africane, sono di dimensioni inferiori a quelle delle sottospecie europee, inoltre hanno uno sviluppo pi\u00f9 precoce che per le operaie passa da 21 a 19 giorni, fatti che probabilmente spiegano un miglior adattamento agli attacchi di \"Varroa destructor\". Hanno una risposta molto pronta al feromone dell'allarme, che le porta ad attaccare in massa anche a distanza dall'alveare.\nCollegamenti esterni.\n * Morfometria dell'ape (Apis mellifera) nelle regionio Etiopiche. B. Amssalu, A. Nuru, Sarah E. Radloff, H. Randall Hepburn. Apidologie 35 (2004) 71\u201381."}
{"id": "687106", "revid": "363629", "url": "https://it.wikipedia.org/wiki?curid=687106", "title": "Cordino", "text": "Il cordino \u00e8 uno spezzone di corda di diametro ridotto (comunemente compreso tra 4 e 9 mm) che, in arrampicata e alpinismo, \u00e8 utilizzato per specifiche operazioni. Pi\u00f9 comunemente, con il termine \"cordino\" in arrampicata e alpinismo si intende definire un anello chiuso di cordino.\nPer la costruzione di un cordino possono essere utilizzati materiali come il nylon, il dyneema o il kevlar. Il carico che esso pu\u00f2 sopportare, soprattutto nel caso del nylon, varia generalmente in funzione del diametro. Solitamente, i cordini sono venduti al metro.\nUtilizzo.\nI cordini vengono usati in arrampicata e alpinismo con svariate funzioni: la costruzione di soste, l'allungamento dei punti di ancoraggio, manovre di autosoccorso della cordata e manovre di sicurezza (nodi autobloccanti, quali Prusik e \"machard\").\nNella comune pratica arrampicatoria o alpinistica, gli spezzoni di corda sono quasi sempre utilizzati \"chiusi\" ad anello, ossia con i due capi tra loro annodati, utilizzando il nodo doppio inglese. Particolare attenzione deve essere prestata alla corretta esecuzione del nodo di giunzione, che costituisce la sezione pi\u00f9 debole in tenuta per qualsiasi cordino. I capi che escono dal nodo, per questioni di sicurezza, dovrebbero essere lunghi almeno 10 volte il diametro del cordino (per esempio, in un cordino di diametro 8\u00a0mm, i \"baffi\" che fuoriescono dal nodo dovrebbero essere lunghi circa 8\u00a0cm).\nTrasporto.\nDurante l'arrampicata o l'attraversamento di un ghiacciaio i cordini vengono solitamente tenuti a tracolla come gli zaini monospalla, facendo passare un braccio all'interno del cordino, tenendo l'altro invece libero.\nQuando non si \u00e8 in parete i cordini sono utili anche per il semplice trasporto di materiale, quali moschettoni, permettendo cos\u00ec un loro raggruppamento e una pi\u00f9 bassa probabilit\u00e0 di perdere il materiale trasportato.\nOmologazione.\nI cordini, per essere omologati all'utilizzo arrampicatorio e alpinistico, devono sopportare un carico minimo di rottura F maggiore del prodotto del diametro d (in\u00a0mm) del cordino al quadrato moltiplicato per un fattore f = 20 daN ossia F &gt; d\u00b2\u00b7f\nNel caso dei cordini in nylon f vale 20 daN/mm\u00b2."}
{"id": "687108", "revid": "22475", "url": "https://it.wikipedia.org/wiki?curid=687108", "title": "Pok\u00e9mon (gioco di carte)", "text": ""}
{"id": "687110", "revid": "438678", "url": "https://it.wikipedia.org/wiki?curid=687110", "title": "Il prato (film)", "text": "Il prato \u00e8 l'ottavo film diretto dai fratelli Taviani.\nSeconda ed ultima collaborazione con Ennio Morricone."}
{"id": "687113", "revid": "226458", "url": "https://it.wikipedia.org/wiki?curid=687113", "title": "Turismo di territorio", "text": "Turismo di territorio \u00e8 una forma di turismo caratterizzata dalla conoscenza diretta delle persone e dei diversi aspetti dell'identit\u00e0 di un luogo, offerti nella loro dimensione complessiva e contemporanea, all'interno di un'esperienza di viaggio diversa dagli schemi turistici abituali.\nIl territorio (cio\u00e8 il luogo visitato con le sue ricchezze artistiche, paesaggistiche, naturali, umane, ecc.) rappresenta un'opportunit\u00e0 da esplorare secondo i diversi livelli di interesse del turista e una possibilit\u00e0 di avere un contatto autentico con stili di vita diversi dai propri, vivendo esperienze di conoscenza profonde dal punto di vista estetico, intellettuale o emotivo.\nSecondo i codici etici della sostenibilit\u00e0, codici che possono essere sottoscritti e inglobati dal turismo di territorio, l'attivit\u00e0 turistica non deve diventare un fattore di depauperazione delle aree proposte come mete del viaggio, ma pu\u00f2 invece arrivare a rappresentare per le singole destinazioni uno strumento importante per raggiungere uno sviluppo economico e sociale durevole.\nSecondo il turismo di territorio la ricchezza di ogni destinazione turistica nella sua dimensione complessiva e contemporanea pu\u00f2 essere comunicata solo attraverso la cooperazione con gli operatori che quotidianamente vivono e animano il territorio. Rientra in questa visione la definizione di turismo responsabile, vale a dire un'impostazione turistica che rispetta lo stile di vita di chi abita i luoghi proposti come meta turistica.\nIl turismo di territorio \u00e8 la proposta che un tour operator pu\u00f2 fare a chi vuole viaggiare in modo responsabile (punto di vista del viaggiatore/responsabile) senza per\u00f2 generare un depauperamento della meta turistica (punto di vista del territorio/sostenibile)."}
{"id": "687119", "revid": "767487", "url": "https://it.wikipedia.org/wiki?curid=687119", "title": "Mirco Poloni", "text": "Carriera.\nCalciatore.\nClub.\nCentrocampista centrale con compiti di regia, cresce nel vivaio dell'Atalanta, con cui esordisce in Serie A nella stagione 1990-1991, sul campo del , a 17 anni non ancora compiuti. Colleziona un'altra presenza nel campionato 1992-1993, e nella stessa stagione conquista il Torneo di Viareggio, realizzando un gol nella finale contro il . A fine stagione l'Atalanta lo cede nelle categorie inferiori.\nNel 1993-1994 \u00e8 alla , in Serie C1, dove gioca 21 gare per poi retrocedere di una categoria trasferendosi al Cremapergo, dove rimane per una stagione collezionando 22 presenze e 2 reti. Nel 1995-1996 torna in Provincia di Bergamo nelle file dell'Alzano Virescit (31 presenze e 2 gol), mentre le due stagioni successive le gioca con la Solbiatese, per un totale di 37 incontri e 3 reti.\nNell'ottobre 1997 si trasferisce, sempre in Serie C2, all'Albinese, dove gioca 23 partite finendo 2 volte sul tabellino dei marcatori. Alla fine di quella stagione la societ\u00e0 si fonde con il Leffe, dando vita all'Unione Calcio AlbinoLeffe, squadra a cui lega tutto il resto della sua carriera. Con i seriani ha disputato 305 partite (312 considerando anche play-off e play-out) e realizzato 10 reti.\nCon la maglia dell'Albinoleffe ha conquistato la promozione in Serie C1, al termine della stagione 1998-1999, e la promozione in Serie B, dopo la finale dei play-off vinta contro il nel 2003. A partire dal 2008 esce dal giro dei titolari, collezionando 6 presenze in due stagioni, a causa di problemi ad un ginocchio, che lo obbligano al ritiro al termine del campionato di Serie B 2009-2010. Con 305 presenze \u00e8 il recordman di presenze con la maglia dell'Albinoleffe. Gioca la sua ultima partita in maglia blu-celeste il 30 maggio 2010, all'ultima giornata, entrando al 78\u00ba al posto di Valerio Foglio.\nNazionale.\nHa fatto parte della Nazionale Under 17 eliminata al primo turno nel mondiale disputato in Italia nel 1991, disputando tutte le tre partite del girone. L'anno successivo ha disputato due partite nella Nazionale Under 18.\nAllenatore e dirigente.\nSubito dopo l'addio al calcio giocato, entra nello staff tecnico dell'Albinoleffe, come vice di Emiliano Mondonico insieme a Daniele Fortunato.. Nella stagione 2011-2012 viene rinconfermato nel ruolo, dopo il passaggio di Fortunato al ruolo di allenatore\nDopo aver scontato la squalifica per le vicende del calcioscommesse, nell'estate 2014 passa all'Equipe Lombardia (squadra formata da calciatori disoccupati) come collaboratore di Emiliano Mondonico.\nL'11 luglio 2016 diventa direttore sportivo della in Serie D ritrovando mister Armando Madonna.\nCalcioscommesse.\nCoinvolto nel calcioscommesse come giocatore dell' e diventato pentito, il 31 maggio 2012 patteggiando viene squalificato per 1 anno.\nIl 26 luglio viene deferito dal procuratore federale Stefano Palazzi per illecito sportivo in merito ad Albinoleffe-Siena del 2010-2011.\nIl 1\u00ba agosto dopo essersi visto rifiutare la richiesta di 4 mesi di squalifica con patteggiamento, ripatteggia e ottiene una squalifica pari a 6 mesi da sommare ai 12 mesi del precedente processo."}
{"id": "687134", "revid": "1226", "url": "https://it.wikipedia.org/wiki?curid=687134", "title": "Pantalaimon", "text": ""}
{"id": "687140", "revid": "767487", "url": "https://it.wikipedia.org/wiki?curid=687140", "title": "Notturlabio", "text": "Il notturlabio (o notturnale, oppure orologio notturno) \u00e8 uno strumento simile all'astrolabio, utilizzato in passato dai naviganti per determinare l'ora durante la notte, sia pure con un grado di precisione molto modesto, qualora fosse nota la posizione di tre stelle.\nIl suo impiego dipende dalla capacit\u00e0 di vedere la Stella Polare e l'Orsa Maggiore; questo perch\u00e9 le due stelle dell'Orsa maggiore chiamate i Puntatori (Dubhe e Merak), sono sempre allineate con la stella Polare, e costituiscono una specie di lancetta di un orologio, che compie un giro completo ogni giorno."}
{"id": "687147", "revid": "767487", "url": "https://it.wikipedia.org/wiki?curid=687147", "title": "Marina Arcangeli", "text": "Biografia.\nAll'et\u00e0 di 16 anni si trasferisce a Roma.\nA 17 anni entra nella Schola Cantorum, gruppo corale della RCA italiana.\nNel 1977 \u00e8 la voce femminile nel brano di Rino Gaetano \"Sei ottavi\", dall'album \"Aida\".\nLascia il gruppo nel 1978, dopo aver partecipato al Festival di Sanremo col brano \"Il mio amore\".\nNel 1978 fa parte del cast del film Geppo il Folle, di e con Adriano Celentano.\nNel 1983 viene pubblicato il suo primo album solista, \"Via\", prodotto da Marco Luberti per la Slot Machine, distribuita dalla RCA.\nNel 1984 lo stesso album esce anche in Germania per la Teldec e riscuote un notevole successo, tale da permetterle di effettuare un tour di concerti.\nSempre in quell'anno esce il secondo album (Q-Disc) \"Io amo\".\nNel 1989 partecipa al Festival di Sanremo nella sezione \"Emergenti\", con il brano \"Il poeta\"."}
{"id": "687150", "revid": "599013", "url": "https://it.wikipedia.org/wiki?curid=687150", "title": "Fur", "text": ""}
{"id": "687155", "revid": "228587", "url": "https://it.wikipedia.org/wiki?curid=687155", "title": "Ful", "text": ""}
{"id": "687158", "revid": "1632387", "url": "https://it.wikipedia.org/wiki?curid=687158", "title": "Ufficio politico", "text": "Un ufficio politico (spesso detto Politb\u00fcro, contrazione del russo \u041f\u043e\u043b\u0438\u0442\u0438\u0447\u0435\u0441\u043a\u043e\u0435 \u0431\u044e\u0440\u043e, \"Politi\u010deskoe bjuro\"), in alcuni partiti, soprattutto comunisti e socialisti, designa un organo collegiale ristretto, eletto dal Comitato centrale o analoga assemblea e responsabile di fronte al medesimo, al quale \u00e8 affidata la direzione del partito. In altri partiti l'organo corrispondente all'ufficio politico prende il nome di Direzione, Comitato esecutivo o simili.\nPer la sua composizione ristretta e per la possibilit\u00e0 di riunirsi frequentemente, l'ufficio politico \u00e8 uno degli organi pi\u00f9 importanti del partito. Negli Stati comunisti l'Ufficio politico del Comitato centrale del Partito comunista \u00e8, di fatto, assieme al Segretario generale, la massima istituzione statale, pur rimanendo formalmente un organo del partito. Sebbene eletto dal Comitato centrale e responsabile di fronte al medesimo, grazie al controllo che esercita sul resto del partito finisce per cooptare i suoi membri. L'esempio pi\u00f9 noto \u00e8 rappresentato dall'Politburo del PCUS.\nLaddove, come nel PCUS ed in altri partiti comunisti, l'ufficio politico \u00e8 affiancato dal Segretariato del Comitato centrale, parimenti eletto da quest'ultimo, competono all'ufficio politico le decisioni sulla linea politica del partito e, quindi, dello Stato, mentre il Segretariato si occupa dell'amministrazione del partito. L'appartenenza congiunta ai due organi distingue gli esponenti di maggior rilievo del partito, oltre al Segretario generale.\nNel Partito Comunista Cinese, a differenza di altri partiti comunisti, opera all'interno dell'Ufficio politico un organo collegiale ristretto, il suo Comitato permanente, nel quale \u00e8 concentrato l'effettivo potere."}
{"id": "687159", "revid": "486946", "url": "https://it.wikipedia.org/wiki?curid=687159", "title": "Mohammed ibn Abd al Wahhab", "text": ""}
{"id": "687161", "revid": "77358", "url": "https://it.wikipedia.org/wiki?curid=687161", "title": "Etimologia popolare", "text": ""}
{"id": "687165", "revid": "78273", "url": "https://it.wikipedia.org/wiki?curid=687165", "title": "La locanda delle fate", "text": ""}
{"id": "687167", "revid": "15756", "url": "https://it.wikipedia.org/wiki?curid=687167", "title": "Etty Hillesum", "text": "Biografia.\nIl padre Levie (Levis), nato il 25 maggio 1880 ad Amsterdam, insegnava lingue classiche; la madre Riva Bernstein, nata il 23 giugno 1881 a Po\u010dep (in Russia), arriv\u00f2 ad Amsterdam il 18 febbraio 1907 in seguito a un pogrom. La coppia si spos\u00f2 nel 1912 ed ebbe, oltre a Etty, due figli maschi: Mischa (Michael, nato il 22 settembre 1920 a Winschoten) e Jaap (Jacob, nato il 27 gennaio 1916 a Hilversum). Con la sua famiglia segu\u00ec gli spostamenti lavorativi del padre. Abit\u00f2 a Tiel (1916-1918), a Winschoten (1918-1924) e dal luglio del 1924 a Deventer, dove pass\u00f2 l'adolescenza.\nSi laure\u00f2 in giurisprudenza all'Universit\u00e0 di Amsterdam, l'ultima citt\u00e0 dove abit\u00f2, al numero 6 della Gabriel Metsustraat, con le finestre che davano su una delle piazze principali, il Museumplein, prospiciente al Rijksmuseum. Si iscrisse anche alla facolt\u00e0 di lingue slave, ma - a causa della guerra - dovette interrompere i suoi studi. Concluse invece il percorso di lingua e letteratura russa, e negli anni successivi impart\u00ec sia lezioni private sia lezioni di russo presso l'Universit\u00e0 popolare di Amsterdam. All'inizio della guerra si interess\u00f2 della psicologia analitica junghiana, grazie al lavoro dello psico-chirologo Julius Spier, che conobbe il 3 febbraio 1941 come paziente, divenendo in seguito la sua segretaria e una delle amiche pi\u00f9 intime.\nFra il 1941 e il 1943 tenne un diario che, nel 1981, sar\u00e0 pubblicato dapprima in Olanda e poi ebbe varie edizioni in altre lingue. Nel 1942, lavorando come dattilografa presso una sezione del Consiglio Ebraico, ebbe anche la possibilit\u00e0 di salvarsi, ma decise, forte delle sue convinzioni umane e religiose, di condividere la sorte del suo popolo. Lavor\u00f2 in seguito nel campo di transito di Westerbork come assistente sociale.\nI genitori e i fratelli Mischa e Jaap furono internati tutti nel campo olandese di transito di Westerbork. Il 7 settembre 1943 tutta la famiglia, tranne Jaap, fu deportata nel campo di sterminio di Auschwitz. Mentre Etty, i genitori e il fratello Mischa morirono poco tempo dopo il loro arrivo ad Auschwitz, l'altro fratello, Jaap, perse invece la vita a Lubben, in Germania, dopo la liberazione, il 17 aprile 1945, durante il viaggio di ritorno nei Paesi Bassi. La data della morte di Etty \u00e8 il 30 novembre 1943.\nBibliografia.\nIspirati agli scritti di Hillesum:\nCollegamenti esterni.\nAltro"}
{"id": "687168", "revid": "184755", "url": "https://it.wikipedia.org/wiki?curid=687168", "title": "Ospedale Maggiore", "text": ""}
{"id": "687170", "revid": "1748167", "url": "https://it.wikipedia.org/wiki?curid=687170", "title": "Alderamin", "text": "Alderamin (\u03b1 Cephei) \u00e8 una stella della costellazione di Cefeo, distante circa 49 anni luce dalla Terra. Di classe spettrale A8, ha circa il doppio della massa e 1,5 volte il diametro del Sole e 18 volte la sua luminosit\u00e0.\nPoco pi\u00f9 massiccia e pi\u00f9 calda del Sole, Alderamin sembra essere una stella in fase di transizione dalla sequenza principale ad uno stadio di subgigante.\nOsservazione.\nLa sua posizione \u00e8 fortemente boreale e ci\u00f2 comporta che la stella sia osservabile prevalentemente dall'emisfero nord, dove si presenta circumpolare anche da gran parte delle regioni temperate; dall'emisfero sud la sua visibilit\u00e0 \u00e8 invece limitata alle regioni temperate inferiori e alla fascia tropicale.\nLa sua magnitudine pari a +2,45 le consente di essere scorta con facilit\u00e0 anche dalle aree urbane di moderate dimensioni.\nIl periodo migliore per la sua osservazione nel cielo serale ricade nei mesi compresi fra fine giugno e novembre; nell'emisfero nord \u00e8 visibile anche per tutto l'autunno, grazie alla declinazione boreale della stella, mentre nell'emisfero sud pu\u00f2 essere osservata in particolare durante i mesi del tardo inverno australe.\nAnomalie.\nQuesta stella \u00e8 caratterizzata da una velocit\u00e0 di rotazione inusualmente elevata (246\u00a0km/s all'equatore), all'incirca 125 volte quella del Sole. Normalmente, per stelle di questa massa, la forza di gravit\u00e0 tende a separare gli elementi chimici pi\u00f9 leggeri da quelli pi\u00f9 pesanti, concentrando questi ultimi verso il nucleo della stella, ma nel caso di Alderamin l'elevata velocit\u00e0 di rotazione sembra impedire il fenomeno.\nAnche l'attivit\u00e0 elettromagnetica (che \u00e8 condizionata dalla velocit\u00e0 di rotazione) appare insolitamente elevata per una stella di questa classe spettrale. Alderamin, infatti, emette all'incirca la stessa quantit\u00e0 di raggi x del Sole. Allo stato attuale, la causa di queste anomalie non \u00e8 ancora stata chiarita.\nAstronomia sferica.\nSulla sfera celeste, la stella si trova vicina alla traiettoria precessionale del polo nord celeste (ovvero la proiezione del polo nord dell'asse terrestre sulla sfera celeste), con la conseguenza che, ciclicamente, Alderamin diviene quasi una \"stella polare\" venendosi a trovare a meno di 3\u00b0 dal polo nord celeste, due gradi in pi\u00f9 della stella polare attuale (\u03b1 Ursae Minoris). Alderamin si trover\u00e0 a queste coordinate attorno all'anno 7.500.\nIl nome \"Alderamin\" \u00e8 una contrazione del sintagma arabo \u0627\u0644\u0630\u0631\u0627\u0639 \u0627\u0644\u064a\u0645\u064a\u0646 (a\u00f0-\u00f0ir\u0101\u2018 al-yam\u012bn) che significa \"\u00abil braccio destro\u00bb\", con l'articolo determinativo traslitterato nell'alfabeto latino in \"\u00abal\u00bb\" come usualmente avviene per diversi nomi di stelle di origine araba. \u00c8 conosciuta come \u5929\u9264\u4e94 (\"\u00abla quinta stella della falce celeste\u00bb\") nell'astronomia cinese."}
{"id": "687171", "revid": "729019", "url": "https://it.wikipedia.org/wiki?curid=687171", "title": "Banca per l'Africa Orientale", "text": "La Banca per l'Africa Orientale, conosciuta anche con l'acronimo \"BAO\", \u00e8 stata una banca italiana operante nelle colonie.\nStoria.\nLa \"Banca per l'Africa Orientale\" rappresent\u00f2 il primo tentativo di stabilire un moderno sistema bancario nel Corno d'Africa, quando sia l'Eritrea che la Somalia erano colonie italiane.\nNel 1917 la Banca Italiana di Sconto promosse la creazione a Roma della \"Banca per l'Africa Orientale\" in forma di societ\u00e0 anonima con sede principale a Massaua e con sede distaccata a Mogadiscio. L'anno successivo la Banca inizi\u00f2 la propria attivit\u00e0. Tuttavia, nel 1923, la Banca venne liquidata in seguito al fallimento della Banca Italiana di Sconto."}
{"id": "687174", "revid": "438678", "url": "https://it.wikipedia.org/wiki?curid=687174", "title": "La notte di San Lorenzo", "text": "La notte di San Lorenzo \u00e8 il nono film diretto dai fratelli Taviani.\nAffresco della campagna toscana dell'agosto del 1944, che fa da sfondo ad uno dei tanti drammi della seconda guerra mondiale, raccontato guardando per\u00f2 alle tenerezze, alla buona volont\u00e0, agli eroismi e alla paura della gente comune.\nPresentato in concorso al 35\u00ba Festival di Cannes, ha vinto il premio il Grand Prix Speciale della Giuria e il premio della giuria ecumenica. Gli eventi narrati nel film richiamano le drammatiche vicende della Strage del Duomo di San Miniato originariamente attribuita all'esercito tedesco, in realt\u00e0 causata dagli Alleati. Il film \u00e8 anche la prima occasione di collaborazione dei due registi con Nicola Piovani.\nTrama.\n\u00c8 l'estate del 1944, il paese di San Martino (nome di fantasia che richiama San Miniato, citt\u00e0 d'origine dei registi) \u00e8 nel mezzo della guerra di Resistenza. I nazisti all'approssimarsi delle truppe Alleate ordinano a tutta la popolazione di riunirsi nel duomo. Un gruppo di uomini, donne e bambini, guidato dal fattore Galvano, intuendo la trappola, decide di fuggire e abbandona il paese col favore della notte, per andare incontro agli americani che arrivano da sud. Poco dopo nella chiesa ha effettivamente luogo una strage, per mezzo di una bomba piazzata nella chiesa da un ragazzino fascista e da suo padre.\nMentre i fuggitivi si trovano in un campo a raccogliere il grano con un gruppo di contadini legati alla resistenza vengono attaccati da un gruppo di fascisti, tra cui Marmugi, con il figlio quindicenne e il Giglioli. Dopo uno scontro sanguinoso i fascisti sopravvissuti mostrano la loro codardia uccidendo a sangue freddo alcuni sopravvissuti di San Martino (Nicola, Dilvo, una coppia di anziani) e venendo poi a loro volta uccisi dagli altri del gruppo. Gli scampati allo scontro riparano in un cascinale dove trascorrono la notte e Galvano corona il suo sogno d'amore con la cugina Concetta. All'alba giunge la notizia dell'arrivo degli Alleati. \u00c8 la Liberazione, i sopravvissuti fanno insieme ritorno a San Martino, tranne Galvano che resta a riflettere sotto la pioggia nell'aia del cascinale che li ha ospitati per la notte.\nProduzione.\nIl film, scritto con Tonino Guerra \"in continua oscillazione tra ricordi personali e memoria collettiva, cronaca e fantasia, epica ed elegia\" \u00e8 una rilettura della strage del Duomo di San Miniato, con l'attenzione rivolta soprattutto ai pensieri, alle parole e ai gesti della \"povera gente\".\nI fratelli Taviani avevano gi\u00e0 girato nel 1954 un documentario sulla strage denominato \"San Miniato luglio '44\". Il loro padre, di professione avvocato, partecip\u00f2 ai lavori della prima commissione di inchiesta comunale sulla strage.\nL'opera \u00e8 stata girata a San Miniato e nelle campagne circostanti. Tuttavia, la facciata e l'interno della chiesa rappresentata nel film non sono quelli del Duomo, ma appartengono alla collegiata di Sant'Andrea di Empoli: venne utilizzato questo luogo perch\u00e9 si riteneva che l'impatto emotivo del vero duomo fosse ancora troppo forte. Per lo stesso motivo, il nome del paese venne mutato in \"San Martino\".\nLa fattoria della scena finale \u00e8 la Tenuta di Cortina e Mandorli, nel comune di Montespertoli.\nCast.\nOmero Antonutti (Galvano) e Margarita Lozano (Concetta) sono attorniati da quasi tutti attori all'epoca improvvisati o esordienti, molti dei quali hanno poi acquistato solo in seguito notoriet\u00e0."}
{"id": "687183", "revid": "287204", "url": "https://it.wikipedia.org/wiki?curid=687183", "title": "Pokemon Trading Card Game", "text": ""}
{"id": "687185", "revid": "729019", "url": "https://it.wikipedia.org/wiki?curid=687185", "title": "Luciano Gottardo", "text": "Biografia.\nLaureato in scienze strategiche e in sicurezza interna, entra nei carabinieri, come sottotenente di complemento, nel 1961. Nel 1963 diventa comandante di plotone del 13\u00ba Battaglione Friuli-Venezia Giulia. Dal 1963 al 1966 \u00e8 comandante della compagnia di Roccella Ionica, in Calabria.\nDal 1966 al 1970 presta servizio presso lo Stato Maggiore della Marina a Roma e nel 1970 viene ammesso alla Scuola di Guerra di Civitavecchia. Dal 1973 al 1976 lavora a Milano come comandante della Compagnia di Porta Monforte.\nViene poi destinato al Comando Generale dell'Arma, nell'incarico di capo sezione prima, di capo ufficio personale ufficiali poi e infine, dal 1984 al 1987, di comandante del Gruppo CC di Genova. Dal 1988 al 1989 passa al comando dell'8\u00ba battaglione CC Lazio, per approdare subito dopo al comando generale dell'Arma nell'incarico di capo ufficio logistico e capo del 4\u00ba reparto.\nNel novembre del 1992 Gottardo diventa per due anni vicecomandante della Legione Carabinieri Lombardia a Milano. Sono seguiti: il comando della Legione Carabinieri Marche ad Ancona (dal 1994 al 1996), quello della Scuola Ufficiali Carabinieri (dal 1996 al 1999), l'ufficio di coordinamento presso il Ministero dell'Interno (dal 1999 al 2001) e il comando della Divisione unit\u00e0 mobili CC (dal 2001 al 2002).\nIl 6 maggio 2004, Gottardo prende il posto di Guido Bellini e diventa il primo Comandante Generale proveniente dai carabinieri, incarico che ricopre fino al 6 luglio 2006; il suo successore, fino al luglio 2009, \u00e8 stato il Gen. Gianfrancesco Siazzu."}
{"id": "687186", "revid": "729019", "url": "https://it.wikipedia.org/wiki?curid=687186", "title": "Giuseppe Pomba", "text": "Biografia.\nProveniente da una famiglia di stampatori, proprietari anche di una libreria aperta nel 1791 , inizi\u00f2 a lavorare nell'azienda di famiglia.\nPomba vedova e figli.\nNel 1815 la madre, rimasta vedova, rilev\u00f2 la propriet\u00e0 della stamperia. Nel nuovo atto di fondazione erano elencate le propriet\u00e0 della ditta: quattro torchi da impressione, un consistente patrimonio finanziario e una libreria.\nGiuseppe Pomba riusc\u00ec ad ottenere tariffe postali scontate ed avvi\u00f2 la produzione di un'opera in diversi volumi: \"Collectio Latinorum Scriptorum cum notis\" (1818). La collana, diretta da Carlo Boucheron, si complet\u00f2 nel 1835, dopo 108 uscite. In questo periodo la ditta assurse al ruolo di leader nel panorama tipografico della capitale sabauda. Alla met\u00e0 degli anni venti Pomba disponeva di 16 torchi e 49 dipendenti.\nDitta Giuseppe Pomba &amp; C..\nSuccessivamente la produzione editoriale di Giuseppe Pomba si concentr\u00f2 sulla pubblicistica per il grande pubblico: opere divulgative e periodici d'informazione.\nNel 1830, per far fronte alle nuove esigenze di produzione, Pomba acquist\u00f2 una macchina stampatrice di nuova generazione, la \"Cowper's Patent Machine\". Ottenne il privilegio di esclusiva: nessun altro pot\u00e9 importare la macchina a Torino. La tipografia divenne troppo piccola: Pomba impiant\u00f2 un nuovo stabilimento in via Carlo Alberto.\nNel dicembre 1836 Pomba incapp\u00f2 in un infortunio con la polizia di Alessandria: fu accusato di stampare e vendere pubblicazioni proibite, cio\u00e8 alcuni numeri della \"Giovane Italia\" di Giuseppe Mazzini e il romanzo \"L'Assedio di Firenze\" di Francesco Domenico Guerrazzi. Rinchiuso nelle prigioni della Cittadella di Alessandria in regime di carcerazione preventiva, la polizia cerc\u00f2 nelle sue stamperie copie delle pubblicazioni senza trovare niente. Dopo un mese, Pomba usc\u00ec dal carcere.\nNel 1838, intuendo in netto anticipo i futuri sviluppi del mercato, cedette l'attivit\u00e0 di libraio per concentrarsi esclusivamente su quella di editore. Nel tentativo di allargare il mercato librario, unificando i mercati dei vari stati italiani, Pomba nel 1844 lanci\u00f2 la proposta di un \"Emporio librario di Livorno\", come \"porto franco\" dell'editoria nazionale. La proposta comprendeva l'unificazione dei cataloghi degli editori della penisola e la pubblicazione di un registro nazionale delle pubblicazioni (nella forma di rivista periodica, \"La Bibliografia\"), in modo da garantire i produttori contro la pirateria libraria, una delle minacce maggiori dell'attivit\u00e0 libraria.\nSolamente otto editori aderirono al progetto, che dovette essere abbandonato in breve tempo..\nNel 1847 Pomba invest\u00ec di nuovo in macchinari: per primo acquist\u00f2 una motrice a vapore. Anch'essa, come la precedente Cowper, fu la prima che si vide a Torino. Impost\u00f2 sulle sue riviste una concezione dell'informazione di tipo pi\u00f9 popolare e commerciale.\nNel 1849 lasci\u00f2 l'azienda in mano al figlio Cesare, che la condusse insieme al cugino Luigi. L'azienda fu cos\u00ec rinominata \"Ditta Cugini Pomba &amp; C.\".\nUTET.\nNel 1854 Giuseppe Pomba rientr\u00f2 nella ditta e promosse la costituzione di una societ\u00e0. Fino ad allora i Pomba avevano finanziato personalmente tutta la propria attivit\u00e0. Si unirono dunque con la Stamperia sociale degli artisti tipografi e con la Tipografia del progresso, e fondarono l'Unione tipografico-editrice torinese (UTET). Il capitale sociale iniziale fu di 750.000 lire.\nIncarichi.\nNel 1869 Giuseppe Pomba fu nominato presidente della neonata \"Associazione libraria italiana\".\nIntitolazioni.\nUna via di Torino a lui dedicata ne perpetua la memoria."}
{"id": "687190", "revid": "287204", "url": "https://it.wikipedia.org/wiki?curid=687190", "title": "Nu Phoenicis", "text": " \nNu Phoenicis (\u03bd Phe / HD 7570) \u00e8 una stella di sequenza principale situata a 49 anni luce dal Sistema solare, nella costellazione della Fenice.\nOsservazione.\nSi tratta di una stella situata nell'emisfero australe celeste, e la sua posizione moderatamente australe fa s\u00ec che questa stella sia osservabile specialmente dall'emisfero sud, in cui si mostra alta nel cielo nella fascia temperata; dall'emisfero boreale la sua osservazione risulta invece pi\u00f9 penalizzata, specialmente al di fuori della sua fascia tropicale, e risulta invisibile pi\u00f9 a nord del parallelo 44\u00b0N. Nell'emisfero sud invece appare circumpolare solo nelle aree pi\u00f9 interne del continente antartico. La sua magnitudine pari a 4,96 fa s\u00ec che possa essere scorta solo con un cielo sufficientemente libero dagli effetti dell'inquinamento luminoso.\nIl periodo migliore per la sua osservazione nel cielo serale ricade nei mesi compresi fra luglio e novembre; nell'emisfero sud \u00e8 visibile anche per buona parte dell'inverno, grazie alla declinazione australe della stella, mentre nell'emisfero nord pu\u00f2 essere osservata in particolare durante i mesi autunnali boreali.\nCaratteristiche fisiche.\nNu Phoenicis \u00e8 una stella molto simile al Sole; di tipo spettrale F8V \u00e8 appena un po' pi\u00f9 calda e pi\u00f9 luminosa, mentre la sua massa \u00e8 1,17 volte quella solare. L'et\u00e0 media risulta essere, in uno degli ultimi studi, di 4,2 miliardi di anni mentre altri studi la indicano mediamente inferiore, di 2,88 \u00b1 1,92 miliardi di anni. Pare anche avere una metallicit\u00e0 maggiore di quella del Sole, il ferro risulta infatti essere del 34% maggiore di quello della stella madre del sistema solare.\nL'eccesso di radiazione infrarossa emessa suggerisce la presenza di un disco circumstellare attorno alla stella, che secondo i modelli teorici, si trova, con il suo bordo interno, a circa 10 UA di distanza"}
{"id": "687192", "revid": "466539", "url": "https://it.wikipedia.org/wiki?curid=687192", "title": "Dnestr", "text": "Il Dnestr (in italiano anche Nistro; , \"Dnestr\"; ; , \"Dnister\"; in polacco \"Dniestr\"; in rumeno \"Nistru\"; in latino \"Tyras\" o \"Danastris\") \u00e8 un fiume che scorre nei territori di Ucraina e Moldavia; \u00e8 lungo 1.370\u00a0km e ha un bacino idrografico di 80.000\u00a0km\u00b2.\nNome.\nIn italiano il fiume \u00e8 conosciuto sia con il nome russo (nonostante questo fiume non bagni la Russia) sia come Nistro, esonimo italiano derivato dalla forma rumena (Nistru), che \u00e8 possibile trovare anche sulle carte geografiche.\nCaratteristiche.\nNasce in Ucraina, dai monti Carpazi, vicino al confine con la Polonia e scorre verso il Mar Nero. Mentre per un breve tratto funge da confine tra l'Ucraina e la Moldavia, prosegue all'interno di quest'ultima facendo da confine interno tra la Moldavia sulla riva occidentale e la regione secessionista della Transnistria sulla riva orientale. In seguito lascia la Moldavia e ridiventa nuovamente confine internazionale con l'Ucraina quindi da qui sfocia ad estuario nel Mar Nero a sud-ovest di Odessa. Su questo estuario sorge la citt\u00e0 di Bilhorod-Dnistrovs'kyj. Il fiume \u00e8 navigabile da Halici. I suoi tributari includono il Siret e lo Strij.\nStoria.\nNell'antichit\u00e0 questo fiume era conosciuto come \"Tyras\". Il Dnestr/Nistro tra il 1918 e il 1940 fungeva da confine tra l'Unione Sovietica e la regione della Bessarabia sotto il regno di Romania."}
{"id": "687200", "revid": "264902", "url": "https://it.wikipedia.org/wiki?curid=687200", "title": "Denebola", "text": "Denebola (: ; \u03b2 Leo / \u03b2 Leonis / Beta Leonis) \u00e8 la terza stella pi\u00f9 luminosa della costellazione del Leone, dopo Regolo e Gamma Leonis. Di magnitudine apparente +2,13, dista 36 anni luce dal sistema solare.\nOsservazione.\nAvendo una declinazione di +14\u00b0, Denebola \u00e8 una stella dell'emisfero boreale. Tuttavia la sua vicinanza all'equatore celeste, la rende visibile da tutte le aree popolate della Terra. In particolare, essa risulta invisibile solo dalle regioni pi\u00f9 interne del continente antartico. D'altra parte la sua posizione la rende circumpolare solo nelle vicinanze polo nord. Avendo una magnitudine pari a +2,13 \u00e8 facilmente distinguibile anche da aree moderatamente affette da inquinamento luminoso.\nCaratteristiche fisiche.\nDenebola \u00e8 una stella di classe spettrale A3-V, con una temperatura superficiale di circa . Possiede una massa del 75% superiore a quella del Sole, il 73% in pi\u00f9 del suo raggio ed ha una luminosit\u00e0 circa 14 volte superiore a quella solare. Denebola \u00e8 una stella relativamente giovane, con un'et\u00e0 stimata inferiore ai 400 milioni di anni ed \u00e8 classificata come stella variabile Delta Scuti, il che significa che la sua luminosit\u00e0 varia molto lievemente nel corso di un paio d'ore. La velocit\u00e0 di rotazione di Denebola \u00e8 piuttosto elevata, circa , e questo la porta ad effettuare una rotazione su se stessa in meno di 0,65 giorni e ad avere una forma schiacciata ai poli e un rigonfiamento equatoriale, simile a quello di Achernar.\nDisco protoplanetario.\nDenebola mostra un forte eccesso di radiazione nella lunghezza d'onda degli infrarossi, il che sta a significare che in orbita attorno alla stella probabilmente si trova un disco di polveri a bassa temperatura. Come si ritiene che anche il nostro Sistema Solare abbia avuto origine da un simile disco, cos\u00ec Denebola e stelle simili, come Vega e Beta Pictoris, potrebbero essere candidate ad ospitare dei pianeti extrasolari. La polvere che circonda Denebola ha una temperatura di circa . Sono stati fatti in seguito dei tentativi di visualizzare il disco circumstellare, ma senza successo; da ci\u00f2 \u00e8 chiaro che il disco \u00e8 molto pi\u00f9 piccolo di quello che circonda, ad esempio, Beta Pictoris. Osservazioni interferometriche in luce infrarossa sembrano evidenziare la presenza di due dischi circumstellari; il disco pi\u00f9 interno si estende da 0,13 a , mentre la seconda inizia a ~ 13 UA e avrebbe un'ampiezza di 6,2 UA. \nDenebola \u00e8 una delle poche stelle di classe A attorno alla quale siano noti dischi di detriti, e data la giovane et\u00e0 la sua osservazione \u00e8 di grande interesse per studiare l'evoluzione di sistemi planetari extrasolari. D. Defrere e colleghi nel 2021 hanno osservato i dintorni di Denebola con il Large Binocular Telescope e lo studio ha rivelato un eccesso di infrarosso del 45% a 1,5 UA dalla stella, e dell'85% a 4,5 UA, al limite esterno della zona abitabile. Lo stesso studio ha mostrato temperature di 1600 K per la cintura pi\u00f9 interna e di 120 K per il disco di detriti esterno e che la quantit\u00e0 di polvere attorno a \u00e8 50 volte superiore alla quantit\u00e0 di polveri presente nella nube zodiacale, nel piano orbitale del sistema solare. Nello stesso studio \u00e8 stata esclusa la presenza di pianeti tra 5 e 40 UA aventi aventi una massa superiore a poche volte quella di Saturno.\nMembro di un superammasso.\nRecenti studi in ambito cinematico hanno rivelato che Denebola fa parte di un'associazione stellare chiamata superammasso IC 2391. Tutte le stelle che fanno parte di questo raggruppamento presentano un moto simile, anche se non sono legate da vincoli gravitazionali. Si ipotizza dunque che tali stelle siano nate nello stesso luogo e che inizialmente formassero un ammasso aperto; altre stelle di questo ammasso sono Alfa Pictoris, Beta Canis Minoris e gli altri membri dell'ammasso aperto IC 2391. Sono stati identificati in tutto pi\u00f9 di 60 probabili membri.\nEtimologia e cultura di massa.\nIl suo nome deriva dall'arabo \u0630\u0646\u0628 \u0627\u0644\u0627\u0633\u062f (\"Deneb Alased\", pron. IPA \") \"la coda del Leone\"\", in quanto per la sua posizione nella costellazione rappresenta la coda del Leone\nNella carta stellare del 1871 di R. A. Proctor, Denebola appare con il nome di \"Deneb Aleet\".\nDafira \u00e8 un nome meno utilizzato ed \u00e8 anch'esso di origine araba e si riferisce al ciuffo di peli della coda del Leone, posizione nel quale \u00e8 situata Denebola. Nell'astronomia babilonese marcava la diciassettesima costellazione eclittica, \"Zibbat A.\", \"la coda del leone\", mentre nella Cina antica Denebola faceva parte di un gruppo di cinque stelle di nome \u4e94\u5e1d \u5ea7 (Woo Ti Tsi), \"la sede dei dodici imperatori\".\nIn astrologia Denebola era creduta essere portatrice di sfortune e disgrazie"}
{"id": "687202", "revid": "486946", "url": "https://it.wikipedia.org/wiki?curid=687202", "title": "Allenatore Genghis", "text": ""}
{"id": "687206", "revid": "29863", "url": "https://it.wikipedia.org/wiki?curid=687206", "title": "New Madrid County (Missouri)", "text": ""}
{"id": "687207", "revid": "599013", "url": "https://it.wikipedia.org/wiki?curid=687207", "title": "Gaa", "text": ""}
{"id": "687210", "revid": "599013", "url": "https://it.wikipedia.org/wiki?curid=687210", "title": "Glg", "text": ""}
{"id": "687213", "revid": "79227", "url": "https://it.wikipedia.org/wiki?curid=687213", "title": "Ione (Euripide)", "text": "Ione (, \"Ion\") \u00e8 una tragedia di Euripide, rappresentata per la prima volta ad Atene, in un anno imprecisato tra il 413 ed il 410 a.C. Si tratta di una tragedia dai toni lievi e caratterizzata dal lieto fine, un filone che pare essere stato inventato dallo stesso Euripide.\nTrama.\nCreusa, moglie del re di Atene Xuto, aveva avuto dal dio Apollo un figlio, chiamato Ione. Il marito era ignaro di tutto ci\u00f2, e proprio per questo motivo dopo il parto Creusa aveva lasciato il bimbo in una grotta, destinato alla morte. Tuttavia, su ordine di Apollo, il dio Ermes aveva preso Ione e l'aveva portato presso l'oracolo di Delfi, a fare da servitore. Anni dopo, Creusa e Xuto si recano proprio a Delfi per sapere come mai non riescono ad avere figli. Qui Creusa e Ione si incontrano e parlano, ma non si riconoscono. L'oracolo predice a Xuto che la prima persona che incontrer\u00e0 uscendo dal tempio sar\u00e0 un suo figlio. All'uscita, Xuto si imbatte in Ione e, credendolo il frutto di una sua avventura passata, lo convince a seguirlo ad Atene per diventare erede al trono. Creusa non accetta la scelta del marito, poich\u00e9 avrebbe voluto sul trono un proprio figlio, cos\u00ec progetta di uccidere Ione. Il piano fallisce e solo l'intervento della Pizia permette il riconoscimento fra madre e figlio. Infine, appare la dea Atena \"ex machina\", che suggerisce una soluzione: tenere Ione come erede al trono, lasciando credere a Xuto che si tratti di suo figlio.\nCommento.\nL'intreccio del caso.\nIn quest'opera \u00e8 soprattutto il caso (\"tyche\") che segna gli eventi: una girandola di coincidenze e catastrofi annunciate (ma poi disattese) ai limiti dell'incredibile, una perfetta macchina teatrale che porta una madre a rinunciare al figlio per poi ritrovarlo, senza riconoscerlo, e tentare addirittura di ucciderlo. Si tratta, insomma, di un dramma \"ad intreccio\", in cui l'attenzione \u00e8 posta soprattutto al modo in cui si sviluppa la trama, e l'aspetto pi\u00f9 propriamente tragico passa in secondo piano.\nUn dramma poco eroico.\nNell'opera non esistono personaggi veramente eroici, poich\u00e9 ognuno di essi \u00e8 vittima del caso. Questo porta i personaggi a compiere azioni che rischierebbero di portarli verso il disastro, se non intervenissero altri personaggi dai poteri superiori (la Pizia ed Atena) a salvare la situazione. L'opera \u00e8 in effetti una specie di giallo, senza per\u00f2 un colpevole: il vero responsabile di tutta la vicenda \u00e8 il dio Apollo, che ha violentato Creusa, ma egli non si fa vedere in scena (quasi non ne avesse il coraggio), sostituito dalla dea Atena.\nRapporti con la Commedia Nuova.\nLe tragedie ad intreccio ebbero una forte influenza in particolare sulla Commedia Nuova del IV secolo a.C., che adott\u00f2 stabilmente questo tipo di trama. Nello \"Ione\" sono gi\u00e0 presenti numerosi ingredienti che diverranno tipici della commedia: l'azione del caso, la seduzione, l'abbandono del neonato, il riconoscimento tramite gli oggetti lasciati col bambino, il lieto fine."}
{"id": "687215", "revid": "281779", "url": "https://it.wikipedia.org/wiki?curid=687215", "title": "Depressione (geografia)", "text": "In geomorfologia il termine depressione indica una zona che si trova ad un livello pi\u00f9 basso rispetto ad un'altra presa come riferimento. In questo caso si parler\u00e0 di \"depressione relativa\". In genere, comunque, si fa riferimento al livello del mare (si dir\u00e0 allora depressione \"assoluta\").\nDescrizione.\nUna depressione pu\u00f2 avere origine dallo sprofondamento o dal crollo del terreno, o dal fenomeno dell'erosione. Che si trova sotto il livello del mare\nSulla Terra il punto di massima depressione libera da ghiacci \u00e8 la riva del Mar Morto posta a 423 m sotto il livello del mare, mentre la depressione pi\u00f9 estesa \u00e8 situata nei pressi del Mar Caspio, a -25 m; la massima depressione in assoluto si trova in Antartide, a -2.555 m nella Fossa subglaciale di Bentley a 81\u00b0 Sud, 110\u00b0 Ovest (tuttavia essa \u00e8 coperta dalla calotta polare antartica, la cui sommit\u00e0 \u00e8 sopra il livello del mare).\nCriptodepressione.\nSi dice criptodepressione una depressione nascosta dalle acque di un lago (Esempio: il Lago di Como, i cui fondali arrivano a circa 220 metri sotto il livello del mare). La sua formazione \u00e8 dovuta per esempio all'azione di ghiacci e fiumi oppure dalla presenza di una fossa tettonica."}
{"id": "687216", "revid": "2039709", "url": "https://it.wikipedia.org/wiki?curid=687216", "title": "Salvatore Battaglia", "text": "Biografia.\nCominci\u00f2 i suoi studi universitari nel 1922 presso l'Universit\u00e0 di Catania, dove fu allievo di Attilio Momigliano e di Mario Casella. Nel 1924, seguendo Mario Casella che si era trasferito a Firenze, decise anch'egli di proseguire il percorso accademico presso l'Universit\u00e0 di Firenze, dove si un\u00ec a un suo grande amico, Vincenzo Pernicone, anch'egli allievo di Casella. Laureatosi nel 1926, dal 1930 al 1938 fu redattore per sezioni varie dell\"'Enciclopedia Italiana\" a Roma, con la produzione di una grande quantit\u00e0 di voci spazianti su tutte le letterature romanze (queste ultime non limitate all'epoca medievale), oltre su alcuni argomenti della letteratura latina medievale.\nNel 1934 consegu\u00ec la libera docenza in filologia romanza, disciplina che insegn\u00f2 al Magistero di Roma. Nel 1938 vinse il concorso a cattedra di Filologia romanza e fu chiamato presso l'Universit\u00e0 di Napoli a succedere a Ezio Levi D'Ancona, decaduto per l'applicazione delle leggi razziali fasciste. A Napoli insegn\u00f2 fino alla morte: all'inizio, dal 1938 al 1960, ricopr\u00ec la cattedra di Filologia romanza (nella quale gli succedette Alberto Varvaro dal 1961); poi, dal 1961 al 1971, fu titolare della cattedra di letteratura italiana, succedendo a Giuseppe Toffanin. Nell'arco di questo periodo, ricopr\u00ec anche l'incarico di altri insegnamenti: lingua e letteratura spagnola fino al 1961 e Storia della lingua italiana dal 1963.\nTra i suoi allievi, vi sono Alberto Varvaro e Francesco Bruni.\nFond\u00f2 nel 1954 la rivista \"Filologia Romanza\", che poi, nel 1961, assunse il titolo di \"Filologia e Letteratura\". Progett\u00f2 e cur\u00f2, sino al volume VII, la pubblicazione del \"Grande dizionario della lingua italiana\" edito dall'UTET.\nCon \"La Mitografia del Personaggio\" (1968) Battaglia affronta temi particolarmente dibattuti in quegli anni: l'antico e il nuovo ruolo dell'\"intellettuale\" intrecciato con il destino del \"personaggio\".\nGrande dizionario della lingua italiana.\nSalvatore Battaglia ha dedicato una parte molto consistente degli ultimi 20 anni della sua vita all'impianto teorico del \"Grande dizionario della lingua italiana\". L'opera ha avuto una lunga gestazione ricostruita grazie al carteggio fra la UTET e Battaglia. Si tratta di 135 pezzi, che vanno dal 25 dicembre 1950 all'8 giugno 1961. Il lungo dialogo avviene, in particolare, fra Battaglia e Carlo Verde (presidente dell'UTET). Il Battaglia rimarca a Carlo Verde che il dizionario dovr\u00e0 essere completo per quanto concerne il fondo lessicale della lingua italiana e che dovr\u00e0 anche rispondere alle nuove esigenze scientifiche, politiche, economiche e sociali della vita moderna. L'opera, rimasta incompiuta alla morte di Battaglia, fu poi proseguita da Giorgio Barberi Squarotti.\nOpere in volumi.\nAl di l\u00e0 del lungo impegno da lui dedicato alla preparazione e all'impianto generale del \"Dizionario\", gran parte della produzione di Salvatore Battaglia risente della sua duplice attivit\u00e0 di cattedratico e studioso, nonch\u00e9 dell'intreccio dei suoi interessi quale filologo, critico e storico della letteratura. Molti suoi articoli e saggi apparvero su periodici, a partire da \u00abFilologia e letteratura\u00bb, da lui fondata nel 1954 e poi diretta, fino al 1960 col nuovo titolo \u00abFilologia romanza\u00bb.\nLa seguente selezione di scritti si limita alle sole opere in volumi, ivi compresi gli atti di convegni:"}
{"id": "687219", "revid": "697352", "url": "https://it.wikipedia.org/wiki?curid=687219", "title": "Isola Principe di Galles", "text": ""}
{"id": "687220", "revid": "31185", "url": "https://it.wikipedia.org/wiki?curid=687220", "title": "Depressione (geologia)", "text": ""}
{"id": "687222", "revid": "117942888", "url": "https://it.wikipedia.org/wiki?curid=687222", "title": "Star Alliance", "text": "Star Alliance . Ha sede a Francoforte sul Meno, in Germania, ed \u00e8 guidata da Mark Schwab, che ne \u00e8 l'amministratore delegato. L'alleanza venne fondata il 14 maggio 1997 da United Airlines, Lufthansa, Air Canada, Scandinavian Airlines e Thai Airways International e attualmente comprende 26 compagnie che sono, oltre a quelle gi\u00e0 citate, Adria Airways, Aegean Airlines, Air China, Air India, Air New Zealand, All Nippon Airways, Asiana Airlines, Austrian Airlines, Avianca, Brussels Airlines, Copa Airlines, Croatia Airlines, EgyptAir, Ethiopian Airlines, EVA Air, LOT Polish Airlines, Shenzhen Airlines, Singapore Airlines, South African Airways, Swiss International Air Lines, TAP Portugal e Turkish Airlines.\nNel corso del 2015 \u00e8 entrata a far parte dell'alleanza Avianca Brasil, come membro affiliato di Avianca.\nStar Alliance ha una flotta di 4\u00a0456 aerei con oltre 21\u00a0100 partenze giornaliere e circa 377\u00a0321 dipendenti. Trasporta ogni anno 637,62 milioni di passeggeri servendo 1\u00a0269 aeroporti in 192 paesi.\nNel 2013, fu votata come seconda migliore alleanza tra compagnie aeree dallo Skytrax World Airlines Award.\nMembri.\nMembri effettivi e loro affiliati.\nLe compagnie aeree che operano sotto il marchio Air Canada Express, Air New Zealand Link e United Express non sono di per s\u00e9 membri Star Alliance, quando operano con il proprio o con altri marchi.\nProgrammi frequent flyer.\nLa tabella seguente indica quali livelli dei programmi \"frequent flyer\" di ogni compagnia corrispondono a quelli fissati da Star Alliance."}
{"id": "687224", "revid": "244158", "url": "https://it.wikipedia.org/wiki?curid=687224", "title": "Batouala", "text": "Batouala \u00e8 il primo romanzo sui neri d'Africa scritto da un nero, Ren\u00e9 Maran, ed ambientato in Africa (Repubblica Centrafricana).\nIl suo messaggio di rivolta, ben pi\u00f9 esplicito ed aggressivo nella prefazione che nel racconto stesso, fu accolto dai giovani intellettuali neri come una rivelazione ed una promessa di rivendicazione della cultura africana.\nBench\u00e9 Ren\u00e9 Maran fosse di origine antillana e fosse vissuto nell'Oubangui-Chari soltanto tredici anni, ancor oggi la sua opera \u00e8 letta e studiata come un classico della letteratura centrafricana.\n\"Batouala\" venne pubblicato in Francia, nel 1921, presso l'editore Albin Michel, e nello stesso anno gli fu accordato il Premio Goncourt. Fu cos\u00ec che si scaten\u00f2 una valanga di critiche e di accuse diffamatorie da parte della stampa francese.\nTrama.\nBatouala \u00e8 la storia di un capo trib\u00f9 Banda che si scopre tradito, durante la festa della circoncisione, dall'ultima e favorita delle sue nove mogli, Yassigui'ndja. Complice suo nell'inganno coniugale \u00e8 il suo migliore amico, Bissibi'ngui, un aitante don Giovanni di sedici anni.\nNel mettere a punto la sua vendetta, freddamente studiata in vista di una partita di caccia, Batouala manca il bersaglio, Bissibi'ngui, e viene assalito da una pantera. \nMortalmente ferito, viene ricondotto al suo villaggio solo dopo la fine della caccia e l\u00ec, in seguito ad una lenta agonia, muore assistito dalla giovane moglie e dal suo amante.\nStruttura.\nIl romanzo, frutto di un lavoro di perfezione stilistica e linguistica durato sei anni, presenta una struttura composta di tre sequenze: l'incipit, il lento e rituale risveglio di Batouala, l'apice, la festa della \"ga'nza\" (circoncisione ed escissione del clitoride), capitolo centrale dove il dramma esplode; ed infine l'explit, in cui l'agonia e morte del protagonista sono descritte con l'impietosa lucidit\u00e0 che caratterizza l'intera opera."}
{"id": "687225", "revid": "77358", "url": "https://it.wikipedia.org/wiki?curid=687225", "title": "Autauga County, Alabama", "text": ""}
{"id": "687226", "revid": "767487", "url": "https://it.wikipedia.org/wiki?curid=687226", "title": "Grosso guaio a Chinatown", "text": "Grosso guaio a Chinatown (\"Big Trouble in Little China\") \u00e8 una pellicola cinematografica del 1986, diretta da John Carpenter; \u00e8 interpretato da Kurt Russell e Kim Cattrall, e mescola elementi da commedia con quelli delle pellicole di arti marziali.\nNell'idea originale degli sceneggiatori, la pellicola avrebbe dovuto essere ambientato nel vecchio West e avere per protagonista il classico \"cowboy\" senza passato che arriva in citt\u00e0 e libera la ragazza dalle grinfie del malvagio stregone Lo Pan. Riportata ai giorni nostri e condita di elementi orientaleggianti inediti per il cinema del periodo, la pellicola si \u00e8 rivelata un insuccesso commerciale, incassando negli USA solo 11 milioni di $, forse anche per via della strategia pubblicitaria utilizzata dalla produzione, che diede maggior risalto alla promozione di \"Aliens - Scontro finale\", uscito nelle sale sedici giorni dopo. In seguito \u00e8 diventato una pellicola di culto grazie al suo successo in videocassetta e ai passaggi televisivi.\nIn Italia \u00e8 uscito al cinema venerd\u00ec 5 settembre 1986 distribuito dalla 20th Century Fox.\nLa prima visione TV \u00e8 invece avvenuta il 9 ottobre 1988 su Italia 1, in prima serata.\nTrama.\nIl rozzo camionista americano Jack Burton e il suo giovane amico cinese Wang Chi si recano all'aeroporto di San Francisco per prendere la fidanzata di Wang, Mao Jin; all'aeroporto, Mao Jin viene rapita da una banda di teppisti cinesi chiamati i \"Signori della Morte\", che la portano a Chinatown con l'intenzione di venderla come schiava sessuale.\nJack e Wang cercano di seguire i rapitori entrando nei quartieri di Chinatown e restano bloccati in un violento scontro tra i Chang Sing e i Wing Kong: questi hanno interrotto il corteo funebre del defunto capo dei Chang Sing, scatenando la battaglia. Lo scontro viene interrotto dall'arrivo delle \"Tre Bufere\", tre potentissimi guerrieri-maghi: Tuono, Pioggia e Fulmine; questi si schierano in favore dei Wing Kong, decimando e disperdendo i Chang Sing coi i loro poteri sovrannaturali, mentre Jack e Wang si mettono in salvo dopo un incontro ravvicinato con David Lo Pan, il malvagio e tenebroso capo mandarino dei Wing Kong. Il camion di Jack viene invece rubato dai Signori della Morte, che sono in realt\u00e0 al servizio dei Wing Kong.\nJack e Wang si rifugiano nel ristorante di quest'ultimo, Il \"Drago dello Stagno Nero\", e fanno conoscenza con l'avvocatessa americana Gracie Law (incontrata brevemente all'aeroporto poco prima del rapimento di Mao Jin), Eddie Lee (un amico di Wang) e il saggio mago Egg Shen, che lavora come guidatore di corriere per turisti a Chinatown. Il gruppo pianifica di infiltrarsi in un bordello, dove si crede che si trovi Mao Jin. Jack, in incognito, si reca nell'edificio, ma all'ultimo istante Mao Jin viene portata via dalle Tre Bufere; i tre maghi portano Mao Jin nel covo dei Wing Kong, al cospetto di Lo Pan. Jack e Wang si inoltrano nel palazzo dopo essersi salvati da un ascensore che si riempiva d'acqua e aver attraversato l\"'Inferno dei Peccatori a testa in gi\u00f9\", ma i due vengono scovati da Pioggia che, dopo averli torturati, li lega su alcune sedie a rotelle e li porta al cospetto di Lo Pan, ora sotto le spoglie di un decrepito vecchio disabile. Eddie, Gracie e Margo (l'amica reporter di Gracie) provano a infiltrarsi, ma vengono catturati da Tuono.\nJack e Wang, ancora legati sulle sedie, vengono ricondotti nella loro cella. Wang racconta a Jack che Lo Pan era un tempo un principe guerriero che, entrato in conflitto col primo Imperatore Cinese, sub\u00ec da questi una maledizione: sarebbe stato condannato dal dio Ching Dai a diventare una sorta di ghoul e avrebbe rotto la maledizione solo sposando una ragazza dagli occhi verdi, per poi sacrificarla all'Imperatore. In seguito i due prigionieri riescono a liberarsi dalle sedie ma, sentendo arrivare Tuono, si rimettono ai loro posti; dopo un breve scontro con il mago, Jack e Wang si incontrano con Eddie e insieme creano un diversivo per liberare Gracie e Margo. Ma proprio quando stanno uscendo dal palazzo, Gracie viene catturata da un mostro e portata da Lo Pan. Vedendo come Mao Jin e Gracie siano in grado di domare la Lama rovente e che ambedue hanno gli occhi verdi, Lo Pan decide di sposare entrambe: sacrifcher\u00e0 poi Gracie all'Imperatore e terr\u00e0 con s\u00e9 Mao Jin per i propri \"piaceri terreni\".\nDopo aver scoperto il rapimento di Gracie, Jack, Wang, Egg Shen e i membri superstiti dei Chang Sing si inoltrano nel palazzo di Lo Pan per salvare le due donne, dovendo affrontare i bizzarri e pericolosi ostacoli del covo; poco prima di attaccare il quartier generale di Lo Pan, Egg Shen fa bere a Jack e al gruppo una pozione per renderli invincibili. Durante le nozze di Lo Pan, il gruppo apre una scatenata battaglia contro le forze del male nel corso della quale Wang sconfigge Pioggia dopo uno spericolato duello all'arma bianca, coreografato come gli scontri del \"Wuxiapa\" (il genere 'cappa e spada' cinese, in cui i protagonisti dei combattimenti quasi 'volano').\nLo Pan fugge dalla battaglia con Mao Jin e Tuono, ma i tre vengono raggiunti da Jack, Gracie e Wang. Mentre Wang trattiene a stento Tuono, Jack riesce a uccidere Lo Pan scagliandogli un pugnale nella testa (la prima e unica volta in cui una sua azione si rivela decisiva) e salva Mao Jin. Tuono, roso dal disonore per non aver salvato il suo padrone, si gonfia ed esplode in mille pezzi per la frustrazione. Il gruppo viene ostacolato da Fulmine, ma viene salvato da Egg Shen, che elimina l'ultima Bufera facendogli cadere addosso una statua di Buddha, che lo schiaccia. Il gruppo ritrova il furgone di Jack e fugge dal palazzo. Alla fine, Wang si sposa con Mao Jin; Egg Shen parte per una vacanza in Europa; tra Margo ed Eddie nasce del tenero; e Jack preferisce ripartire col suo camion, senza sapere che all'interno si \u00e8 nascosto lo stesso mostro che precedentemente aveva rapito Gracie.\nDistribuzione.\nEdizione italiana.\nLa versione italiana \u00e8 stata doppiata in modo da far pronunciare al personaggio di Jack Burton la frase \u00abS\u00ec, e l'uomo saggio ama usare l'ombrello quando piove!\u00bb (\u00abYeah, and a wise man has enough sense to get in out of the rain!\u00bb). In originale, tuttavia, essa viene pronunciata da Egg Shen.\nAccoglienza.\nIncassi.\nLa pellicola venne lanciata al cinema il 2 luglio 1986; il primo fine settimana incass\u00f2 la somma di 2,7 milioni di dollari su un totale di 11,1 milioni guadagnati nel solo Nord America. Ci\u00f2 and\u00f2 contro le previsioni iniziali, che prevedevano incassi di 25 milioni di dollari. Ottenne risultati migliori nel resto del mondo e si classific\u00f2 al 27\u00ba posto tra i primi 100 film di maggiore incasso della stagione cinematografica italiana 1986-1987.\nCritica.\nIn un articolo sul sito Pills of Movies il film viene definito \u00abun fumetto sfogliato sul grande schermo, che sposa due mondi: quello cinese dei film kung fu e quello americano degli eroi senza macchia. Un'epopea \"underground\" che gioca a ribaltare gli stereotipi, sempre all'insegna dell'avventura sfrenata.\u00bb\nMerchandising.\nVideogiochi.\nNel 1986 \u00e8 stato sviluppato un videogioco per Amstrad CPC, Commodore 64 e ZX Spectrum basato sulle vicende del film.\nFumetti.\nNel 2014 viene pubblicata una serie regolare a fumetti dal titolo \"Big Trouble in Little China\". La casa editrice \u00e8 la statunitense Boom!Studios e l'opera vede ai testi lo stesso John Carpenter coadiuvato dal pluripremiato cartoonist Eric Powell (noto per la serie The Goon), mentre i disegni sono affidati a Brian Churilla. La storia \u00e8 il sequel ufficiale del film ed \u00e8 il primo nuovo soggetto originale tratto dal lungometraggio. Le vicende sono infatti ambientate nel 1986 e riprendo le avventure di Jack Burton proprio dal cliffhanger del film quando sul Pork Chop Express di Jack si scopre esserci un demone-scimmia.\nNel 2017 John Carpenter torna a realizzare un nuovo sequel a fumetti, sempre pubblicato dai Boom!Studios. Si tratta di una miniserie che racconta l'ultima avventura di Jack Burton e viene proposta come l'epilogo della saga. Il titolo \u00e8 \"Big Trouble in Little China: Old Man Jack\" e vedi ai testi lo stesso Carpenter, coadiuvato da Anthony Burch, mentre i disegni sono affidati a Jorge Corona. La storia si svolge nel 2020 e vede come protagonista un sessantenne Jack Burton, costretto a tornare in azione per sconfiggere una minaccia che potrebbe causare un'apocalisse (denominata \"Hellpocalypse\"). Carpenter si ispira alla celebre storia Old Man Logan pubblicata tra il 2008 e il 2009 (e vari sequel/spin-off), creata da Mark Millar e Steve McNiven per la Marvel Comics. A questa si \u00e8 a sua volta ispirata la 20th Century Fox per realizzare il film Logan del 2017, terzo film dedicato al mutante Wolverine e ambientato in un possibile futuro dell'universo Marvel.\nAction Figures.\nNel corso degli anni sono state immesse sul mercato anche una serie di action figure, pi\u00f9 o meno fedeli nella riproduzione, dedicate ai personaggi del film.\nTra di esse sono tuttavia da annoverare quelle composte da un set di 6 personaggi (Jack Burton, Lo Pan, Egg Shen, Wang Chi, Lightning e Chinese Wild Man) importate in pochissime copie anche in Italia e prodotte nel 2002 dall'americana N2Toys. Le action, oltre ad essere \"ufficializzate\" dalla stessa casa produttrice del film, la Twenty Century Fox, ritraggono fedelmente e nei particolari i personaggi principali della pellicola e sono diventati in breve tempo veri e propri oggetti \"da collezione\" per gli appassionati.\nI sei soggetti rappresentano l'unica serie dedicata alla pellicola di Carpenter nonostante sulle loro confezioni sia chiaramente indicato che ne sarebbe stata pubblicata una seconda; cosa, purtroppo, mai avvenuta. Ci\u00f2 ha tuttavia permesso, a questa prima ed unica serie, di guadagnare un alto valore commerciale venendo valutata tra gli appassionati, negli Stati Uniti, anche diverse centinaia di dollari mentre in Europa e soprattutto in Italia, dove sono di difficilissima reperibilit\u00e0, il loro valore pu\u00f2 arrivare a sfiorare il migliaio di euro.\nNegli anni successivi sono state introdotte sul mercato anche altre action figure, come quelle prodotte per la serie \"Funko Pop\" rappresentanti anch'esse i soggetti principali del film. Questi tuttavia sono rappresentati in stile \"caricaturale\" manga, con teste volutamente abnormi e corpi minuscoli. Le action in questione sono, contrariamente alle prime, di facile reperibilit\u00e0 e dal costo di acquisto ridotto.\nRemake.\nIn un'intervista del 2015 Dwayne Johnson dichiar\u00f2 che interpreter\u00e0 il protagonista nel remake del film. Ashley Miller e Zack Stentz scriveranno l'adattamento dello script originale. Alla produzione del progetto, tra gli altri, lo stesso Johnson, che da sempre annovera Grosso guaio a Chinatown tra i suoi film preferiti."}
{"id": "687228", "revid": "247222", "url": "https://it.wikipedia.org/wiki?curid=687228", "title": "Forse le lucciole non si amano pi\u00f9", "text": "Forse le lucciole non si amano pi\u00f9 \u00e8 il primo album del gruppo musicale di rock progressivo italiano Locanda delle Fate, pubblicato nel 1977.\nIl disco.\n\"Forse le lucciole non si amano pi\u00f9\" fu il disco d'esordio della Locanda delle Fate. Pubblicato in un'epoca in cui il rock progressivo stava diventando un genere marginale del mercato discografico, riusc\u00ec comunque a raggiungere un onorevole numero 25 nella classifica settimanale di \"TV Sorrisi e Canzoni\" e venne salutato dalla critica come uno dei migliori lavori del progressive romantico italiano. Il gruppo si sciolse qualche anno dopo, lasciando questo unico album, per poi ripresentarsi dopo circa un ventennio.\nNegli anni novanta proprio la riscoperta di quest'album aliment\u00f2 un rinnovato interesse del pubblico del rock progressivo e neoprogressive per il gruppo. Il lavoro fu ripubblicato su CD e venne messa in commercio anche una registrazione dal vivo dell'epoca, \"Live\".\nUna curiosit\u00e0: sul CD Ezio Vevey \u00e8 accreditato come flautista; in realt\u00e0 \u00e8 un errore, in quanto il flauto \u00e8 da sempre suonato da Alberto Gaviglio."}
{"id": "687231", "revid": "599013", "url": "https://it.wikipedia.org/wiki?curid=687231", "title": "Sistema solare interno", "text": "Il sistema solare interno \u00e8 la parte interna del Sistema solare, cio\u00e8 lo spazio che va dal Sole alla cintura asteroidale. \nEsso \u00e8 costituito, oltre che dal Sole, dai quattro pianeti terrestri: Mercurio, Venere, la Terra con la Luna e Marte, con i suoi due piccoli satelliti Fobos e Deimos. Si tratta di corpi composti per lo pi\u00f9 di silicati nella crosta e metalli nel nucleo, hanno al massimo un paio di satelliti naturali, nessun anello planetario e sono compresi in una regione il cui diametro \u00e8 inferiore alla distanza tra Giove e Saturno.\nSono ancora in corso studi sulla regione compresa tra Mercurio ed il Sole.\nStoria.\nInizialmente nella cosmografia del sistema tolemaico si consideravano \"pianeti interni\" o \"inferiori\" solamente Mercurio e Venere mentre Marte era catalogato fra gli esterni, basandosi sull'osservazione astronomica dalla Terra per cui i suddetti pianeti, interni rispetto alla Terra, erano per questo osservabili con un moto apparente sulla sfera celeste differente dai pianeti \"al di fuori\" della fascia occupata dall'orbita terrestre. Per la precisione Tolomeo faceva distinzione fra i pianeti situati fra la Terra e il Sole (considerato orbitante), e quelli al di l\u00e0 del Sole. In seguito, Niccol\u00f2 Copernico modific\u00f2 questa definizione per adattarla alla sua teoria eliocentrica, per cui era la Terra ad orbitare attorno al Sole.\nCon i progressi dell'astronomia moderna, si mut\u00f2 la definizione in base al \"confine\" convenzionale segnato dalla fascia degli asteroidi e soprattutto alla maggiore affinit\u00e0 di Marte con gli altri pianeti interni, rocciosi e relativamente piccoli (altre similitudini sono presenti in altri fattori, come nei moti millenari), rispetto ai successivi giganti gassosi. Vi si incluse inoltre anche la Terra. La vecchia definizione invece \u00e8 stata associata ai termini \"pianeti inferiori\" e \"pianeti superiori\", che non vanno confusi con i \"pianeti interni\" e i \"pianeti esterni\" termini relativi al pianeta di riferimento (per esempio, la Terra \u00e8 un pianeta inferiore rispetto a Marte, Giove \u00e8 inferiore rispetto a Saturno, e cos\u00ec via).\nCaratteristiche.\nI quattro pianeti del sistema solare interno hanno al massimo due satelliti naturali e nessun anello planetario. La composizione \u00e8 densa e quasi totalmente rocciosa e sono pertanto detti pianeti terrestri o tellurici.&lt;br&gt;\nLa crosta e il mantello sono costituiti da minerali refrattari come i silicati, mentre il nucleo \u00e8 formato prevalentemente da ferro e nichel. \nSono caratterizzati da una temperatura superficiale relativamente alta, dovuta alla vicinanza del Sole. Tre dei quattro pianeti interni (Venere, Terra e Marte) hanno un'atmosfera abbastanza densa da generare delle condizioni atmosferiche variabili, tuttavia molto sottile se confrontata con quella di Giove o Saturno; la temperatura elevata e l'attrazione gravitazionale del Sole hanno infatti spazzato via gli elementi pi\u00f9 volatili (idrogeno ed elio) durante le prime fasi della formazione planetaria.\nTutti presentano crateri da impatto e caratteristiche superficiali legate ad assestamenti tettonici come rift, fosse tettoniche e vulcani. \nLe dimensioni dei pianeti interni sono relativamente piccole (meno di 15.000 chilometri di diametro) e rispetto ai pianeti giganti del sistema solare esterno il loro moto di rivoluzione \u00e8 pi\u00f9 veloce, mentre quello di rotazione \u00e8 pi\u00f9 lento."}
{"id": "687232", "revid": "2128848", "url": "https://it.wikipedia.org/wiki?curid=687232", "title": "Via del Corso (Roma)", "text": "Via del Corso \u00e8 una nota strada storica del centro di Roma che collega piazza Venezia a piazza del Popolo e misura all'incirca 1,6 chilometri. \u00c8 l'arteria centrale del complesso stradale conosciuto come Tridente.\nStoria.\nIl tracciato rettilineo della strada ricalca quello dell'antico tratto urbano della Via Flaminia, chiamato nell'antichit\u00e0 e nel Medioevo \"via Lata\".\nNel Medioevo il rettilineo originario, soggetto alle esondazioni del Tevere a causa del basso livello altimetrico, sarebbe stato abbandonato a favore di una strada sita ad una quota pi\u00f9 elevata: secondo un recente studio si tratterebbe dell'antica \"via Biberatica\", che, a partire dal Foro di Traiano, seguiva le attuali vie delle Tre Cannelle e di Sant'Eufemia, piazza dei Santi Apostoli, via di San Marcello, piazza dell'Oratorio, via di Santa Maria in Via (tratto oggi interrotto dalla Galleria Sciarra), piazza San Claudio, piazza San Silvestro, via del Gambero, e si riconduceva quindi sull'antica via Flaminia all'altezza della chiesa di San Lorenzo in Lucina. \nPapa Paolo II nel 1467 provvide a rettificare il tracciato della strada riconducendolo sostanzialmente a quello antico; qui trasfer\u00ec le corse del Carnevale, molto seguite dai romani, che si erano fin allora svolte al Monte Testaccio; involontari protagonisti delle corse erano in primo luogo gli ebrei, costretti a correre tra le ingiurie, ma molto attesa era anche la corsa dei cavalli, detti \"b\u00e0rberi\" (Berbero) poich\u00e9 provenienti dalla Barberia (Africa settentrionale). La corsa, che si svolse fino al 1883, quando un incidente mortale port\u00f2 alla sua abolizione, si disputava lungo il tratto compreso tra lo scomparso Arco di Portogallo (all'altezza di via della Vite) fino a piazza Venezia, e ha portato all'affermazione del nome di via del \"Corso\". \nIl nome della via cambi\u00f2 in Corso Umberto I dopo il regicidio di Umberto I di Savoia nel 1900; nel 1944, divenne Corso del Popolo; e due anni dopo venne reintrodotto quello che \u00e8 il toponimo attuale.\nMonumenti.\nI due punti di fuga prospettici di via del Corso sono assai rappresentativi: verso sud la via \u00e8 in asse con il Vittoriano, o Altare della Patria, mentre verso nord l'asse stradale punta verso l'Obelisco Flaminio, in Piazza del Popolo.\nLungo il percorso si trovano un gran numero di palazzi gentilizi e chiese. Partendo da Piazza Venezia incontriamo il seicentesco Palazzo Bonaparte, o Misciattelli, poi il barocco Palazzo Mancini-Salviati, e la facciata di Palazzo Chigi Odescalchi del XIX secolo. Quindi si incontra il Palazzo Doria-Pamphilj con la Galleria Doria Pamphilj e Palazzo Marignoli, fatto costruire dal marchese Filippo Marignoli, Senatore del Regno, dopo il 1878. Pi\u00f9 avanti troviamo la chiesa di San Marcello e il Palazzo Sciarra Colonna. \nLungo la strada si trova Piazza Colonna, con la Galleria Alberto Sordi (ex \"Galleria Colonna\"), edificata in luogo del demolito Palazzo Piombino agli inizi del Novecento, il cinquecentesco Palazzo Chigi, Palazzo Ferrajoli e Palazzo Wedekind. Su largo Chigi, di fronte all'omonimo palazzo, il palazzo Bocconi, edificio eclettico di fine '800.\nSubito dopo, all'altezza di Via del Tritone \u00e8 la chiesa di Santa Maria in Via.\nAltro edificio di interesse \u00e8 Palazzo Ruspoli, sede del Museo della Fondazione Memmo; poco pi\u00f9 avanti \u00e8 Largo Goldoni, dove Carlo Goldoni visse, all'incrocio con il lungo rettilineo Via dei Condotti-Via della Fontanella Borghese: la prima celebre strada conduce, tra boutique d'alta moda, a Piazza di Spagna, la seconda termina in Piazza Borghese dov'\u00e8 l'omonimo Palazzo.\nLa chiesa nazionale di San Carlo al Corso, pi\u00f9 oltre, ha una grande cupola realizzata da Pietro da Cortona. Di seguito troviamo altre due chiese, quella di Ges\u00f9 e Maria e quella di San Giacomo in Augusta (XVI secolo), con l'annesso ospedale del XIV secolo, chiuso solo nel 2008. Appena oltre vi \u00e8 Palazzo Rondinini, sede del Nuovo circolo degli scacchi. Al civico 18, vi \u00e8 la casa di Goethe.\nAl termine di via del Corso si trovano le due chiese di Santa Maria in Montesanto e Santa Maria dei Miracoli, che affacciano su Piazza del Popolo, ove al centro \u00e8 collocato obelisco Flaminio. La Porta del Popolo, all'altro estremo della piazza, costituisce storicamente l'accesso settentrionale alla citt\u00e0: da essa inizia la via Flaminia. Proprio accanto alla porta sorge la Basilica di Santa Maria del Popolo.\nIl Tridente.\nVia del Corso \u00e8 la strada centrale del \"Tridente\", ampio intervento urbanistico compiuto tra il XV e il XVII secolo, che riordin\u00f2 le tre strade che dalla porta principale di Roma, Porta del Popolo, veicolavano il traffico verso le basiliche maggiori: "}
{"id": "687233", "revid": "729019", "url": "https://it.wikipedia.org/wiki?curid=687233", "title": "Isola Principe di Galles (Canada)", "text": "L'isola Principe del Galles \u00e8 un'isola artica di Nunavut, in Canada, situata tra l'isola Victoria e l'isola di Somerset e a sud delle isole Regina Elisabetta.\nPer scopi amministrativi, \u00e8 divisa nella regione di Qikiqtaaluk e nella regione di Kitikmeot, anche se non vi sono insediamenti permanenti.\nL'isola \u00e8 coperta dalla tundra ed ha una linea costiera irregolare. L'area \u00e8 di 33.339\u00a0km\u00b2.\nL'isola \u00e8 la 40\u00ba maggiore del mondo e la 10\u00b0 del Canada. Il suo punto pi\u00f9 elevato si trova a 73\u00b049'N; 97\u00b050'W e raggiunge i 320 metri s.l.m. ed \u00e8 un punto senza nome nel nord-est dell'isola, a ridosso del canale di Baring, che separa l'isola dall'isola di Russell.\nL'isola \u00e8 stata scoperta nel 1851 da Francis Leopold McClintock."}
{"id": "687236", "revid": "253269", "url": "https://it.wikipedia.org/wiki?curid=687236", "title": "Dorothy Malone", "text": "Biografia.\nMalone era uno dei cinque figli nati da Esther Emma \"Eloise\" Smith e suo marito Robert Ignatius Maloney, un revisore dei conti per la societ\u00e0 \"AT &amp; T\". Due delle sue sorelle morirono per complicazioni dovute alla poliomielite.\nQuando aveva sei mesi, la sua famiglia si trasfer\u00ec a Dallas dove Malone frequent\u00f2 l'Accademia delle Orsoline di Dallas, la High School di Highland Park, l'Hockaday Junior College e, successivamente, la Southern Methodist University. Inizialmente pensava di diventare un'infermiera.\nBruna e affascinante, inizi\u00f2 la carriera come indossatrice mentre studiava ancora al liceo, prima di essere notata dal talent scout Eddie Rubin mentre recitava nel dramma \"Star Bound\", messo in scena alla Southern Methodist University.\nScritturata dalla RKO, debutt\u00f2 sul grande schermo nel 1943 nel film \"The Falcon and Co-Eds\" e interpret\u00f2 per un paio d'anni personaggi di secondo piano in pellicole commerciali. Passata alla Warner Brothers nel 1945, si mise in luce con un breve ma incisivo ruolo, quello della giovane e occhialuta libraia che discute con Humphrey Bogart nel noir \"Il grande sonno\" (1946) di Howard Hawks, ma negli anni successivi ottenne in genere modesti ruoli di belle ragazze, che attirarono scarsa attenzione.\nIl grande successo giunse per\u00f2 alla met\u00e0 degli anni cinquanta, quando l'attrice cambi\u00f2 agente e mut\u00f2 totalmente la propria immagine in bionda aggressiva e sensuale, grazie a una sapiente trasformazione in stile hollywoodiano. La sua personalit\u00e0 e il suo talento, non sempre ben sfruttato, le consentirono di ottenere ruoli pi\u00f9 complessi, come la giovane dal fascino torbido nel film bellico \"Prima dell'uragano\" (1955) di Raoul Walsh, la spietata e arida ninfomane del melodramma \"Come le foglie al vento\" (1956) di Douglas Sirk, grazie al quale fu premiata con l'Oscar alla miglior attrice non protagonista, l'attrice alcolizzata in \"Furia d'amare\" (1958) di Art Napoleon, ispirata alla figura di Diana Barrymore, e un'agguerrita ex cantante da saloon nel western \"Ultima notte a Warlock\" (1959) di Edward Dmytryk. Nel 1957 affianc\u00f2 James Cagney in \"L'uomo dai mille volti\" di Joseph Pevney. Successivamente ottenne buoni ruoli anche in \"La crociera del terrore\" (1960) di Andrew L. Stone e \"L'occhio caldo del cielo\" (1961) di Robert Aldrich.\nDopo un temporaneo abbandono delle scene verso la met\u00e0 degli anni sessanta, a seguito di una grave malattia che la mise in pericolo di vita, ritorn\u00f2 sul set ma si dedic\u00f2 quasi esclusivamente alla carriera televisiva. Tra le numerose serie TV a cui prese parte fino ai primi anni ottanta vanno ricordate \"Ironside\", \"Ellery Queen\" e \"Le strade di San Francisco\", ma il ruolo che le diede maggiore notoriet\u00e0 presso il pubblico televisivo fu nel serial \"Peyton Place\", in cui dal 1964 al 1969 interpret\u00f2 il personaggio di Constance MacKenzie Carson. Nel 1969 recit\u00f2 nel film di produzione italiana \"Gli insaziabili\" di Alberto De Martino. La sua carriera cinematografica si concluse nel 1992, con un'apparizione in \"Basic Instinct\" di Paul Verhoeven.\nVita privata.\nEbbe due figlie, Mimi Ester Therese (1960) e Diane Alice (1962), nate dal suo primo matrimonio con l'attore francese Jacques Bergerac, sposato nel 1959 e dal quale divorzi\u00f2 nel 1964, dopo averlo accusato di averla sposata solo per fare carriera.\nNel 1969 si rispos\u00f2 con l'agente di cambio Robert Tomarkin (ma il matrimonio dur\u00f2 solo tre mesi) e successivamente (1971-1973) con l'uomo d'affari Charles Huston Bell.\nL'attrice mor\u00ec per cause naturali il 19 gennaio 2018, a 92 anni, presso una struttura infermieristica a Dallas.\nRiconoscimenti.\nMalone ha una stella sulla Hollywood Walk of Fame al 1718 nella sezione \"Motion Pictures\", dedicategli l'8 febbraio 1960."}
{"id": "687238", "revid": "287204", "url": "https://it.wikipedia.org/wiki?curid=687238", "title": "GBA (disambigua)", "text": ""}
{"id": "687240", "revid": "149587", "url": "https://it.wikipedia.org/wiki?curid=687240", "title": "Butte County", "text": ""}
{"id": "687241", "revid": "229617", "url": "https://it.wikipedia.org/wiki?curid=687241", "title": "Gba", "text": ""}
{"id": "687245", "revid": "77358", "url": "https://it.wikipedia.org/wiki?curid=687245", "title": "Clinoclase", "text": ""}
{"id": "687247", "revid": "1429175", "url": "https://it.wikipedia.org/wiki?curid=687247", "title": "Grande dizionario della lingua italiana", "text": "Il Grande dizionario della lingua italiana \u00e8 un dizionario storico della lingua italiana. Opera monumentale dell'editoria e della lessicografia italiana, in 21 volumi e 22.700 pagine .\nNato come aggiornamento del celebre \"Dizionario della lingua italiana\" di Niccol\u00f2 Tommaseo, edito da Giuseppe Pomba nel 1861, il \"Grande dizionario della lingua italiana\" fu fondato nel 1961 da Salvatore Battaglia; la sua pubblicazione, ad opera della casa editrice torinese UTET, fu completata nel 2002 sotto la direzione del critico letterario Giorgio Barberi Squarotti; l'opera \u00e8 stata successivamente integrata con due supplementi nel 2004 e nel 2009. Il 12 settembre 2017 \u00e8 stato firmato l'accordo tra la casa editrice UTET Grandi Opere e l'Accademia della Crusca per consentire la consultazione dell'opera in Rete; il 9 maggio 2019 il dizionario \u00e8 reso disponibile online.\nContenuto.\nL'opera consta di un dizionario storico della lingua italiana edito in ventuno volumi, contenenti pagine, il cui testo \u00e8 disposto su tre colonne . Il dizionario A integrazione dell'opera, sono stati pubblicati, sotto la direzione di Edoardo Sanguineti, due supplementi, uno nel 2004, l'altro nel 2009; il supplemento del 2009 consta di pagine in un unico volume, mentre quello del 2004 ne conta complessive ed \u00e8 composto di due volumi, il supplemento vero e proprio e l\"'Indice degli autori\". L'indice, curato da Giovanni Ronco, racchiude i riferimenti agli autori citati nei ventuno volumi del dizionario e nel primo supplemento.\nPrincipi e struttura del lemmario.\nLe singole voci (lemmi) sono scritte in grassetto; al lemma seguono l'indicazione della categoria grammaticale ed eventuali arcaismi dello stesso termine, resi con forme grafico-fonetiche differenti. Se il termine presenta numerose accezioni, seguono i differenti significati, anche quelli metaforici o fraseologici, ordinati con l'indicazione di numeri arabi. In ogni singola voce, comprese anche le singole accezioni semantiche, vengono elencate le attestazioni letterarie del termine ricercato con l'indicazione di riga e dell'opera dove esse appaiono. A quest'area, definibile come area del lemma, segue l'area etimologica, in genere introdotta dal simbolo = (uguale)."}
{"id": "687248", "revid": "23", "url": "https://it.wikipedia.org/wiki?curid=687248", "title": "Abichite", "text": ""}
{"id": "687249", "revid": "599013", "url": "https://it.wikipedia.org/wiki?curid=687249", "title": "Kat", "text": ""}
{"id": "687252", "revid": "1305772", "url": "https://it.wikipedia.org/wiki?curid=687252", "title": "Mississippi County", "text": "Contea di Mississippi o Mississippi County \u00e8 la denominazione delle seguenti contee degli Stati Uniti:"}
{"id": "687256", "revid": "287204", "url": "https://it.wikipedia.org/wiki?curid=687256", "title": "Jun\u00edn de los Andes", "text": "Jun\u00edn de los Andes \u00e8 una cittadina della provincia di Neuqu\u00e9n, in Argentina. Ha una popolazione di 10.592 abitanti ed \u00e8 il capoluogo del dipartimento Huiliches. \u00c8 situata nella parte meridionale della provincia, ad un'altitudine di 640 metri sul livello del mare. Sulle rive del fiume Chimehuin, lungo la \"Ruta Nacional 234\", circa 35\u00a0km a nord di San Mart\u00edn de los Andes, e a 17\u00a0km dall'aeroporto Chapelco (codice CPC), che serve la regione. In Chapelco si ubica un importante centro di sci mentre le bocche del Chimehuin sono un famoso centro di pesca sportiva di grandi trote.\nNelle prossimit\u00e0 di questa cittadina sottolinea l'enorme scultura del Cristo de Luz o Cristo diedi Lucce e il Parco nazionale Lan\u00edn."}
{"id": "687261", "revid": "287204", "url": "https://it.wikipedia.org/wiki?curid=687261", "title": "Alchiba", "text": "Alpha Corvi (\u03b1 Crv, \u03b1 Corvi), conosciuta anche con il nome di Alchiba, \u00e8 una stella della costellazione del Corvo distante 48 anni luce dal sistema solare ed \u00e8 una stella di sequenza principale di classe spettrale F1V.\nCaratteristiche fisiche.\nDi magnitudine apparente +4.00, \u00e8 una stella leggermente pi\u00f9 massiccia del Sole con una massa 1,2 volte superiore, \u00e8 tuttavia pi\u00f9 giovane, si stima che la sua et\u00e0 sia di 400 milioni di anni. Un tempo catalogata come gigante, ora \u00e8 a tutti gli effetti considerata di sequenza principale, anzi di fatto \u00e8 quasi una stella subnana, questo perch\u00e9 rispetto alle stelle di sequenza principale dello stesso tipo spettrale, risulta meno luminosa di quel che dovrebbe essere. Nonostante non sia una subnana classica, Alchiba \u00e8 anch'essa, come le classiche, povera di metalli, il contenuto di ferro ad esempio \u00e8 solo il 25% di quello del Sole.\n\u00c8 sospettata di essere una binaria spettroscopica, tuttavia questa ipotesi non ha ancora trovato conferma."}
{"id": "687263", "revid": "1782831", "url": "https://it.wikipedia.org/wiki?curid=687263", "title": "Joanne Woodward", "text": "Biografia.\nNasce in una famiglia piuttosto modesta e di religione anglicana da Wade Woodward (1900-1976), amministratore scolastico, ed Elinor Gignilliat Trimmier Woodward (1903-1992). Aveva un fratello maggiore, Wade Jr. (1925-1990), che divenne architetto. Elinor Woodward era una grande appassionata di cinema e nel tempo influenz\u00f2 anche la figlia, che afferm\u00f2 di essere quasi nata nel bel mezzo della visione di un film di Joan Crawford (\"Ragazze americane\" del 1929), tanto che il suo stesso nome doveva ricordare proprio quello della grande star. Sembra che ad Atlanta nel 1939, in occasione di una \"premi\u00e8re\" del film \"Via col vento\" di Victor Fleming, Joanne, di appena 9 anni, sfugg\u00ec al controllo della madre ed improvvisamente si introdusse nella limousine e sal\u00ec in grembo a Laurence Olivier, celebre consorte della protagonista Vivien Leigh e con cui molti anni dopo (1977) avrebbe lavorato nel film televisivo \"Come Back, Little Sheba\" di Silvio Narizzano.\nSpinta dalla madre, da bambina vinse numerosi concorsi di bellezza in Georgia e, divenuta maggiorenne, si iscrisse alla Louisiana State University, specializzandosi in recitazione. Dopo essersi laureata ed avere partecipato a piccoli spettacoli teatrali, si rec\u00f2 a New York per approfondire i corsi di recitazione con l'attore teatrale Sanford Meisner. Impiegata dal 1952 in alcune produzioni televisive minori, la Woodward fece il suo esordio al cinema nel 1955, al fianco di Van Heflin, con il western \"Conta fino a 3 e prega!\" di George Sherman, cui segu\u00ec \"Giovani senza domani\" (1956) di Gerd Oswald, accanto a Robert Wagner e Jeffrey Hunter, ma ottenne la notoriet\u00e0 nel 1957 con il ruolo di una donna psicologicamente disturbata in \"La donna dai tre volti\" di Nunnally Johnson, che nel 1958 le fece vincere il premio Oscar alla miglior attrice. La sua carriera prosegu\u00ec con film importanti come \"Un urlo nella notte\" (1958) e \"La lunga estate calda\" (1958), entrambi diretti da Martin Ritt; sul set di quest'ultima pellicola, ove interpretava l'orgogliosa figlia di Orson Welles, l'attrice ebbe come partner Paul Newman, conosciuto gi\u00e0 qualche anno prima e che spos\u00f2 il 29 gennaio 1958, formando una della coppie pi\u00f9 solide e rispettate di Hollywood, sia nel cinema che nella vita reale.\nAttrice versatile, dotata di raffinate capacit\u00e0 interpretative e con una personalit\u00e0 poco incline al divismo, dopo il matrimonio con Newman e la nascita delle figlie la Woodward sacrific\u00f2 in parte lo sviluppo di una promettente carriera per favorire quella del marito e dedicarsi soprattutto alla famiglia; purtuttavia nel tempo, e talora insieme a Newman, prese parte a varie produzioni teatrali (come \"Baby Wants Kiss\" di James Costigan nel 1964) e televisive e a manifestazioni pubbliche dedite anche alla beneficenza. Dopo la conquista dell'Oscar nel 1958 venne impiegata in film di genere diverso, quali \"Pelle di serpente\" (1959) di Sidney Lumet, ove affianc\u00f2 Marlon Brando e Anna Magnani, \"Donna d'estate\" (1963) di Franklin Schaffner, \"La strada del crimine\" (1964) di George Englund\", Posta grossa a Dodge City\" (1966) di Fielder Cook, \"Una splendida canaglia\" (1966) di Irvin Kershner, \"They Might Be Giants\" (1971) di Anthony Harvey e \"Summer Wishes, Winter Dreams\" (1973) di Gilbert Cates. \nSoprattutto su spinta dei produttori, che volevano promuovere la coppia sul grande schermo, recit\u00f2 ancora insieme al marito, sia pure con esiti alterni, in \"Missili in giardino\" (1958) di Leo McCarey, \"Dalla terrazza\" (1960) di Mark Robson, \"Paris Blues\" (1961) di Martin Ritt, \"Il mio amore con Samantha\" (1963) di Melville Shavelson, \"Indianapolis, sfida infernale\" (1969) di James Goldstone e \"Un uomo, oggi\" (1970) di Stuart Rosenberg, ove interpret\u00f2 il sofferto personaggio di una adescatrice suicida. In quegli anni fu per\u00f2 proprio Newman, regista e produttore, a valorizzare al meglio le doti artistiche della moglie con i due film intimisti \"La prima volta di Jennifer\" (1968) e \"Gli effetti dei raggi gamma sui fiori di Matilda\" (1972), grazie ai quali l'attrice ottenne il rinnovato elogio della critica, anche internazionale, per le sue doti di interprete.\nNegli anni successivi la Woodward dirad\u00f2 le sue apparizioni sul grande schermo, affiancando ancora il marito in \"\" (1975) di Stuart Rosenberg, \"Harry &amp; Son\" (1984) e \"Lo zoo di vetro\" (1987), entrambi diretti dallo stesso Newman, e \"Mr. &amp; Mrs. Bridge\" (1990) di James Ivory, il suo ultimo film da protagonista e che le fece ottenere l'ennesima candidatura al premio Oscar. Tra le sue interpretazioni nelle produzioni televisive di quegli anni, venne particolarmente apprezzata quella di una coraggiosa dottoressa in \"Sybil\" (1976) di Daniel Petrie jr., in coppia con Sally Field, che ritrover\u00e0 anche nella commedia cinematografica \"La fine... della fine\" (1978), diretta e interpretata da Burt Reynolds. La sua ultima partecipazione al cinema risale a \"Philadelphia\" (1993) di Jonathan Demme, ove interpret\u00f2 la madre di Tom Hanks. Nello stesso anno \u00e8 stata la voce narrante in \"L'et\u00e0 dell'innocenza\" di Martin Scorsese. E' apparsa ancora in una produzione televisiva, accanto tra gli altri a Paul Newman, nella miniserie \"Empire Falls - Le cascate del cuore\" (2005) diretta da di Fred Schepisi.\nCon quattro candidature all'attivo, oltre alla conquista della statuetta per \"La donna dai tre volti\", l'attrice vinse altri premi prestigiosi, tra cui nel 1969 il Golden Globe per la miglior attrice protagonista con la magistrale interpretazione di una zitella quasi quarantenne in \"La prima volta di Jennifer\".\nVita privata.\nDal longevo matrimonio con Paul Newman (1958-2008) la Woodward ha avuto tre figlie: Elinor \"Nell\" Teresa (nata nel 1959), Melissa \"Lissy\" Stewart (nata nel 1961) e Claire \"Clea\" Olivia (nata nel 1965). Dalla met\u00e0 degli anni novanta e soprattutto dopo la morte di Newman, avvenuta il 26 settembre 2008, la Woodward ha lasciato i set cinematografici e si \u00e8 ritirata a vita privata, pur interessandosi alla produzione di alcuni spettacoli teatrali.\nFilmografia.\nTelevisione.\nSerie tv\nFilm tv\nRiconoscimenti.\nIl 15 agosto 1958 le venne assegnata una stella sulla Hollywood Walk of Fame al 6801 di Hollywood Blvd per il suo contributo all'industria cinematografica."}
{"id": "687265", "revid": "5512310", "url": "https://it.wikipedia.org/wiki?curid=687265", "title": "Poligamo", "text": ""}
{"id": "687266", "revid": "287204", "url": "https://it.wikipedia.org/wiki?curid=687266", "title": "Rana (astronomia)", "text": " \nDelta Eridani (\u03b4 Eri, \u03b4 Eridani), conosciuta anche con il nome tradizionale di Rana), \u00e8 una stella della costellazione di Eridano di magnitudine +3,51. \u00c8 una stella relativamente vicina alla Terra, trovandosi a circa 29,5 anni luce di distanza dal Sistema solare.\nOsservazione.\nRana si trova nella parte settentrionale della costellazione di Eridano, un po' pi\u00f9 brillante di , che \u00e8 situata appena 3\u00b0 ad est da essa. \u00c8 una stella dell'emisfero celeste meridionale, ma la sua declinazione, pari a \u22129,45\u00b0, la rende visibile da quasi tutte le aree abitate della Terra; solo pi\u00f9 a nord della latitudine 80\u00b0N non compare mai sopra l'orizzonte. Essendo di magnitudine 3,54, la si pu\u00f2 osservare anche dai piccoli centri urbani non eccessivamente affetti da inquinamento luminoso. Il periodo migliore per la sua osservazione ricade tra i mesi di novembre e marzo.\nCaratteristiche fisiche.\nRana \u00e8 una stella subgigante arancione di classe K0IV con una massa stimata in 1,33 volte quella solare; la stella ha per\u00f2 iniziato a espandarsi e il raggio \u00e8 pi\u00f9 del doppio di quello solare, mentre la temperatura superficiale \u00e8 di circa 5000 K. Rana inizi\u00f2 la sua vita circa 7,5 miliardi di anni fa come una stella un po' pi\u00f9 calda del Sole, di classe spettrale F8. Terminata la fusione dell'idrogeno nel suo nucleo che caratterizza le stelle di sequenza principale, si appresta, nei prossimi milioni di anni, a divenire una vera e propria gigante, espandendo ulteriormente le sue dimensioni. La stima dell'et\u00e0 della stella \u00e8 supportata dal basso contenuto di litio misurato; il litio \u00e8 un raro elemento chimico che viene facilmente distrutto dalle reazioni nucleari che avvengono ad alte temperature all'interno della stella.\n\u00c8 catalogata come variabile sospetta, a volte \u00e8 catalogata anche come variabile RS Canum Venaticorum, per\u00f2 quest'ultima classificazione potrebbe essere errata.\nRicerca di compagni sub-stellari.\nUno studio di Murdoch \"et al.\" del 1993 sulla velocit\u00e0 radiale della stella ha escluso la presenza di un pianeta supergioviano o di una nana bruna ad una distanza di 10 UA dalla stella. Un pianeta per trovarsi nella zona abitabile della stella, ora che \u00e8 diventata una subgigante, dovrebbe trovarsi a circa 7 UA da essa. Dato che Delta Eridani \u00e8 soggetta a pulsazioni risulta attualmente molto difficile riuscire a rilevare pianeti terrestri con il metodo della velocit\u00e0 radiale"}
{"id": "687267", "revid": "767487", "url": "https://it.wikipedia.org/wiki?curid=687267", "title": "Essi vivono", "text": "Essi vivono (\"They Live\") \u00e8 un film del 1988 scritto e diretto da John Carpenter. \u00c8 tratto dal racconto del 1963 \"Alle otto del mattino\" (\"Eight O'Clock in the Morning\") di Ray Nelson e interpretato dal lottatore \"Rowdy\" Roddy Piper, da Keith David e da Meg Foster.\nIl film fu un successo minore all'epoca della sua distribuzione, debuttando al primo posto al botteghino negli Stati Uniti. Originariamente ricevette recensioni non entusiaste, con critiche al messaggio sociale, a sceneggiatura e recitazione. Tuttavia, come altri film di Carpenter, con il passare degli anni ha acquisito lo status di cult movie e alla fine \u00e8 stato riconosciuto come un'opera ampiamente sottovalutata.\nTrama.\nIl disoccupato John Nada lascia Denver per trasferirsi a Los Angeles in cerca di un lavoro. Viene assunto come operaio in un cantiere edile e con l'aiuto dell'afroamericano Frank Armitage, trova alloggio in un campo di baracche nella periferia della citt\u00e0. Poco dopo il suo arrivo, Nada nota un susseguirsi di strani eventi: un predicatore religioso affetto da cecit\u00e0 che dice alla gente di \"svegliarsi\", degli strani messaggi di un uomo che appaiono come interferenze alla televisione e un elicottero della polizia che ispeziona continuamente il sito. Nella chiesa, dove il coro di fedeli si rivela essere una registrazione mandata tramite altoparlanti e si scopre essere il nascondiglio di un piccolo gruppo guidato dall'uomo delle interferenze, Nada trova diverse attrezzature scientifiche, la scritta \"Essi vivono, noi dormiamo\" e una scatola nascosta nel muro, ma \u00e8 costretto ad andarsene quando arriva il predicatore, che lo lascia andare dopo avergli tastato la faccia e le mani.\nIn seguito il campo viene sgomberato dalle forze dell'ordine e il giorno dopo Nada torna nella chiesa, dove la scritta e tutte le attrezzature sono sparite salvo la scatola nascosta. Giunto in un vicolo, Nada apre la scatola trovando all'interno degli strani occhiali da sole; ne prende un paio e nasconde la scatola in un bidone dell'immondizia. Indossando gli occhiali, Nada scopre con sgomento che il mondo che lo circonda non \u00e8 quello che sembra: attraverso il filtro in bianco e nero delle lenti, Nada osserva Los Angeles completamente tappezzata da messaggi di propaganda, con costanti comandi subliminali sull'obbedire, il consumare e il conformarsi, che senza occhiali appaiono come normali cartelloni pubblicitari e riviste. Gli occhiali permettono a Nada di scoprire anche che le persone benestanti e la polizia sono in realt\u00e0 alieni dal grottesco aspetto simile a zombie.\nEntrato in un minimarket, Nada viene scoperto da una signora aliena che contatta gli altri attraverso una ricetrasmittente nel suo orologio da polso. Giungono due poliziotti alieni che tentano di arrestare Nada, il quale per\u00f2 resiste e li uccide per poi rubare le loro armi. In seguito Nada entra in una banca dove compie una strage di alieni camuffati dopo averli scovati grazie agli occhiali. Uno degli alieni sparisce usando la sua ricetrasmittente mentre Nada si allontana distruggendo una telecamera aliena volante.\nNada \u00e8 costretto a prendere in ostaggio Holly Thompson, l'assistente ai programmi del Canale 54, per farsi dare un passaggio lontano dal centro della citt\u00e0. Alla villa di Holly, Nada cerca di convincerla della storia degli alieni camuffati, ma lei lo crede pazzo e lo butta fuori da una finestra per poi chiamare la polizia, forzandolo alla fuga lasciandosi indietro gli occhiali e le armi. Tornato in citt\u00e0, Nada riesce a salvare la scatola degli occhiali dal camion dell'immondizia. Poco dopo incontra Frank, che era venuto a dargli la paga e a intimargli di stare alla larga siccome \u00e8 ricercato, e cerca invano di fargli provare gli occhiali per mostrargli la verit\u00e0 sul mondo. Dopo una scazzottata, Nada riesce a mettere addosso a Frank gli occhiali e lo convince cos\u00ec del pericolo alieno. I due si nascondono in un hotel e in seguito incontrano Gilbert, membro di un gruppo di ribelli contro gli alieni, che li invita ad una riunione segreta.\nNel nascondiglio dei ribelli, a Nada e a Frank vengono date delle lenti a contatto speciali pi\u00f9 efficaci degli occhiali. I due apprendono che gli alieni stanno usando la Terra come un paese del terzo mondo sfruttandone le risorse naturali causando allo stesso tempo il riscaldamento globale prima di passare ad un altro pianeta abitato da invadere. A Frank viene dato uno degli orologi da polso radioriceventi dotati anche di un dispositivo per il teletrasporto mentre Nada incontra Holly, ma prima che i due possano parlarsi, la base viene improvvisamente assalita dalle forze dell'ordine. Gran parte dei ribelli viene trucidata, tuttavia Nada e Frank riescono a scappare riuscendo fortuitamente ad aprire un portale nel terreno, spaccando l'orologio alieno.\nI due si ritrovano in una base segreta sotterranea dove scoprono che \u00e8 in corso un summit degli alieni con i collaboratori umani. Uno degli abitanti dell'accampamento di vagabondi, ora ben vestito, crede che Nada e Frank siano alleati pure loro e li porta a fare un giro per la fortezza aliena, mostrando un porto intergalattico dal quale gli invasori alieni vanno e vengono. Nella base Nada e Frank scoprono lo studio televisivo di Canale 54, dal quale gli alieni inviano il segnale che inganna l'occhio umano facendoli apparire umani essi stessi, quindi iniziano a sparare agli alieni per farsi strada verso l'antenna posta sulla cima dell'edificio, per interrompere il segnale.\nSulla strada la coppia incontra Holly e la portano con s\u00e9. Improvvisamente Holly rivela di essere anche lei alleata con gli alieni e uccide Frank per poi prendere di mira Nada, che per\u00f2 riesce ad eliminarla. Sul tetto dell'edificio, Nada viene raggiunto da un elicottero della polizia e viene crivellato dagli alieni, ma prima di ci\u00f2 riesce a sparare all'emittente televisiva distruggendola. Nel finale, prima di morire, Nada mostra il dito medio agli alieni come segno di vittoria, mentre in citt\u00e0, nei luoghi pubblici e nelle case, gli alieni e i loro messaggi sono ora visibili a tutte le persone.\nProduzione.\nLe riprese si sono svolte a partire dal 7 marzo 1988 a Los Angeles. La prima parte del film \u00e8 stata girata nella zona degradata di Justiceville, una comunit\u00e0 di senzatetto poi demolita dalle autorit\u00e0.\nLa scena di lotta tra John Nada (interpretato dal wrestler professionista Roddy Piper) e Frank Armitage (Keith David) \u00e8 ispirata a quella tra John Wayne e Victor McLaglen nel film \"Un uomo tranquillo\" (\"The Quiet Man\"). Si distingue per la sua lunga durata, di circa 8 minuti, e si svolge in un vicolo che \u00e8 stato in parte coperto da un materassino, dipinto di grigio per mimetizzarsi con il resto dell'asfalto.\nIl trucco \u00e8 stato affidato a Frank Carissosa, che ha lavorato con Carpenter anche nel 1987 per il film \"Il signore del male\". Carissosa ha realizzato il viso degli alieni con del lattice dipinto.\nDistribuzione.\nIl film usc\u00ec nelle sale americane il 4 novembre 1988, nel weekend delle elezioni presidenziali americane che videro la vittoria di George Bush dopo 8 anni di presidenza di Ronald Reagan.\nAccoglienza.\nIncassi.\nLa pellicola ha esordito al primo posto del botteghino nordamericano incassando poco meno di 5 milioni di dollari nel primo weekend; in totale ha incassato nei soli Stati Uniti $ 13.008.928.\nCritica.\nIl film ha generalmente ricevuto un'accoglienza critica positiva. Su \"Rotten Tomatoes\" il film detiene un voto di 83% di critica positiva con il seguente sottotesto: \"Con una sovversiva miscela politica di Horror e fantascienza, \"Essi vivono\" \u00e8 un sottovalutato film di genere da parte di John Carpenter.\"\nJay Carr, nella sua critica per il \"The Boston Globe\", scrisse: \"Una volta che Carpenter abbia mostrato le visuali che rimandano agli anni '50, completa con dei paffuti dischi volanti, e faccia il punto che i ricchi siano dei demoni fascisti, \"Essi vivono\" inizia a scarseggiare di immaginazione ed inventivit\u00e0. Ma come commedia horror fantascientifica, \"Essi vivono\", con la sua critica verso il mondo, \u00e8 nella stessa classe di \"Terminator\" e \"RoboCop\" nonostante l'eroe non detenga dei bicipiti bionici.\"\nSlavoj \u017di\u017eek analizz\u00f2 il film scrivendo: \"\"Essi vivono\" \u00e8 definitivamente uno dei capolavori dimenticati della Hollywood di sinistra. Gli occhiali fungono come una critica dell'ideologia. Ti consentono di vedere il vero messaggio sotto tutta la propaganda, lo sfarzo, i cartelloni e cos\u00ec via... Quando indossi gli occhiali intravedi una dittatura nella democrazia, l'ordine invisibile che sostiene la tua apparente libert\u00e0.\"\nMaurizio Porro del \"Corriere della Sera\", seppur ritenendolo \"un horror che pecca forse di qualche intellettualismo\", concluse che \"Carpenter merita per\u00f2 rispetto per l'intelligente operazione che dimostra, con un certo sorriso, tutto il suo pessimismo.\""}
{"id": "687270", "revid": "74173", "url": "https://it.wikipedia.org/wiki?curid=687270", "title": "Egedesminde", "text": ""}
