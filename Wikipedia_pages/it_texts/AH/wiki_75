{"id": "737420", "revid": "1522738", "url": "https://it.wikipedia.org/wiki?curid=737420", "title": "Azeri", "text": "Gli azeri (in azero e in alfabeto azero latino moderno, post 1991: \"Az\u0259rbaycanl\u0131lar\" o \"Az\u0259rbaycan t\u00fcrkl\u0259ri\"; in alfabeto azero cirillico: \"\u0410\u0437\u04d9\u0440\u0438\u043b\u04d9\u0440\" (\"Az\u0259riler\"); in persiano: \u0622\u0630\u0631\u06cc, \u062a\u0631\u06a9 \u0622\u0630\u0631\u0628\u0627\u06cc\u062c\u0627\u0646\u06cc, \"\u0100zar\u012bs\") sono un gruppo etnico turco stanziato principalmente nelle regioni a nord-ovest dell'Iran e nella Repubblica dell'Azerbaigian, in una vasta area compresa tra il Caucaso e gli altopiani iraniani. Gli azeri sono prevalentemente musulmani e hanno una formazione culturale influenzata da elementi delle culture turca e caucasica.\nNonostante vivano a cavallo del confine tra Azerbaigian e Iran, gli azeri costituiscono un unico gruppo etnico, sebbene vi siano differenze linguistiche e culturali tra gli azeri del nord e quelli del sud dovute a due secoli di evoluzione sociale separata e distinta per le influenze russe e iraniane. La lingua azera parlata nella Repubblica dell'Azerbaigian (non quella parlata nelle due regioni azere dell'Iran) \u00e8 mutuamente intelligibile con la lingua turkmena e la lingua turca (inclusi i dialetti parlati dai turcomanni iracheni e dai qashqai).\nTutti questi linguaggi ebbero origine dai turchi Oghuz, che migrarono nel Caucaso dall'Asia centrale nell'undicesimo secolo. A seguito delle guerre russo-persiane del XVIII e XIX secolo (Guerra russo-persiana (1722-1723), Guerra russo-persiana (1796), Guerra russo-persiana (1804-1813), Guerra russo-persiana (1826-1828)), i territori della Persia nel Caucaso (alcuni di essi solo sotto controllo nominale) furono ceduti all'Impero russo. Questi comprendevano parti dell'attuale Repubblica dell'Azerbaigian. Gli accordi del Trattato di Gulistan nel 1813 e in seguito del Turkmanchai nel 1828, definirono i confini tra Russia e Persia (Iran).\nStoria.\nL'Azerbaigian prende probabilmente il suo nome da \"Atropates\", un satrapo medo che govern\u00f2 nell'antica regione di \"Atropatene\" (il moderno Azerbaigian). Atropates deriva a sua volta dalla parola in persiano antico che significa \"protetto dal fuoco.\" \nL'Azerbaigian \u00e8 stata una terra che storicamente ha ospitato numerose popolazioni ed ha subito diverse invasioni, dalle popolazioni caucasiche, dai medi, dagli sciti, dall'Impero persiano, dagli armeni, dai greci, dall'Impero romano, dai khazari, dai Califfati arabi, dai turchi Oghuz, e dall'Impero russo.\nAntichit\u00e0.\nSi suppone che il primo regno sorto nella regione sia quello della Alb\u00e0nia caucasica. I primi popoli invasori furono gli Sciti intorno al IX secolo a.C.\nAlle invasioni dei Medi seguirono quelle degli sciti, con i Medi che mantennero il controllo dell'area a sud del fiume Aras. I Medi formarono un vasto impero tra il IX e il VII secolo a.C. che venne per\u00f2 disintegrato dagli Achemenidi intorno al 550 a.C. In questo periodo lo Zoroastrismo si diffuse in Azerbaigian. Gli Achemenidi, a loro volta, furono sconfitti da Alessandro Magno nel 330 a.C., che tuttavia permise al satrapo medo Atropate di restare al potere.\nDopo il declino della dinastia seleucide in Persia intorno al 250 a.C., il regno d'Armenia controll\u00f2 alcune parti dell'Azerbaigian tra il 190 a.C. e il 428 d.C. Nel I secolo d.C. gli Albani del Caucaso crearono un regno che fu sostanzialmente indipendente fino a quando i Sasanidi ne fecero uno stato vassallo nel 252 d.C. Nel IV secolo d.C. il re Urnayr fece del Cristianesimo la religione di Stato, e l'Alb\u00e0nia rimase uno stato cristiano fino all'VIII secolo. Il dominio sasanide ebbe termine con la sconfitta da parte dei califfi Abbasidi nel 642.\nEpoca medievale.\nGli Arabi sconfissero i Sasanidi e i Bizantini nel corso della loro espansione nel Caucaso. Dopo che la resistenza guidata dal principe Javanshir, ebbe termine nel 667, la regione divenne uno stato vassallo degli arabi. Tra il IX e il X secolo gli autori arabi cominciarono a indicare con il nome di \"Arran\" la regione compresa tra i fiumi Kura e Aras. In questo periodo, arabi provenienti da Bassora e Kufa giunsero in Azerbaigian e presero possesso di terre che i locali avevano abbandonato; gli arabi formarono cos\u00ec una \u00e9lite di proprietari terrieri. La conversione all'Islam fu lenta, poich\u00e9 la resistenza alla nuova religione persistette per secoli, e crebbe il rancore verso gli arabi che avevano cominciato a emigrare verso citt\u00e0 come Tabriz e Maraghah. L'afflusso degli arabi accese una grande rivolta nell'Azerbaigian iraniano nell'816\u2013837, guidata da Babak Khorramdin. Ma, anche se rimasero a lungo alcune sacche di resistenza, alla fine la maggioranza della popolazione si convert\u00ec all'islam. In seguito, nei secoli X e XI, le dinastie curde dei Shaddadidi e dei Rawadidi dominarono alcune parti dell'Azerbaigian.\nIntorno alla met\u00e0 dell'XI secolo, i turchi Selgiuchidi rovesciarono il dominio arabo e crearono un impero che si estendeva su gran parte dell'Asia sudoccidentale. Il periodo selgiuchide vide l'afflusso di nomadi Oghuz, e, di conseguenza, l'inizio dell'assimilazione culturale dell'Azerbaigian e la diffusione della lingua Oghuz occidentale, che sostitu\u00ec le lingue caucasiche e iraniche parlate in precedenza.\nTuttavia le influenze culturali iraniche continuarono ad essere rilevanti, come testimoniano le opere letterarie dell'epoca, come, ad esempio, quella del poeta persiano Nezami. L'emergente identit\u00e0 turca fu narrata da poemi epici (\"dastan\"), il pi\u00f9 antico dei quali fu il \"Libro di Dede Korkut\", che contiene racconti allegorici sui primi abitanti turchi del Caucaso e dell'Asia Minore. Il dominio turco fu interrotto dai mongoli nel 1227, e i Mongoli e Tamerlano controllarono la regione fino al 1405. Il dominio turco fu ristabilito dalle due trib\u00f9 turcomanne sunnite dei Kara Koyunlu (\"Turcomanni della Pecora Nera\") e Ak Koyunlu (\"Turcomanni della Pecora Bianca\"), e dur\u00f2 fino al 1501, quando fu sostituito da quello dei Safavidi sciiti.\nEpoca moderna.\nI Safavidi, originari dell'Azerbaigian iraniano, fondarono il moderno stato iraniano multietnico, che dur\u00f2 fino al 1722. Essi conseguirono importanti risultati nel consolidamento dello stato, in architettura e nelle scienze, ma il loro impero alla fine si sgretol\u00f2 per il declino interno e per le pressioni esterne esercitate dalla Russia e dalla dinastia afghana degli Hotaki. I Safavidi sostennero e diffusero l'islam sciita, che \u00e8 una parte importante dell'identit\u00e0 nazionale degli azeri iraniani, e anche di molti azeri della Repubblica dell'Azerbaigian. Favorirono le arti e la cultura, e sotto lo sci\u00e0 Abbas I il Grande si svilupp\u00f2 un'atmosfera intellettuale che secondo alcuni studiosi pu\u00f2 essere considerata un'\"Et\u00e0 d'oro della Persia\". Abbas I riform\u00f2 il governo e l'esercito e si preoccup\u00f2 anche dei bisogni della gente comune.\nDopo un breve periodo di governo ottomano, la regione fu conquistata da Nadir Shah, un capo tribale originario del Khorasan che riusc\u00ec a farsi proclamare sci\u00e0 e ridimension\u00f2 l'influenza sciita. Dopo il breve regno di Karim Khan, la Dinastia Qajar prese il sopravvento, e regn\u00f2 sull'Azerbaigian e sull'Iran a partire dal 1779. All'inizio del XVIII secolo la Russia divenne una minaccia per i territori persiani del Caucaso, e tra i due paesi furono combattute diverse guerre, che si conclusero con i trattati di Gulistan del 1813 e di Turkmenchay del 1828, con i quali i domini caucasici dell'Iran furono ceduti all'Impero russo.\nL'Azerbaigian iraniano ebbe un ruolo di rilievo nella rivoluzione costituzionale iraniana (1906-1911), che mirava a instaurare una forma di governo democratica. Sattar Khan e Bagher Khan, i due pi\u00f9 importanti esponenti rivoluzionari, erano entrambi azeri. La rivoluzione fece vacillare la dinastia Qajar, che aveva lasciato campo libero agli interessi britannici nei settori del petrolio e del tabacco e aveva dovuto cedere territori alla Russia. In conseguenza della rivoluzione fu istituito un parlamento (Majlis), e in alcune regioni si svilupp\u00f2 una rivolta di contadini contro gli esattori delle tasse e i proprietari terrieri, che erano il solo sostegno interno della monarchia. Comparvero alcuni giornali che sostenevano la democrazia, e gli intellettuali iraniani cominciarono ad assaporare i venti modernizzatori che soffiavano da Parigi e da Pietrogrado. Lo sci\u00e0 Qajar e i suoi consiglieri britannici schiacciarono la rivoluzione, ma la fine della dinastia era prossima. L'ultimo sci\u00e0 Qajar fu deposto da un colpo di Stato militare capeggiato da Reza Khan (in seguito noto come Reza Pahlavi), un ufficiale di un vecchio reggimento cosacco, che era stato creato dalla Russia zarista ed era guidato da ufficiali russi, per proteggere i Qajar e gli interessi russi. Nel tentativo di imporre l'omogeneit\u00e0 nazionale in un paese in cui met\u00e0 della popolazione consisteva di minoranze etniche, Reza Pahlavi impose una serie di divieti sull'uso della lingua azera nelle scuole, nelle rappresentazioni teatrali, nelle cerimonie religiose, e infine nella pubblicazione di libri.\nCon la deposizione dal trono di Reza Pahlavi nel settembre 1941, l'Unione Sovietica occup\u00f2 militarmente Tabriz e la Persia nordoccidentale. A Tabriz, per ordine di Stalin, fu proclamato il \"Governo Popolare dell'Azerbaigian\", uno stato dipendente dall'Unione Sovietica, guidato da Sayyid Jafar Pishevari. Ma le pressioni dei paesi occidentali spinsero al ritiro delle truppe sovietiche, e l'Iran riottenne il controllo dell'Azerbaigian iraniano alla fine del 1946.\nMentre gli azeri che vivevano in territorio iraniano si integrarono in larga misura nella societ\u00e0 iraniana moderna, quelli delle regioni settentrionali subirono la transizione dall'Impero Russo a una breve indipendenza nel 1918-1920, all'incorporazione nell'Unione Sovietica, nonostante gli sforzi che il presidente statunitense Woodrow Wilson profuse a favore della loro indipendenza alla conferenza di Versailles. La Repubblica dell'Azerbaigian consegu\u00ec l'indipendenza con il crollo dell'Unione Sovietica nel 1991, ma fu coinvolta in una guerra con l'Armenia per l'enclave del Nagorno-Karabakh.\nOrigini.\nMolte fonti comprendono gli azeri tra le popolazioni turche, poich\u00e9 la loro lingua appartiene al gruppo delle lingue turche. Ma gli azeri sono oggi considerati i discendenti delle popolazioni caucasiche e iraniche che vivevano rispettivamente nel Caucaso e nell'Iran settentrionale, che in seguito furono turchizzate. Diversi storici, tra cui Vladimir Minorsky, spiegano come queste popolazioni acquisirono la lingua turca:\nDunque, secoli di immigrazione turca e di turchizzazione della regione contribuirono alla formazione del moderno gruppo etnico azero.\nTurchizzazione.\nAnche se \"la penetrazione turca probabilmente ebbe inizio all'epoca degli Unni e nel periodo successivo\", vi sono ben pochi segni che indichino \"insediamenti permanenti\". La prima importante invasione di popolazioni turche avvenne con Mahmud di Ghazna, e ve ne furono in numero sempre maggiore nel periodo dei Selgiuchidi. La migrazione di turchi Oghuz dall'attuale Turkmenistan, che \u00e8 attestata dalla somiglianza linguistica, continu\u00f2 ad essere intensa nel periodo mongolo, poich\u00e9 buona parte delle truppe degli Ilkhan erano di etnia turca. Nel periodo safavide la turchizzazione dell'Azerbaigian continu\u00f2 con l'influenza dei Kizilbash. Il nome stesso \"Azerbaigian\" deriva dal nome pre-turco della regione, \"Azarbayjan\" o \"Adarbayjan\", ed \u00e8 un esempio del graduale mutamento linguistico che ebbe luogo quando i toponimi locali sopravvissero alla turchizzazione, anche se in forma alterata.\nLa maggior parte degli studiosi considerano questa migrazione come la fonte pi\u00f9 probabile della componente turca della cultura degli azeri. Essa tuttavia consistette con ogni probabilit\u00e0 nella turchizzazione linguistica di popolazioni indigene in prevalenza non turcofone, accompagnata dall'assimilazione di trib\u00f9 turche di modesta consistenza.\nOrigine iraniana.\nLe origini iraniane degli azeri si possono far risalire ad antiche trib\u00f9 iraniche, come i Medi dell'Azerbaigian iraniano, e agli invasori sciti che giunsero nella regione nell'VIII secolo a.C. Si ritiene che i Medi si fusero con una popolazione indigena, i Mannei del Caucaso, un gruppo caucasico nordorientale imparentato con gli urartiani. La presenza iraniana nella regione \u00e8 attestata da antichi resoconti scritti, come quello dello storico arabo Abu al-Hasan Ali ibn al-Husayn al-Masudi (896-956):\nGli studiosi considerano le somiglianze culturali tra i persiani e gli azeri contemporanei come prova di un'antica influenza iraniana. Le prove archeologiche mostrano che lo zoroastrismo, una religione iraniana, ebbe una diffusione considerevole in tutto il Caucaso prima del cristianesimo e dell'islam, e che l'influenza di diversi imperi persiani contribu\u00ec al carattere iraniano della regione. Si \u00e8 anche ipotizzato che la popolazione dell'Azerbaigian iraniano fosse in prevalenza di lingua persiana prima dell'arrivo degli Oghuz. A sostegno di questa ipotesi vi \u00e8 il fatto che molte figure della letteratura persiana, come Qatran Tabrizi, Shams Tabrizi, Nezami, e Khaghani, scrissero in lingua persiana prima e durante la migrazione degli Oghuz; e anche autori come Strabone, Al-Istakhri, e Al-Masudi, e storici medievali come Al-Muqaddasi, indicano la lingua di questa regione come persiana. Altri comuni tratti perso-azerbaigiani sono toponimi iraniani come Tabriz e lo stesso nome Azerbaigian.\nDiverse fonti, come l'Encyclopaedia Iranica, spiegano che \"le popolazioni di lingua turca dell'Azerbaigian (q.v.) discendono in prevalenza da popolazioni di lingua iranica, alcune sacche delle quali esistono tuttora nella regione\". L'attuale presenza delle popolazioni iraniche dei Talisci e dei Tati nell'Azerbaigian \u00e8 una prova ulteriore del passato carattere iranico della regione. In quanto precursori di questi gruppi moderni, si ritiene che anche gli antichi Azari siano tra gli antenati dei moderni azerbaigiani.\nOrigine caucasica.\nSugli azeri della Repubblica dell'Azerbaigian l'Encyclopedia Britannica afferma:\nL'origine caucasica riguarda principalmente gli azeri del Caucaso, la maggior parte dei quali oggi vive nella Repubblica dell'Azerbaigian. Vi sono prove che, nonostante ripetute invasioni e migrazioni, gli abitanti originari del Caucaso siano stati culturalmente assimilati prima da popolazioni iraniche e poi dagli Oghuz. Oggi abbiamo molte informazioni sugli Alb\u00e0ni del Caucaso, sulla loro lingua, storia, precoce conversione al Cristianesimo, e sui loro stretti legami con gli armeni. Molti studiosi pensano che la lingua udi, che ancora oggi \u00e8 parlata in Azerbaigian, sia un vestigio della lingua degli Alb\u00e0ni.\nQuesta influenza caucasica si estendeva anche pi\u00f9 a sud, nell'Azerbaigian iraniano. Nel primo millennio a.C. un'altra popolazione caucasica, i Mannei, popolarono gran parte dell'Azerbaigian iraniano. Indeboliti dai conflitti con gli Assiri, i Mannei furono probabilmente sottomessi e assimilati dai Medi non oltre il 590 a.C..\nGenetica.\nSecondo alcuni recenti studi di genetica, l'erosione della struttura della popolazione umana potrebbe essere meno importante di quanto si sia ritenuto finora, e la struttura genetica complessiva delle popolazioni umane non verrebbe sostanzialmente modificata dall'immigrazione; questo \u00e8 quanto sarebbe accaduto nel caso degli azeri. Dal punto di vista genetico, gli azeri dell'Azerbaigian sono somiglianti soprattutto ad altre popolazioni del Caucaso come gli armeni, e quelli che vivono in Iran somigliano agli altri iraniani.\nStudi condotti all'universit\u00e0 di Cambridge.\nUno studio del panorama genetico dell'Iran \u00e8 stato portato a termine di recente da un gruppo di genetisti dell'universit\u00e0 di Cambridge diretto da Maziar Ashrafian Bonab (un azero iraniano). Questa ricerca ha comportato un'estesa analisi del DNA di individui appartenenti a diversi gruppi linguistici, sia indoeuropei sia non indoeuropei. I risultati mostrano che gli azeri dell'Iran hanno alcuni tratti genetici (come FSt, MRca e mtDNA) identici a quelli dei persiani, ma diversi da quelli presenti nei turchi.\nStudi condotti nel Caucaso.\nIn base a uno studio svolto nel 2003: \"Gli aplogruppi del cromosoma Y mostrano che gli armeni di lingua indoeuropea e gli azeri di lingua turca (cio\u00e8 quelli che vivono nella Repubblica dell'Azerbaigian) hanno una parentela genetica pi\u00f9 stretta con i loro vicini geografici del Caucaso che con i loro vicini linguistici di altre regioni\". Secondo gli autori dello studio, ci\u00f2 pu\u00f2 indicare che la lingua originaria delle popolazioni del Caucaso \u00e8 stata sostituita da altre. Vi sono prove di un modesto apporto genetico da popolazioni dell'Asia centrale (in particolare riguardo all'aplogruppo H12), specialmente dai turkmeni; tale apporto \u00e8 maggiore rispetto a quanto si riscontra nei georgiani e negli armeni. Queste indagini mostrano che gli azeri del Caucaso sono una popolazione mista con legami, in ordine di somiglianza, con: altre popolazioni caucasiche, iraniani e popolazioni del vicino oriente, europei, turkmeni. Altre analisi genetiche del DNA mitocondriale evidenziano che i popoli del Caucaso, da un punto di vista genetico, hanno caratteristiche intermedie tra gli europei e gli abitanti del vicino oriente, ma che nel complesso sono pi\u00f9 vicini a questi ultimi. Un altro studio, condotto nel 2006 dal \"Russian Journal of Genetics\", mostra i legami tra i Talisci e i Tati (popolazioni iraniane che vivono in Azerbaigian) e gli azeri della stessa regione:\nEtnonimo.\nStoricamente, gli abitanti di lingua turca dell'Azerbaigian iraniano e del Caucaso chiamavano se stessi \"turchi\", ed erano indicati da altri allo stesso modo, e l'identificazione religiosa prevaleva su quella etnica. Quando la Transcaucasia entr\u00f2 a far parte dell'Impero Russo, le autorit\u00e0 russe, che tradizionalmente si riferivano a tutte le popolazioni turche con il termine \"tatari\", usarono per gli azeri i termini \"Aderbeijani/Azerbaijani\" o \"Tatari del Caucaso\". Anche il Dizionario Enciclopedico Brockhaus ed Efron usa il termine \"Aderbeijani\" in alcune sue voci. In base alla voce \"Turco-Tatari\" di questa enciclopedia:\nDemografia e societ\u00e0.\nSi stima che gli azeri siano complessivamente in numero compreso tra 24 e 33 milioni, ma le cifre che risultano dai censimenti sono difficili da verificare. Quasi tutti vivono nella repubblica dell'Azerbaigian e nell'Azerbaigain iraniano: gli azeri residenti in Iran sono tra 16 e 23 milioni, prevalentemente nelle province nordoccidentali; quelli residenti nella repubblica dell'Azerbaigian sono circa 7,6 milioni. Azeri emigrati (in numero forse di qualche milione) si trovano nei paesi circostanti e anche in altri pi\u00f9 lontani. Consistenti comunit\u00e0 sono presenti in Turchia, Georgia, Russia, Stati Uniti, Canada, Germania, e altrove.\nLe stime della popolazione per l'Azerbaigian sono considerate attendibili poich\u00e9 i censimenti vi si sono svolti regolarmente, ma quelle per l'Iran sono incerte. Fin dall'inizio del ventesimo secolo, i governi iraniani hanno evitato di pubblicare statistiche sui gruppi etnici del paese.. Secondo stime non ufficiali, gli azeri costituiscono dal 20% al 24% della popolazione iraniana. Ma molti studiosi dell'Iran, come Nikki Keddie, Patricia J. Higgins, Shahrough Akhavi, Ali Reza Sheikholeslami, e altri, sostengono che gli azeri potrebbero essere anche un terzo della popolazione del paese.\nNumerose comunit\u00e0 di emigrati si trovano al di fuori dell'Azerbaigian e dell'Iran. Secondo i dati di Ethnologue oltre un milione di parlanti il dialetto settentrionale azero vivevano nel 1993 nel Dagestan meridionale, in Armenia, Estonia, Georgia, Kazakistan, Kirghizistan, Russia, Turkmenistan, e Uzbekistan. Altre fonti, come i censimenti nazionali, confermano la presenza di azeri in tutta la ex-Unione Sovietica. I dati di Ethnologue non sono pi\u00f9 attuali per quanto riguarda l'Armenia, dove il conflitto per il Nagorno-Karabakh ha avuto ripercussioni sulla popolazione azera ivi presente. Sempre secondo Ethnologue, un altro milione di azeri del sud vivono al di fuori dell'Iran, ma questa cifra probabilmente si riferisce ai turcomanni iracheni, una popolazione turca diversa, anche se affine agli azeri.\nGli azeri dell'Azerbaigian.\nCome gruppo etnico pi\u00f9 numeroso (pi\u00f9 del 90% della popolazione), gli azeri tendono a dominare i vari aspetti della vita del paese. A differenza degli azeri iraniani, quelli dell'Azerbaigian sono in larga parte secolarizzati, essendo stati soggetti a lungo alla politica sovietica che imponeva l'ateismo. Il grado di alfabetizzazione \u00e8 elevato (anche questo \u00e8 un'eredit\u00e0 del governo sovietico) ed \u00e8 stimato al 98,8%. Il livello di istruzione, tuttavia, \u00e8 relativamente minore nelle aree rurali, dove anche l'assistenza sanitaria \u00e8 di qualit\u00e0 inferiore.\nLa guerra con l'Armenia per il Nagorno-Karabakh ha avuto un grave impatto sulla societ\u00e0 azera, poich\u00e9 quasi un milione di persone ha dovuto lasciare il proprio luogo di residenza e anche l'economia ne ha sofferto. L'Azerbaigian ha tratto notevoli vantaggi dalle sue risorse petrolifere, ma la maggior parte della popolazione non ne ha beneficiato a causa degli elevati livelli di corruzione. Anche la delusione verso la politica \u00e8 cresciuta, e l'elezione dell'attuale presidente Ilham Aliyev \u00e8 stata descritta come \"viziata da accuse di corruzione e brutale repressione dell'opposizione politica\". Nonostante questi problemi, il paese sta sperimentando una rinascita, poich\u00e9 ci si aspettano progressi economici e vi \u00e8 un'attiva opposizione politica, e questo dovrebbe portare a miglioramenti nella vita delle persone comuni.\nGli azeri dell'Iran.\nIn Iran gli azeri vivono prevalentemente nelle regioni nordoccidentali: Azerbaigian Orientale, Azerbaigian Occidentale, Ardabil, Zanjan, Kurdistan, Qazvin, Hamadan, e Markazi, ma anche a Teheran, nella regione di Fars, e altrove. In generale, gli azeri sono in Iran \"una minoranza linguistica ben integrata\", secondo studiosi come l'antropologa Patricia Higgins. Fino all'epoca della dinastia Pahlavi, nel XX secolo, \"l'identit\u00e0 dell'Iran non era esclusivamente persiana, ma sopra-etnica\", tanto che buona parte della leadership politica, a partire dall'undicesimo secolo, era stata di etnia turca. I gruppi iraniani e turchi erano integrati, finch\u00e9 il nazionalismo e il comunitarismo tipici del XX secolo cominciarono a modificare la percezione comune dei rapporti tra i due gruppi. Nonostante le frizioni, gli azeri in Iran erano ben rappresentati a tutti i livelli delle \"gerarchie politiche, militari e intellettuali, oltre che della gerarchia religiosa\".\nIl risentimento verso il governo centrale si svilupp\u00f2 quando i Pahlavi proibirono l'uso della lingua azera nella pubblica amministrazione, nelle scuole e nella stampa. Ma dopo la rivoluzione iraniana del 1979 il nuovo governo esalt\u00f2 la religione come fattore unificante, e il nazionalismo pass\u00f2 in secondo piano. All'interno del governo rivoluzionario islamico si form\u00f2 una fazione nazionalista azera guidata dall'Ayatollah Kazem Shariatmadari, che sosteneva una maggiore autonomia regionale e chiedeva che la costituzione fosse modificata per permettere partiti laici e di opposizione, ma queste richieste non ebbero successo. Nel maggio 2006, nell'Azerbaigian iraniano scoppiarono dei tumulti causati dalla pubblicazione di alcune vignette che molti azeri percepirono come offensive. L'autore delle vignette, Mana Neyestani, un azero, e il direttore del giornale che le aveva pubblicate furono licenziati e arrestati.\nNonostante sporadici problemi, gli azeri sono una comunit\u00e0 radicata e integrata in Iran. Oggi le condizioni di vita degli azeri sono molto simili a quelle dei persiani:\nAndrew Burke scrive:\nNell'Iran di oggi vi sono azeri che hanno raggiunto posizioni di potere elevate (l'attuale guida suprema, Ali Khamenei, \u00e8 di famiglia azera). Gli azeri dell'Iran appaiono piuttosto conservatori in confronto a quelli dell'Azerbaigian. Ma da quando quest'ultimo consegu\u00ec l'indipendenza nel 1991, c'\u00e8 stato un risveglio dell'interesse reciproco e dei contatti tra gli azeri sui due lati del confine.\nCultura.\nSotto molti aspetti, gli azeri sono euroasiatici e biculturali, poich\u00e9 quelli del nord hanno assorbito influenze russo-sovietiche e dell'Europa orientale, mentre quelli del sud sono rimasti nell'ambito della tradizione turco-persiana. La cultura azera contemporanea \u00e8 contraddistinta da notevoli realizzazioni in letteratura, arte, musica e cinema.\nLingua e letteratura.\nLa lingua azera appartiene al gruppo delle lingue turche sudoccidentali, ed \u00e8 mutualmente comprensibile con il turco (con cui vi sono limitate differenze per quanto riguarda accento, vocabolario e grammatica), con il turkmeno e con le lingue dei turcomanni iracheni e dei qashqai.In lingua azera ci sono anche parecchie parole derivate dal latino (per es. respublika), le quali non esistono in lingua turca. La lingua azera discende dalla lingua oghuz occidentale che si diffuse in Azerbaigian nell'XI secolo. Inizialmente l'oghuz non aveva una tradizione scritta; cominci\u00f2 a sviluppare una lingua letteraria nel XIII secolo. I primi esempi di letteratura orale in azero furono recitazioni di carattere storico (\"dastan\"), tra cui il \"Libro di Dede Korkut\" e il \"K\u00f6ro\u011flu\", basati sulla mitologia turca. Alcuni dei pi\u00f9 antichi esempi di azero scritto si possono far risalire al poeta Imadaddin Nasimi (morto nel 1417) e pi\u00f9 tardi a Fuz\u00fbl\u00ee (c. 1483\u20131556).\nLo sci\u00e0 safavide Isma'il I scrisse poesia con il nome d'arte di \"Khat\u00e2'i\". La letteratura azera moderna mantiene il tradizionale carattere umanista, come mostrano le opere di Samad Vurgun, Reza Baraheni, Shahriar, e molti altri.\nGli azeri sono generalmente bilingui, poich\u00e9 spesso parlano correntemente il russo (in Azerbaigian) o il persiano (in Iran). In Azerbaigian circa cinque degli otto milioni di abitanti parlano russo. Inoltre, nel 1999, circa 2.700 azeri dell'Azerbaigian (lo 0,04% della popolazione totale) dichiar\u00f2 di essere di madrelingua russa. Un'indagine svolta in Iran nel 2002 mostr\u00f2 che il 90% del campione di popolazione considerato parla il persiano, il 4,6% lo comprende ma non lo parla, e il 5,4% non \u00e8 in grado n\u00e9 di comprenderlo n\u00e9 di parlarlo. L'azero \u00e8 la lingua di minoranza pi\u00f9 diffusa tra la popolazione iraniana (23,3%).\nReligione.\nGli azeri sono in maggioranza musulmani sciiti, con minoranze di musulmani sunniti, zoroastriani, cristiani e bah\u00e1'\u00ed. Un certo numero d'azeri dell'Azerbaigian non dichiara alcuna affiliazione religiosa; molti descrivono se stessi come \"di cultura musulmana\". In Azerbaigian i cristiani sono circa 5000, in prevalenza di conversione recente. Una parte della popolazione rurale conserva credenze animiste preislamiche, come il carattere sacro attribuito ad alcuni luoghi e la venerazione di certi alberi e rocce. In Azerbaigian, oltre alle festivit\u00e0 islamiche, sono spesso celebrate anche quelle di altre religioni, come il Natale e il Nawr\u016bz. Dopo il crollo dell'Unione Sovietica gli azeri si sono riavvicinati alla loro tradizionale cultura islamica, come conferma il fatto che molti giovani sono attratti dall'islam.\nMusica e spettacolo.\nLa danza, la musica e il cinema hanno un posto rilevante nella cultura azera. Le danze popolari sono antiche e sono simili a quelle dei loro vicini del Caucaso e dell'Iran. La danza di gruppo \u00e8 una forma comunemente diffusa dall'Europa sudorientale al mar Caspio: in essa i danzatori si dispongono in una formazione semicircolare o circolare mentre \"colui o colei che guida la danza spesso esegue figure speciali e segnala cambiamenti nei passi, nei movimenti e nella direzione in cui il gruppo si muove, spesso con gesti di una mano in cui tiene un fazzoletto\". Uomini e donne eseguono anche danze individuali che comprendono sottili movimenti delle mani e passi eseguiti in sequenza.\nLe tradizioni musicali degli azeri si possono far risalire agli \"Ashiq\", cantori nomadi che esistono ancora oggi. Gli \"Ashiq\" suonano il saz (uno strumento simile al liuto) e cantano \"dastan\" (ballate di argomento storico). Altri strumenti musicali sono il tar (anch'esso simile al liuto), il duduk (uno strumento a fiato della famiglia dei legni) il kamancha (simile al violino) e il dhol (una specie di tamburo). La musica classica azera (\"mugham\") consiste spesso in esecuzioni commosse accompagnate dal canto. I compositori Uzeyir Hajibeyov, Gara Garayev e Fikret Amirov hanno creato uno stile ibrido che fonde la musica classica occidentale con il mugham. Altri, come Vagif Mustafa Zadeh e Aziza Mustafa Zadeh, hanno combinato il jazz con il mugham. Alcuni musicisti azeri hanno ottenuto successo all'estero; tra essi Rashid Behbudov (che \u00e8 in grado di cantare in almeno otto lingue) e Muslim Magomayev (una pop star dell'era sovietica).\nIn Iran la musica azera si trova in una situazione diversa. Secondo Hossein Alizadeh, cantante azero iraniano, \"Storicamente in Iran la musica ha incontrato la forte disapprovazione dell'establishment religioso, che la costringe alla clandestinit\u00e0\". Di conseguenza, la musica degli azeri d'Iran \u00e8 eseguita per lo pi\u00f9 al di fuori del paese, nelle comunit\u00e0 dell'esilio.\nIl cinema e i programmi televisivi degli azeri sono ampiamente trasmessi in Azerbaigian, e hanno una limitata diffusione in Iran. Vi sono alcuni prolifici autori cinematografici, come Rustam Ibragimbekov, sceneggiatore di \"Sole ingannatore\", vincitore del \"Grand Prix\" al Festival di Cannes e dell'Oscar al miglior film straniero nel 1994. Molti azeri iraniani hanno avuto ruoli importanti nel cinema iraniano, che ha ricevuto apprezzamenti dalla critica fin dagli anni ottanta.\nSport.\nLo sport \u00e8 da molto tempo una parte importante della vita degli azeri. Gi\u00e0 nel Medioevo erano frequenti le gare a cavallo, che erano celebrate da poeti come Gatran Tabrizi e Nezami. Altri sport praticati a quell'epoca erano la lotta, il tiro del giavellotto e la lotta di buoi.\nIn epoca moderna alcuni atleti azeri hanno dimostrato il loro valore a livello olimpico nella squadra dell'Unione Sovietica. Il governo azero continua a sostenere le attivit\u00e0 sportive e incoraggia la giovent\u00f9 a prendervi parte. Il calcio \u00e8 molto popolare sia in Azerbaigian sia nell'Azerbaigian iraniano. Molti calciatori azeri si sono messi in luce anche a livello internazionale: tra essi Ali Daei, che detiene il primato di reti segnate in incontri internazionali ed \u00e8 stato capitano della nazionale iraniana. Atleti azeri hanno primeggiato in discipline quali sollevamento pesi, ginnastica, tiro a segno, lancio del giavellotto, karate, boxe, lotta. Nel sollevamento pesi spiccano l'iraniano Hossein Reza Zadeh, che detiene il record mondiale nella classe +105\u00a0kg ed \u00e8 stato campione olimpico nel 2000 e nel 2004, e Nizami Pashayev, che ha vinto il titolo europeo della classe 105\u00a0kg nel 2006.\nGli scacchi sono un passatempo popolare in Azerbaigian. Dal paese vengono molti giocatori di spicco, tra cui Teimour Radjabov e \u0160achrijar Mamed'jarov, entrambi di livello internazionale.\nCucina.\nIl Meyv\u0259 t\u0259crid \u00e8 un piatto della cucina azera. Sarebbe il frutto (anzich\u00e9 la drupe) della Cocos nucifera.\nIstituzioni.\nL'Azerbaigian e l'Azerbaigian iraniano hanno sviluppato istituzioni diverse, in conseguenza della loro divergente evoluzione socio-politica. Nella prima parte del ventesimo secolo le istituzioni in Azerbaigian erano basate su quelle russe e poi sovietiche, con lo stato che esercitava un rigoroso controllo sulla maggior parte degli aspetti della societ\u00e0. Di recente hanno cominciato a trasformarsi, avvicinandosi ai modelli sociali occidentali. Da quando il paese ha ottenuto l'indipendenza, la societ\u00e0 civile \u00e8 rifiorita, grazie all'allentamento dei controlli statali. Opposta \u00e8 la situazione nell'Azerbaigian iraniano, dove le istituzioni della teocrazia islamica dominano quasi ogni aspetto della vita sociale, e dove il potere politico \u00e8 concentrato nelle mani della Guida Suprema e del Consiglio dei Guardiani. Tuttavia entrambe le societ\u00e0 sono in fase di cambiamento. L'Azerbaigian \u00e8 uno stato democratico laico in cui la politica \u00e8 inquinata dalla corruzione e da accuse di irregolarit\u00e0 elettorali. La societ\u00e0 civile \u00e8 parzialmente sviluppata:\nNonostante questi problemi, l'Azerbaigian ha un'attiva opposizione politica che chiede riforme democratiche pi\u00f9 estese. Gli azeri dell'Iran invece restano strettamente legati al regime teocratico della Repubblica islamica, e non vi \u00e8 alcuna manifestazione sociale di carattere laico che possa portare una sfida significativa contro di esso. Esistono segnali di inquietudine civile dovuta alle politiche del governo iraniano, e l'accresciuta interazione con i connazionali dell'Azerbaigian e le trasmissioni via satellite dalla Turchia hanno ridestato il nazionalismo azero.\nLe donne.\nLe donne azere hanno a lungo combattuto contro una tradizione di predominio maschile, ma a partire dal XX secolo hanno fatto grandi progressi. In Azerbaigian le donne ottennero il diritto di voto nel 1919. Nelle citt\u00e0 principali, come Baku, le donne hanno raggiunto una condizione di uguaglianza simile a quella di cui godono in occidente, ma nelle zone rurali prevalgono concezioni pi\u00f9 tradizionali. Tra i problemi comuni vi \u00e8 la violenza contro le donne, specialmente nelle aree rurali. Lo stupro \u00e8 un reato punito severamente in Azerbaigian, ma \u00e8 raramente denunciato, non diversamente da quanto accade in altre parti della ex-Unione Sovietica. In Azerbaigian le donne furono costrette a \"rinunciare al velo\", con una netta differenza rispetto all'Azerbaigian iraniano. Le donne sono sottorappresentate nelle cariche elettive, ma hanno raggiunto posizioni elevate in parlamento. Alla data del 6 novembre 2005 le donne (in numero di quindici) erano il 12% dei deputati all'Assemblea nazionale. Una donna presiede la Corte Suprema dell'Azerbaigian, e altre due fanno parte della Corte Costituzionale. L'Azerbaigian \u00e8 uno dei pochi paesi islamici in cui l'aborto \u00e8 disponibile su richiesta.\nIn Iran il persistente trattamento diseguale delle donne ha portato a proteste sempre pi\u00f9 esplicite, tra cui quelle di Shirin Ebadi, che ottenne il premio Nobel per la pace nel 2003 per la sua azione a favore dei diritti delle donne. A partire dagli anni ottanta si \u00e8 sviluppata un'ondata di movimenti che mirano ad ottenere l'uguaglianza tra i sessi. Le proteste sfidano regolarmente i divieti imposti dal governo e spesso sono disperse con la violenza, come nel giugno 2006 quando \"migliaia di donne e di sostenitori uomini si riunirono il 12 giugno nella piazza Haft Tir di Teheran\" e furono dispersi con una \"brutale repressione\". In passato alcuni leader politici (tra cui Mohammad Khatami) promisero la concessione di maggiori diritti alle donne, ma il governo si \u00e8 opposto a ogni cambiamento che considera contrario alla dottrina islamica. Alla data del 2004 nove donne azere sono state elette in parlamento (Majlis), e anche se molte di loro sono impegnate a favore dei cambiamenti sociali, alcune rappresentano posizioni conservatrici per quanto riguarda le questioni di genere. La triste situazione delle donne azere rispecchia largamente quella delle altre donne iraniane."}
{"id": "737421", "revid": "15756", "url": "https://it.wikipedia.org/wiki?curid=737421", "title": "Politica di sicurezza e di difesa comune", "text": "La Politica di sicurezza e di difesa comune (acronimo PSDC) \u00e8 una delle parti pi\u00f9 importanti della Politica estera e di sicurezza comune (PESC), ossia l'ex \"secondo pilastro\" dell'Unione europea (i pilastri sono stati aboliti dal Trattato di Lisbona). Con lo stesso Trattato di Lisbona la PESD ha cambiato nome in PSDC ovverosia Politica di Sicurezza e Difesa Comune (Art.42 TUE). In particolare l'articolo 42 al punto 7 contiene una clausola di mutua difesa che obbliga tutti gli stati UE ad intervenire in solido in caso di necessit\u00e0.\nIl progetto di sviluppare una Politica europea di sicurezza e di difesa, quale parte distinta ma ricompresa nella Politica estera e di sicurezza comune dell'UE, fu proposto al Consiglio europeo di Colonia, il 3 e 4 giugno 1999. L'obiettivo principale della PSDC \u00e8 quello di rafforzare la capacit\u00e0 dell'UE ad agire in ambito esterno attraverso lo sviluppo delle sue capacit\u00e0 civili e militari in materia di prevenzione dei conflitti internazionali e di gestione delle crisi.\nIstituzioni.\nFormalmente la PSDC \u00e8 competenza del Consiglio dell'Unione europea, ma l'Alto rappresentante per la PESC gioca un ruolo significativo. Nella sua posizione di Segretario generale del Consiglio prepara ed esamina le decisioni prima di portarle all'approvazione del Consiglio.\nNell'esercizio delle sue funzioni, l'Alto Rappresentante \u00e8 assistito da alcune strutture di supporto:\nLe Agenzie dell'Unione Europea nell'ambito della PSDC, \"ereditate\" dall'Unione Europea Occidentale sono:\nStoria.\nLa politica europea di sicurezza ha seguito diversi percorsi nel corso degli anni '90, sviluppandosi simultaneamente all'interno dell'Unione Europea Occidentale, della NATO e della stessa Unione europea.\nUEO e NATO.\nSi fecero dei primi tentativi per istituire una politica europea di sicurezza e difesa comune.\nNel 1954 fu fondata l'Unione Europea Occidentale, un'organizzazione internazionale di sicurezza composta da alcuni stati che furono poi anche membri della NATO.\nPresto la NATO acquist\u00f2 maggiore importanza tanto da oscurare l'UEO. Negli anni '50 venne proposta una Comunit\u00e0 europea di difesa, simile, per scopi, alla CECA, ma il trattato non fu ratificato dal parlamento francese e il progetto fu abbandonato.\nMissioni di Petersberg.\nNel 1992, l'Unione Europea Occidentale ha adottato i compiti di Petersberg, pensati per una cooperazione nell'eventualit\u00e0 di una crisi nell'Europa dell'Est. L'UEO non aveva un suo esercito ma dipendeva dalla cooperazione tra i suoi membri\nLe missioni intraprese erano per interventi pi\u00f9 o meno importanti e includevano:\nNel giugno 1996, durante il Consiglio della NATO tenutosi a Berlino, i ministri degli Affari esteri della NATO convenivano di sviluppare una \"Identit\u00e0 di Sicurezza e Difesa europea\" (in inglese \"European Security and Defence Identity\" - ESDI) nell'ambito della NATO. L'obiettivo era di creare un pilastro europeo della difesa secondo il concetto di forze separate ma non separabili, in parte per consentire ai paesi europei di condurre delle azioni militari dove la NATO non voleva intervenire, e in parte per alleviare l'onere finanziario degli Stati Uniti per mantenere le basi militari che erano presenti in Europa fin dalla Guerra Fredda. In tale contesto prendeva corpo l'accordo denominato \"Berlin Plus\", per l'utilizzo da parte delle forze eventualmente operanti sotto l'egida della UEO (quindi per operazioni di gestione di crisi eventualmente lanciate dall'UE) di strutture, personale, mezzi e capacit\u00e0 di pianificazione della NATO\nAnche l'Unione europea incorpor\u00f2 le \"missioni di Petersberg\" con il Trattato di Amsterdam. Con questo trattato comincia a prendere forma la PESC basata sulle missioni di Petersberg. La tradizionale riluttanza britannica verso questo progetto si trasform\u00f2 in sostegno ad esso, come espresso con una dichiarazione bilaterale del presidente francese Jacques Chirac e del primo ministro inglese, Tony Blair fatta alla fine di un vertice bilaterale franco-britannico svoltosi a Saint-Malo il 3 e 4 dicembre 1998, in cui si affermava che l'UE \u00abdeve avere la capacit\u00e0 di intraprendere azioni autonome, supportate da forze militari credibili, gli strumenti per decidere di usarle e la relativa preparazione, e ci\u00f2 allo scopo di far fronte alle crisi militari\u00bb.\nIstituzione di organi per la PESD.\nIl Consiglio europeo di Colonia (3-4 giugno 1999) decise di incorporare il ruolo dell'Unione Europea Occidentale nell'ambito dell'UE, in pratica l'UEO cessava di esistere. Il Consiglio di Colonia prevedeva l'istituzione di un \"Comitato Politico e di Sicurezza\" (CPS) in qualit\u00e0 di organo permanente con sede a Bruxelles presieduto dall\"'Alto Rappresentante per la Politica Estera e di Sicurezza Comune\" e composto di rappresentanti stabili con competenza specifica nel settore politico-militare; la creazione di un \"Comitato militare\" costituito da rappresentanti militari con il compito di formulare raccomandazioni al CPS e di uno \"Stato maggiore militare dell'UE\" con una Sala operativa per la raccolta e la valutazione delle informazioni, un \"Centro satellitare\" e un \"Istituto per gli studi della sicurezza\". Questo per dare impulso sia alla PESC che alla PESD.\nIl primo atto concreto, nell'ambito della PESD, volto a implementare le capacit\u00e0 militari fu svolto nel 1999 quando gli stati membri dell'UE firmarono l'Obiettivo primario di Helsinki (Helsinki Headline Goal). Vi era inclusa anche la creazione di un catalogo di forze militari, detto l''Helsinki Force Catalogue', che potesse essere in grado di adempiere ai cosiddetti \"compiti di Petersberg\". L'UE lanci\u00f2 il Piano d'azione europeo per le capacit\u00e0 militari (European Capabilities Action Plan-ECAP) al vertice di Laeken nel dicembre 2001. Ciononostante, fu subito chiaro che gli obiettivi delineati nell'\"Obiettivo primario di Helsinki\" non potevano essere raggiunti in breve tempo. Nel maggio 2004 il consiglio dei ministri della difesa dell'UE approvarono il documento chiamato \"Headline Goal 2010\", che prorogava i tempi di realizzazione per i progetti dell'Unione europea.\nVenne espressa la preoccupazione che un pilastro europeo indipendente per la sicurezza potesse causare una progressiva diminuzione di importanza della NATO quale foro transatlantico. In risposta alla dichiarazione di Saint-Malo, l'ex segretario di Stato statunitense, Madeleine Albright per descrivere le aspettative americane nei confronti della PESD, defin\u00ec le cosiddette \"tre D\" dicendo che era necessario che non vi fosse:\nLa dichiarazione congiunta UE-Nato del 2002 enuncia sei principi fondamentali tra cui la cooperazione o partnership, per esempio le attivit\u00e0 per la gestione delle crisi dovrebbero essere di mutuo rinforzo; reale cooperazione e consultazione reciproca, parit\u00e0 e dovuto rispetto per \u2018l'autonomia nel processo decisionale e gli interessi' di entrambe l'UE e la NATO, e \u2018sviluppo coerente di requisiti di capacit\u00e0 militari compatibili e che si rafforzano reciprocamente, comuni alle due organizzazioni\u2019. In termini istituzionali, la partnership viene definita, in particolare, con l'accordo di \"Berlino plus\" del marzo 2003 che permette l'UE di usare le strutture della NATO, i suoi meccanismi e risorse per condurre operazioni militari nel caso la NATO non voglia intervenire. Inoltre fu firmato un accordo che regola lo scambio e la gestione di informazioni e di materiale sensibile tra UE e la NATO. Il documento prevede l'istituzione di una piccola cellula di collegamento UE presso il Quartier generale delle forze della Nato in Europa (Supreme Headquarters Allied Powers in Europe - SHAPE) e presso il Comando interforze della NATO a Napoli.\nUna frase che spesso usata per descrivere il rapporto tra le forze NATO e quelle UE \u00e8: \"separate, ma non separabili\": le stesse forze e capacit\u00e0 costituiranno le basi dell'impegno di entrambe UE e NATO, anche se parte di esse possono essere destinate all'Unione europea, se necessario. Riguardo alle missioni esiste un diritto di primo rifiuto: solo se la NATO decide di non intervenire l'UE pu\u00f2 far lo stesso.\nDocumento UE sulla sicurezza.\nLa \"strategia europea in materia di sicurezza\" \u00e8 il documento normativo che traccia le linee guida della strategia per la sicurezza internazionale dell'Unione europea. Il titolo \u00e8: \"Un'Europa sicura in un mondo migliore\". Il documento fu approvato dal Consiglio europeo tenutesi a Bruxelles il 12 dicembre 2003 e redatto sotto la responsabilit\u00e0 dell'Alto Rappresentante per la Politica Estera e di Sicurezza Comune, Javier Solana. Con l'avvento della PESD, si ha, per la prima volta, una strategia per la sicurezza formulata congiuntamente. Il documento pu\u00f2 essere considerato l'omologo della \"Strategia per la sicurezza nazionale degli Stati Uniti\".\nIl documento attacca affermando che \"Mai l'Europa \u00e8 stata cos\u00ec prospera, sicura e libera\"; e conclude con \"Questo mondo presenta nuovi pericoli ma offre anche nuove opportunit\u00e0\". Tra queste due affermazioni il testo si svolge argomentando che, per avere un'Europa sicura in un mondo globalizzato, \u00e8 imperativo una cooperazione multilaterale tra l'Europa e l'estero, perch\u00e9 \"Nessun paese \u00e8 in grado, da solo, di affrontare i problemi complessi di oggi\". Perci\u00f2 la \"strategia europea in materia di sicurezza\" identifica una serie di importanti minacce che l'Europa doveva affrontare: terrorismo, proliferazione delle armi di distruzione di massa, conflitti regionali, e crimine organizzato. Si pu\u00f2 leggere il documento per intero qui.\nAgenzia europea per la difesa.\nIl 12 luglio 2004 si definirono gli ultimi dettagli dell'Agenzia europea per la difesa. L'agenzia composta da 80 persone \u00e8 diretta da Alexander Weis, proveniente dal Ministero della Difesa tedesco. La spesa complessiva per la difesa sostenuta dai 27 stati UE \u00e8 di circa 160 miliardi di \u20ac (250 miliardi di $).\nIstituiti nel 2005, dal 2007 sono pienamente operativi gli EU Battlegroups ma finora non utilizzati in un teatro di operazioni militari.\nFuturo.\nLa prima stesura della Costituzione europea presentata nel 2004 tentava di codificare ulteriormente la Politica europea di sicurezza e difesa, ma essendo stata direttamente rigettata da entrambe Francia e Paesi Bassi, e non essendo stata ratificata da altri sette paesi la prima stesura non fu mai adottata e si dovette modificarne il testo. La prima stesura recita:\nIl rilancio della politica di sicurezza e difesa \u00e8 stato dichiarato uno degli obiettivi principali del turno di presidenza del Consiglio dell'Unione europea detenuto dalla Polonia nel secondo semestre del 2011.\nMissioni.\nLa prima operazione in ambito PESD, in seguito alla dichiarazione di intenti del 1999, \u00e8 stata avviata il 18 marzo 2003, nell'allora ex Repubblica jugoslava di Macedonia (l'attuale Macedonia del Nord) subentrando all'operazione della Nato \"Allied Harmony\". L' \"Operazione Concordia\" dispose delle risorse della NATO e fu portata a termine con successo in breve tempo tanto che qualche mese dopo fu sostituita da una missione di polizia di minore entit\u00e0: EUPOL Proxima. Da allora ci sono state altre missioni di polizia, di mantenimento dello stato di diritto, di monitoraggio. Oltre che in Macedonia del Nord, l'UE ha avviato un'altra missione, subentrata nel dicembre 2004 alla missione SFOR della NATO, per contribuire a mantenere un ambiente sicuro in Bosnia ed Erzegovina, la missione EUFOR Althea, che \u00e8 ancora in corso al novembre 2007.\nTra maggio e settembre 2003, ebbe inizio l'\"Operazione Artemis\" nella Repubblica Democratica del Congo in seguito alla risoluzione del Consiglio di sicurezza dell'ONU numero 1484. Ci\u00f2 defin\u00ec il sistema \"framework nation\" che sarebbe stato usato nei futuri dispiegamenti. L'UE ritorn\u00f2 in Congo nel 2006 con EUFOR RD Congo in supporto della missione delle Nazioni Unite nella Repubblica Democratica del Congo durante le elezioni nel paese. Termin\u00f2 nel 2006.\nLe missioni dell'Unione europea al di fuori dei Balcani e oltre alla Repubblica Democratica del Congo si sono svolte in Georgia, Indonesia, Sudan, Palestina e Ucraina-Moldova. \u00c8 attualmente in corso la missione integrata per il rafforzamento dello stato di diritto in Iraq (EUJUST Lex) e a giugno 2007 \u00e8 stata avviata una missione di polizia in Afghanistan (EUPOL Afghanistan). Sono state previste anche delle missioni in Ciad e nella Repubblica Centrafricana insieme all'ONU per il 2008.\nStruttura attuale.\nIl Consiglio europeo di Nizza nel dicembre 2000 ha dato il via alla creazione di un Comitato politico e di sicurezza (CPS) al quale spetta il compito di seguire l'andamento della situazione internazionale, contribuire alla definizione delle politiche e controllare l'attuazione di quelle adottate. Inoltre si \u00e8 stabilito di creare le seguenti due strutture militari, finalizzate ad assicurare la direzione strategica di operazioni guidate dall'UE:\nAccanto alle capacit\u00e0 militari, nei Consigli europei di Feira, Nizza e G\u00f6teborg, l'UE si \u00e8 impegnata a sviluppare degli strumenti civili di gestione delle crisi (forze di polizia, amministratori civili, operatori giudiziari, protezione civile)\nInoltre la PSDC \u00e8 fortemente sostenuta dal Segretariato generale del Consiglio dell'Unione europea dove ha sede Uwe Corsepius, per esempio, ma anche lo Stato maggiore dell'UE.\nDal 1\u00ba gennaio 2007 il Centro Operazioni dell'UE ha preso avvio a Bruxelles. Pu\u00f2 comandare un numero limitato di forze, all'incirca 2000 truppe (ad esempio: un battaglione).\nOltre al Centro europeo sono stati creati altri cinque quartier generali nazionali che si sono resi disponibili all'impiego da parte delle Forze dell'UE: Mont Val\u00e9rien (Parigi), Northwood (Londra), Potsdam (Germania), Centocelle (Roma) e Larissa (Grecia). Ad esempio l\"'Operazione Artemis\" utilizz\u00f2 Mont Val\u00e9rien per quartier generale e la missione EUFOR DR Congo us\u00f2 Potsdam. L'UE pu\u00f2 anche disporre delle strutture della NATO.\nDal 2017 esiste anche uno strumento finanziario a supporto dello sviluppo della difesa europea: il Fondo europeo della difesa."}
{"id": "737422", "revid": "984922", "url": "https://it.wikipedia.org/wiki?curid=737422", "title": "Cantone di Flers-Nord", "text": "Il Cantone di Flers-Nord era una divisione amministrativa dell'Arrondissement di Argentan.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Flers e i comuni di:"}
{"id": "737424", "revid": "984922", "url": "https://it.wikipedia.org/wiki?curid=737424", "title": "Cantone di Flers-Sud", "text": "Il Cantone di Flers-Sud era una divisione amministrativa dell'Arrondissement di Argentan.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Flers e i comuni di:"}
{"id": "737429", "revid": "116944", "url": "https://it.wikipedia.org/wiki?curid=737429", "title": "Stemma della Regione Calabria", "text": ""}
{"id": "737431", "revid": "104458", "url": "https://it.wikipedia.org/wiki?curid=737431", "title": "Cantone di Gac\u00e9", "text": "Il Cantone di Gac\u00e9 era una divisione amministrativa dell'Arrondissement di Argentan.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "737433", "revid": "6923", "url": "https://it.wikipedia.org/wiki?curid=737433", "title": "Sion (monte)", "text": "Con il nome di monte Sion \u00e8 conosciuta un'altura di 765 metri sul livello del mare, posta a sud della Porta di Sion, immediatamente fuori dalla Citt\u00e0 Vecchia di Gerusalemme. \u00c8 circondata a est e a sud dalla valle del fiume Hinnon, detta Geenna, e a ovest dalla valle del Tyropeion.\nNei secoli il nome \u00e8 stato attribuito a diverse alture, tra cui quella sulla quale nacque il nucleo originario della citt\u00e0, a sud-est dell'attuale Citt\u00e0 Vecchia di Gerusalemme, nella zona chiamata Citt\u00e0 di David.\nStoria.\nLa popolazione canaanea dei Gebusei vi fond\u00f2 un villaggio, il cui nome potrebbe essere stato gi\u00e0 la variante locale di Gerusalemme, sebbene alcuni fanno derivare la paternit\u00e0 di questo appellativo al re Davide.\nGerusalemme deriverebbe dalle radici \"ur\", cio\u00e8 altura, montagna, e \"shlm\", pace: quindi \"monte\" (poi citt\u00e0) \"della pace\".\nIl nome di Sion, meno altisonante e di uso pi\u00f9 popolaresco, \u00e8 rimasto comunque vivo nella memoria delle genti, utilizzato soprattutto nella poetica, affiancandolo pi\u00f9 spesso a figure femminili, agili ed eteree. La figura da \"desiderare\" \u00e8 stata nel tempo convertita, durante la diaspora ebraica, nella Terra Promessa, casa perduta tanto bramata.\nIl Sionismo ha reso pi\u00f9 pragmatico questo sogno romantico.\nNella Bibbia.\nPer i cristiani il monte Sion era il luogo privilegiato delle loro riunioni in Gerusalemme, dov'era collocato il Cenacolo. Dal momento, per\u00f2, che la tradizione cattolica individua il luogo del Cenacolo a Sud-Ovest dell'attuale Gerusalemme sul monte di \"Gareb\", al di fuori quindi del monte Sion e dalla Citt\u00e0 di David, nel IV sec. il monte di \"Gareb\" \u00e8 stato rinominato dai cristiani la \"Nuova \"Sion\"\", la \"Nuova Gerusalemme\", ovvero il centro del nuovo popolo di Dio. Per tale motivo i cristiani cattolici chiamano \"Monte Sion\" o \"Sion Cristiano\" il monte \"di Gareb\" su cui sorge il Cenacolo.\nPer gli ebrei, il monte Sion \u00e8 considerato la dimora terrestre di Dio, il monte da dove proviene la benedizione e il castigo divino. Il Sion israeliano e il Sion Celeste sono due luoghi molto stretti tra loro: Il primo \u00e8 sacro a tutti i pellegrini, in quanto simbolo della vicinanza di Dio al suo popolo. Il secondo invece \u00e8 fuori dal firmamento e oltre ogni immaginazione ed \u00e8 la dimora mitica dove vive e comanda il Signore.\nMonumenti e luoghi d'interesse.\nSul monte sorgono anche la Basilica della Dormizione di Maria e la Tomba di Davide."}
{"id": "737436", "revid": "116944", "url": "https://it.wikipedia.org/wiki?curid=737436", "title": "Gonfalone della Regione Calabria", "text": ""}
{"id": "737447", "revid": "499531", "url": "https://it.wikipedia.org/wiki?curid=737447", "title": "Acque reflue", "text": "Le acque reflue, nella chimica ambientale e ingegneria ambientale, sono tutte quelle acque la cui qualit\u00e0 \u00e8 stata pregiudicata dall'azione antropica dopo il loro utilizzo in attivit\u00e0 domestiche, agricole e industriali, diventando quindi non idonee a un loro uso diretto in quanto contaminate da diverse tipologie di sostanze organiche e inorganiche pericolose per la salute pubblica e per l'ambiente naturale.\nPer tale motivo non possono essere reimmesse direttamente nell'ambiente poich\u00e9 i recapiti finali come terreno, mare, fiumi e laghi non sono in grado di ricevere una quantit\u00e0 di sostanze inquinanti superiore alla propria capacit\u00e0 autodepurativa senza vedere compromessi i normali equilibri dell'ecosistema.\nIl tenore di sostanze organiche biodegradabili viene comunemente misurato come BOD (domanda biochimica di ossigeno) o COD (domanda chimica di ossigeno).\nClassificazione in base all'origine.\nSecondo il D.lgs n. 152/06 e ss.mm.ii. (art. 74), le acque reflue sono cos\u00ec definite.\nSostanze presenti nelle acque reflue.\nCiascuna delle classi summenzionate pu\u00f2 essere ulteriormente suddivisa in:\nTale suddivisione viene convenzionalmente assunta come equivalente a quella tra solidi organici ed inorganici poich\u00e9 gi\u00e0 a temperatura di 550\u00a0\u00b0C la frazione organica viene ossidata e gasificata mentre quella inorganica rimane come residuo fisso.\nCaratterizzazione acque reflue.\nCome \u00e8 facile immaginare per\u00f2 \u00e8 impossibile individuare tutti i tipi delle suddette sostanze in un'acqua reflua, cos\u00ec tali acque sono caratterizzate attraverso la determinazione di una serie di parametri fisici, chimici e biologici, molti dei quali sono presenti in acque reflue di origine civile e industriale, mentre alcuni sono presenti soltanto in acque reflue di origine industriale.\nLimiti di emissione.\nSempre con riferimento all'allegato 5 parte III del D.lgs n. 152/06 a seconda del tipo di acqua reflua e del corpo ricettore lo scarico nell'ambiente deve essere effettuato rispettando i seguenti limiti di emissione che si raggiungono mediante appositi trattamenti di depurazione:\nnel caso in cui le acque reflue sanificate debbano essere riutilizzate in agricoltura, nell'industria, per il lavaggio delle strade, a scopo antincendio, ecc. devono essere rispettati anche i requisiti di cui al D.M. 22 giugno 2003 n. 185."}
{"id": "737449", "revid": "34119", "url": "https://it.wikipedia.org/wiki?curid=737449", "title": "Veicoli ibridi", "text": ""}
{"id": "737450", "revid": "188323", "url": "https://it.wikipedia.org/wiki?curid=737450", "title": "Vano", "text": ""}
{"id": "737452", "revid": "729019", "url": "https://it.wikipedia.org/wiki?curid=737452", "title": "Castel Kaldiff", "text": "Castel Kaldiff (ted.: Schloss Kaldiff) \u00e8 un castello che sorge ad est dell'abitato di Egna, non distante dalla frazione di Mazzon (\"Mazon\"), lungo il corso del torrente Villa (\"Viller Bach\").\nRimangono le rovine di un fortilizio piuttosto semplice, costruito nel XII secolo. Fu pi\u00f9 volte rimaneggiato nel corso dei secoli successivi; la pi\u00f9 consistente di queste ristrutturazioni risale alla fine del XV secolo, ad opera degli Enn, che lo possedevano (la tradizione vuole che quella stessa famiglia l'abbia fatto costruire, ma in realt\u00e0 non vi \u00e8 certezza), e che lo cedettero non molto pi\u00f9 tardi, nel 1524, alla famiglia Payr von Altenburg, che da allora si chiam\u00f2 Payr von Kaldiff.\nAssieme a Egna, formava il giudizio territoriale (\"Landgericht\") Enn-Kaldiff, come attestato in un ordinamento del 1523.\nNel 1798 il maniero pass\u00f2 ai de Panzoldi e da questi, trent'anni dopo, ai von Gasteiger.\nIl castello nel frattempo era caduto in rovina. Soltanto negli anni settanta dei lavori di risanamento consentirono di rallentare il decadimento delle mura."}
{"id": "737453", "revid": "16758", "url": "https://it.wikipedia.org/wiki?curid=737453", "title": "Castello Kaldiff", "text": ""}
{"id": "737455", "revid": "1543377", "url": "https://it.wikipedia.org/wiki?curid=737455", "title": "Episodi di Ned - Scuola di sopravvivenza (terza stagione)", "text": "La terza e ultima stagione della serie televisiva Ned - Scuola di sopravvivenza \u00e8 andata in onda negli Stati Uniti dal 24 settembre 2006 all'8 giugno 2007 sul canale satellitare Nickelodeon\nIn Italia \u00e8 stata trasmessa dal 1\u00ba dicembre 2007 al 21 marzo 2008 su Italia 1.\nGuida al nuovo anno ed al dodgeball.\nNed \u00e8 appena tornato a scuola, e per lui e per i suoi coetanei sta per iniziare la terza media. I suoi compagni presentano cambiamenti: Cookie si \u00e8 tolto l'apparecchio, mentre Lisa ha stravolto il suo look, dopo che ha superato la sua allergia, diventando una ragazza attraente; inoltre arriva una nuova insegnante di inglese. Parlando con Moze, Ned afferma che si tratter\u00e0 del miglior anno della sua vita, ma nel dirlo sferra involontariamente un pugno a Billy Loomer, che viene messo al tappeto. Per questo motivo, tutti a scuola cominciano a temerlo, considerandolo un bullo, tanto che Suzie comincer\u00e0 a stare alla larga da lui. Ned cerca in ogni modo di rimediare, ma finisce per peggiorare ancora di pi\u00f9 la sua situazione, tirando per sbaglio schiaffi ai suoi amici. Grazie all'aiuto di Moze che tira un pugno a Ned, il ragazzo trova la soluzione al suo problema facendo sembrare che Billy lo abbia picchiato: dopo che gli studenti della scuola vedono l'accaduto, Billy viene punito e torna ad essere considerato come il bullo della scuola, mentre Suzie si scusa con Ned per averlo trattato male durante quella giornata. Intanto Moze conosce la nuova insegnante d'inglese con la quale inizialmente \u00e8 in conflitto, ma ben presto la situazione si risolve.\nIn una giornata assai piovosa, Ned e Cookie arrivano a scuola sono accolti da alcuni compagni di classe, terrorizzati dall'idea di fare ginnastica in palestra: quando piove infatti la Dirga, fa giocare tutti a dodgeball, e la squadra di Billy sin da subito si d\u00e0 da fare per disintegrare la squadra avversaria. Ned chiede allora a Moze, la miglior giocatrice di dodgeball della scuola, di far parte della sua squadra, ma lei afferma di non voler pi\u00f9 giocare a quello sport, dopo aver colpito in faccia Testa di Cocco l'anno precedente, facendogli sanguinare il naso e facendogli perdere ben due denti. Intanto Cookie, tormentato da Billy per la sfida di dodgeball, nella mensa della scuola, prende un pallone lanciatogli e colpisce Crony. Cos\u00ec Billy propone a Cookie di entrare a far parte della sua squadra, ed il giovane accetta. Nella partita di dodgeball la squadra di Billy continua a dominare la sfida, grazie anche all'abilit\u00e0 di Cookie, e Ned passa il tempo a supplicare Moze di riprendere in mano il gioco, ma la ragazza non vuol sentir ragione. Quando Testa di Cocco viene colpito e viene eliminato, comincia a perdere sangue dal naso, e sputa dalla bocca due denti bianchi. Moze lo guarda esterrefatta, stupendosi del fatto che non senta dolore. Il ragazzo le spiega che soffre di epistassi, mentre quei due denti in realt\u00e0 sono delle gomme da masticare. Moze capisce quindi che non gli aveva mai fatto nulla di male, per cui ritorna in campo, dopo che Cookie si era fatto eliminare, pensando a tutto il tempo passato con Ned. Moze quindi colpisce, con un colpo, i tre bulli della squadra di Billy, e la loro squadra vince.\nGuida alla lettura e ai presidi.\niTeacher ha assegnato agli alunni della scuola il compito di fare un resoconto orale in classe di un libro a loro scelta. Ned si \u00e8 per\u00f2 dimenticato del compito e decide di correre ai ripari con \"Uova e prosciutto\" del Dr. Seuss, ma la professoressa non lo accetta, costringendolo a trovarne un altro. Intanto Cookie viene alla conoscenza di un club di lettura fondato da Moze e seguito da alcune ragazze come Missy e Lisa. Cookie vorrebbe iscriversi, ma Moze gli nega la possibilit\u00e0 visto che lui \u00e8 interessato esclusivamente alle ragazze. Simon prova in tutti in modi ad entrare nel club, proponendo anche il libro \"Quattro amiche e un paio di jeans\" di Ann Brashares, che viene accettato dalle ragazze, ma Moze lo sbatte fuori. Quest'ultima cerca di leggere e intavolare il discorso su un libro, ma le altre ragazze sono interessate solo al gossip. Ned va in biblioteca dove trova Gordy: venuto a conoscenza del compito, il bidello consegna al ragazzo il suo libro, \"Bidello di giorno, ladro di opere d'arte internazionale di notte\", e gli riassume la storia: sembra tutto filare liscio, ma iTeacher pone una domanda fuori dal contesto e capisce che Ned non ha letto il libro; stupito, il ragazzo scopre che la tesi di laurea di iTeacher era incentrata sui bidelli nella letteratura e quindi che aveva letto il libro. Allora iTeacher chiede a Missy di dare a Ned il libro che porta con s\u00e9 e gli d\u00e0 l'ultima possibilit\u00e0 di svolgere il compito, pena l'insufficienza. Quando Ned scopre da Moze, cacciata nel frattempo dal suo gruppo per far posto a Cookie, che il libro di cui stanno \"discutendo\" \u00e8 lo stesso che sta leggendo, il ragazzo ascolta di nascosto quello che Missy sta raccontando, pensando che stia parlando del libro. Ma quando in classe riporta tutto quello che ha sentito, inconsciamente rivela i segreti di alcuni ragazzi e ragazze della classe. Ned \u00e8 costretto a fuggire dai suoi compagni arrabbiati e alla fine ammette ad iTeacher di avere difficolt\u00e0 nella lettura dei libri: la professoressa decide cos\u00ec di dare dei consigli.\nIl preside Pal decide di andare in pensione e di lasciare il suo incarico. Crubbs vuole prendere il suo posto a tutti i costi e decide di usare qualunque stratagemma per allontanare i candidati dalla scuola ed essere l'unico che si presenti al colloquio, minacciando anche Ned, Moze e Cookie. Per evitare che avvenga tutto ci\u00f2 Ned e Simon cercano di convincere gli altri professori di candidarsi, ma spaventati da una futura ripicca da parte del vicepreside e dall'atteggiamento minaccioso nei confronti degli insegnanti, nessuno decide di accettare l'invito dei ragazzi; intanto Moze, assieme a Gordy, cercano di far cambiare idea a Pal sul pensionamento, cercando di fargli vedere di come sia tranquilla e felice la vita nella scuola, cosa non vera.\nGuida al farsi nuovi amici e al positivo-negativo.\nMoze incita Ned e Cookie a fare amicizia con Faymen ma a quest'ultimo non piace Ned. Il ragazzo cerca di trovare un modo per dimostrare che Faymen non \u00e8 perfetto e cerca di farlo screditare ma senza successo. Moze invece cerca di trovare un'amica da portare dall'estetista visto che ha un buono da 75$ da usare che scade il giorno stesso. Ned le consiglia di uscire con qualcuno che lei non sopporta visto che prima di diventare amica di Suzie la odiava, quindi decide di invitare Missy che accetta. Cookie intanto fa amicizia con la donnola e la nasconde nel suo armadietto e la addomestica. Gordy scopre che Cookie nasconde la donnola e vuole portarla in Paraguay, ma il ragazzo cerca di impedirglielo cercando di dimostrargli che la donnola pu\u00f2 diventare la mascotte della scuola ed \u00e8 addomesticata ma, quando apre la gabbia dove \u00e8 rinchiusa, assale Gordy che, durante il combattimento con la donnola. urta Missy facendole male e impedendole cos\u00ec di uscire con Moze. Ned scopre alla fine che Faymen non \u00e8 perfetto e scopre anche che hanno molte cose in comune come il fatto che sono entrambi dei bugiardi. Alla fine Ned e Cookie decidono di travestirsi da ragazze cos\u00ec da permettere a Moze di andare dall'estetista usando il buono.\nSweeney spiega l'elettricit\u00e0 statica e Loomer la sfrutta per far prendere la scossa a Cookie. Nella classe di algebra di Ned arriva un nuovo studente Mark Downer, un ragazzo pessimista che rende tristi chi gli sta attorno. Ned cerca in tutti i modi di far ridere Mark ma senza successo, prima tentando personalmente, poi con Martin. Moze cerca di creare un'atmosfera romantica per il bacio con Faymen visto che la prima volta non \u00e8 stato entusiasmante facendosi aiutare dalla prof. Xavier. Cookie cerca di vendicarsi con Loomer ma senza successo allora decide di farsi aiutare da Sweeney. Ned non capisce come mai Mark non cambia umore perch\u00e9 crede che gli opposti dovrebbero attrarsi ma la prof. Xavier gli fa capire che per diventare positivi ci vogliono due persone negative cos\u00ec Ned fa incontrare Sarah (altra ragazza pessimista) con Mark cos\u00ec da diventare positivi. Moze, nonostante l'atmosfera creata, non riesce a dare il bacio perfetto a Faymen e si arrende. Cookie prova il piano che Sweeney gli ha proposta: vestirsi con un abito di gomma per non prendere la scossa e rimandarla al mittente e alla fine tutti sono positivi.\nGuida alla febbre di primavera e al giornale della scuola.\nOrmai alla scuola James K. Polk si sente l'arrivo della primavera e tutti vorrebbero uscire fuori ma, per ordine del vicepreside Crubbs, sono costretti a rimanere nelle classi. Ned prova comunque vari modi per uscire dalla scuola, e nel contempo di evitare Missy che vuole baciarlo. Moze invece evita di baciare Fayman facendo le pulizie di primavera perch\u00e9 inizia ad accorgersi di essere innamorata di Ned. Cookie finalmente pu\u00f2 passare del tempo con Lisa ma sfortunatamente per colpa dei pollini lei ha di nuovo l\u2032allergia, il naso tutto rosso e indossa vestiti anti-allergenici. Quando Cookie capisce, anche grazie al consiglio di Moze che gli dice di come non importa solamente l'aspetto esteriore, ormai \u00e8 tardi e Lisa, tornata normale dopo che sua mamma le ha portato una nuova medicina contro l\u2032allergia, \u00e8 circondata subito da altri ragazzi al suono della campanella. Grazie al signor Sweeney e alla sua lezione di meteorologia, incoraggiato da Ned, i ragazzi escono da scuola e quando Moze sta per rivelare i veri sentimenti che prova per Ned, vede Missy baciarlo, e pensa che i due si siano messi insieme.\nDopo un anno passato con i pinguini ritorna il professor Monroe che decide subito di riattivare il giornalino della scuola. Ned si offre volontario, in realt\u00e0 spinto da Cookie che si occupa dell'oroscopo e che usa a suo vantaggio, e da Moze, che invece pone \"domande scomode\". Con l'aiuto di Testa di Cocco e Seth Powers, pubblicano il primo numero: il consiglio scolastico per risparmiare aveva comprato frutta marcia e venti studenti si erano sentiti male dopo averla mangiata. Nel frattempo il vicepreside Crabbs presenta agli alunni il signor Burton, responsabile delle spese della scuola, alle prese con un progetto segreto, che pensa che il giornalino della scuola sia inutile. Un personaggio misterioso che si fa chiamare \"Lupo Nero\" aiuta Ned e Moze con le notizie, infatti scoprono che mancano ben ventimila dollari nel fondo spese per la manutenzione del soffitto della scuola che sta cadendo letteralmente a pezzi. Il signor Burton per\u00f2 non vuole notizie scandalistiche sul giornale, ma solo di poca importanza e minaccia i ragazzi di non pubblicare niente del genere, pena l'espulsione dalla scuola, e vuole che pubblichino la storia del nuovo criceto del professor Sweeney. Gli studenti che lavorano al giornale scoprono che \"Lupo Nero\" altri non \u00e8 che il professor Monroe che li spinge comunque a pubblicare l'articolo. Per un errore di Seth per\u00f2 la foto del professore appare in prima pagina e rischia di essere licenziato. Fortunatamente il vicepreside scopre che il progetto segreto del signor Burton \u00e8 una piscina nel suo giardino che costa esattamente ventimila dollari, i soldi che mancano nel fondo spese. Cos\u00ec il giornalino si pu\u00f2 occupare di cose realmente importanti mentre Cookie, dopo che Evelyn dice che \u00e8 lui \u00e8 l'autore del brano, capisce che non si deve usare l'oroscopo per ingannare venendo inseguito dai propri compagni.\nGuida alla salute e alla gelosia.\nNed ha un problema di prurito intimo imbarazzante, mentre Cookie ha continui sbalzi d'umore. Alla lezione d'igiene i ragazzi sono costretti a fare la respirazione bocca a bocca ad un fantoccio di nome Larry, che per\u00f2 non ha un bell'aspetto. Moze si rifiuta anche solo di toccarlo con le labbra e decide di lavarlo, in modo da renderlo pi\u00f9 presentabile e chiede a Feymen la sua camicia per vestire il fantoccio. Cookie viene mandato dal signor Monroe, il quale capisce che il ragazzo ha sbalzi d'umore perch\u00e9, avendo fatto tardi, non \u00e8 riuscito a fare colazione ed influisce molto sul suo umore. Moze e Ned cercano di riportare Larry in classe ma Ned, in preda ai suoi pruriti, getta dalla finestra Larry e Cookie, vedendo un corpo cadere dalla finestra, pensa si tratti di Feymen in quanto indossa la sua camicia. Cookie allora pensa che Moze abbia gettato dalla finestra Feymen perch\u00e9 non sa baciare. Moze intanto manda in corto circuito Larry sciacquandogli la bocca col collutorio e insieme a Gordy e al signor Monroe decidono di sotterrarlo nell'aiuola della scuola, in modo che si pensi che qualcuno l'abbia rubato e la scuola possa comprarne uno nuovo. Cookie vede Moze, Gordy e il professore sotterrare il corpo e si scandalizza perch\u00e9 pensa che sia Feymen; alla fine per\u00f2 il malinteso si risolve. Inoltre Ned riesce a risolvere i suoi pruriti intimi spargendosi il corpo di borotalco.\nMissy \u00e8 gelosa di Ned e non permette a nessuno di avvicinarsi a lui. Cookie decide di far ingelosire Lisa. Ned chiede a Moze di far finta di stare insieme a lui cos\u00ec Missy lo lascia in pace. Moze per\u00f2 si accorge di provare realmente qualcosa per Ned ed \u00e8 confusa. Seth si ingelosisce perch\u00e9 Moze \u00e8 fidanzata con Feymen (dato che Seth si era fidanzato con un'altra sua compagna) e sfida quest'ultimo ad un duello. A questo duello si aggiunge poi anche Billy.\nQuando Missy scopre che Ned e Moze stanno insieme, inizia ad osservarli perch\u00e9 \u00e8 convinta che si lasceranno presto visto che le relazioni che nascono a scuola non durano a lungo. Moze per convincere Missy che lei e Ned stanno davvero insieme lo bacia e anche Ned capisce di provare qualcosa per l'amica. Missy dopo le 24 ore si convince del fatto che i due stanno insieme. Allora Ned e Moze decidono di rompere per finta, ma in quel momento Missy li ascolta e si riprende Ned. Gordy suggerisce a Cookie di usare un manichino vestito da donna con una voce registrata per far credere a Lisa che sia la ragazza di Cookie; Eveline crede che il fantoccio sia una ragazza vera e, in preda alla gelosia, si siede al suo posto e Cookie allora fa credere a Lisa che si \u00e8 fidanzato con Eveline non ottenendo per\u00f2 quello che desiderava.\nMoze \u00e8 gelosa di Ned e Missy e si avventa su quest'ultima, che si spaventa e decide di lasciare per sempre in pace Ned. Mentre quest'ultimo e Moze si stanno abbracciando, Feymen, Seth e Billy che stavano ancora combattendo tra di loro, li vedono e si avventano su Ned.\nGuida alle verifiche e a quando ti piace qualcuno che esce con un altro.\nNed ha tre verifiche importanti nello stesso giorno e deve ottenere un punteggio alto in letteratura, scienze e studi sociali per raggiungere la media della B. Moze sottopone di nascosto Ned ad un test di compatibilit\u00e0 confrontandolo con Feymen, in quanto \u00e8 confusa tra chi dei due le piace di pi\u00f9. Traendo spunto, Cookie sottopone Eveline a un particolare test di compatibilit\u00e0, pensando che lei lo sbagli cos\u00ec da convincerla a lasciarlo perdere, ma stranamente i due risultano completamente compatibili. Ned \u00e8 in crisi per gli esami e si affida ai secchioni della scuola, il G.E.E.K. club, affinch\u00e9 lo aiutino a studiare e decide di trasformarsi nel contrario di se stesso, Den Ybgib. I secchioni lo trasformano completamente, anche nel modo di vestirsi, rendendolo un vero nerd. Moze, che intanto sta continuando di nascosto il test, rimane scioccata dal nuovo Ned che sbaglia tutte le risposte del test, in quanto troppo concentrato sul superamento delle verifiche, mentre Feymen risponde correttamente a tutte e risulta essere lui il ragazzo compatibile con lei. Quando finalmente Cookie si convince che Eveline \u00e8 la ragazza adatta a lui, quest'ultima lo lascia per mettersi con Seth, col quale ha scoperto di avere molto in comune. Moze si rende conto che il test non pu\u00f2 essere attendibile perch\u00e9 Ned \u00e8 impegnato nello studio, ma poi quando lo vede si rende conto che \u00e8 diventato davvero un secchione, cos\u00ec decide di fidanzarsi ufficialmente con Feymen che le regala una collana brasiliana. Ned supera tutte le verifiche e ottiene B in tutte le materie, ma poi scopre che Moze lo aveva sottoposto ad un test di compatibilit\u00e0 e di aver sbagliato tutte le risposte.\nNed capisce di provare qualcosa per Moze e si convince a dichiararsi, ma prima deve farla lasciare con Feymen. Ned chiede a Gordy di scoprire se anche lui piace a Moze, senza per\u00f2 rivelarle nulla riguardo ai suoi sentimenti. Moze dice a Gordy che Ned le piace, ma gli fa promettere di non raccontare niente a Ned. Cookie intanto toglie di mezzo i ragazzi che girano intorno a Lisa, in modo da poter passare del tempo solo con lei e li chiude in uno sgabuzzino. Feymen riceve la proposta di giocare nella nazionale giovanile del Brasile e quindi di tornare al suo paese e chiede a Moze di scegliere al suo posto, se rimanere o andare. Moze gli dice che ci penser\u00e0 e gli dar\u00e0 la risposta alle due e mezza. Ned allora capisce di doversi dichiarare prima che Moze dia la risposta a Feymen, ma viene punto da un'ape al labbro e non riesce a parlare. L'infermiera gli somministra un antistaminico che per\u00f2 provoca sonnolenza e, mentre si sta per dichiarare a Moze, crolla addormentato e viene portato nuovamente in infermeria. Cookie si rende conto che Lisa \u00e8 triste perch\u00e9 \u00e8 stata abbandonata da tutti i ragazzi e, per renderla felice, va a liberarli in modo che possano ritornare da lei. Poich\u00e9 Ned non si sveglia, Gordy e Cookie scrivono un biglietto per Moze con scritto che piace a Ned e lo spediscono fuori dalla finestra in modo che cada ai piedi di Moze, che sta per dare la risposta a Feymen. Moze legge il biglietto e gli dice di ritornare in Brasile per giocare a calcio, per la felicit\u00e0 dello stesso ragazzo. Ned e Moze si vengono incontro per dichiararsi l'un l'altro, ma in quel momento appare Suzie che informa gli amici che sarebbe ritornata a scuola con loro."}
{"id": "737459", "revid": "124156563", "url": "https://it.wikipedia.org/wiki?curid=737459", "title": "Carolina Bonaparte", "text": " Fu granduchessa consorte di Berg e Cl\u00e8ves (dal 1806 al 1808) e regina consorte di Napoli (dal 1808 al 1815), come moglie di Gioacchino Murat, nonch\u00e9 sorella minore di Napoleone.\nBiografia.\nInfanzia ed educazione.\nMaria Annunziata Bonaparte fu battezzata ad Ajaccio il 25 marzo 1782. Era la terza ed ultima figlia di Carlo Bonaparte e di Maria Letizia Ramolino. \nDurante la sua infanzia, avendo la sua famiglia poco denaro, ricevette un'educazione rudimentale in un convento di religiose e dovette probabilmente lavorare come sarta. \nNel giugno 1797, Napoleone Bonaparte fece arrivare la sua famiglia a Mombello, dove Carolina, 15 anni, assistette il 14 giugno al matrimonio delle sue sorelle Elisa e Paolina. Durante il loro viaggio di nozze nei laghi italiani, Carolina conobbe Gioacchino Murat, focoso compagno da campo di Napoleone, di 30 anni, del quale si innamor\u00f2. Gran seduttore, sospettato di avere una storia con Giuseppina di Beauharnais, Murat non fu all'inizio accettato come pretendente per la sorella di Napoleone.\nNapoleone disse inoltre che l'educazione di Carolina era insufficiente, perci\u00f2 l'invi\u00f2 nel 1798 ad un convitto femminile di Madame Campan a Saint-Germain-en-Laye. Carolina ebbe come compagne di stanza Ortensia e Stefania di Beauharnais; Ortensia, in particolare, divenne sua amica. Dopo la fine della campagna d'Egitto, Napoleone invit\u00f2 Carolina ed Ortensia a casa sua per partecipare ai ricevimenti che offriva; Carolina incontr\u00f2 qui nuovamente Murat. \nDopo il colpo di Stato del 18 brumaio, Murat and\u00f2 di persona da Madame Campan per annunciare la novit\u00e0 a Carolina. Tuttavia, Napoleone era sempre dell'idea di non far sposare sua sorella a Murat; voleva offrirla a Jean-Victor Moreau. Ma lui era gi\u00e0 fidanzato con Mademoiselle Holt. Napoleone fin\u00ec per dare il suo consenso a Murat. \nMatrimonio.\nIl 18 gennaio 1800, il contratto di matrimonio fu firmato in presenza della famiglia e Carolina ricevette una dote. Il 20 gennaio, il matrimonio civile fu celebrato a Mortefontaine. La coppia s'install\u00f2 all\"H\u00f4tel di Brionne\" e, il 27 maggio, Napoleone le don\u00f2 una parte del dominio di Villiers.\nCarolina era al fianco di Giuseppina quando l'attentato di rue Saint-Nicaise le manc\u00f2 di poco. Carolina era allora incinta del suo primo figlio, Achille, ma la sua gravidanza non fu pregiudicata. \nPer la nascita di Achille il 21 gennaio 1801, Carolina ricev\u00e9 da suo marito dei regali che provenivano dal tributo dell'armistizio di Foligno il 27 febbraio 1801. Murat le fece inviare questi regali ma non pot\u00e9 rientrare in Toscana, dove Napoleone gli ordin\u00f2 di restare.\nIn aprile, Carolina fu autorizzata a raggiungere suo marito a Firenze. Nel luglio 1801, Murat fu nominato generale in capo degli eserciti della Repubblica cisalpina e fu incaricato di preparare l'arrivo dei sovrani del regno d'Etruria, Luigi e Maria Luisa, che furono accolti il 2 agosto 1801 al Palazzo Vecchio di Firenze.\nInviata subito a Milano, Carolina e suo marito ritornarono a Parigi per la nascita del loro secondo figlio, Letizia. Si sposarono in chiesa il 4 gennaio 1802, contemporaneamente a Luigi Bonaparte e Ortensia di Beauharnais. \nTra il 1802 e l'estate 1803, Carolina soggiorn\u00f2 alternando Parigi e Milano, dove riceveva molte personalit\u00e0 di Francia e d'Italia, organizzando per loro cene e spettacoli. \nIl 23 agosto 1803, i Murat ritornarono a Parigi. Gioacchino Murat fu nominato da Napoleone governatore di Parigi e comandante della prima divisione militare. \nNell'aprile 1804, Carolina si oppose vivamente all'adozione da parte del fratello Napoleone di Napoleone Luigi Carlo Bonaparte, figlio di Ortensia di Beauharnais, quando i suoi figli non avevano n\u00e9 titoli n\u00e9 terre. \nIl 18 maggio 1804, alla proclamazione dell'Impero, i fratelli di Napoleone presero il titolo di principi imperiali, ma niente di particolare era previsto per le sue sorelle. Gelosa di vedere le sue cognate portare il titolo di principesse imperiali, Carolina si rivolse a Napoleone, che fin\u00ec per cedere e conferire a Carolina, Paolina ed Elisa il titolo di altezze imperiali. \nAlla nascita di sua figlia Luisa, il 22 marzo 1805, Carolina ricevette da Napoleone il permesso e il denaro per acquistare il palazzo dell'Eliseo. Con suo marito, fece restaurare il palazzo che era in cattivo stato, e lo decor\u00f2 di opere d'arte. \nMurat and\u00f2 a Vienna per la battaglia del 1\u00ba dicembre 1805, e Carolina lo raggiunse poco tempo dopo. Assist\u00e9 al matrimonio di Eugenio di Beauharnais con la principessa Augusta Amalia di Baviera, figlia del Grande Elettore Massimiliano I il 13 e 14 gennaio 1806.\nGranduchessa consorte di Berg e Cl\u00e8ves.\nAll'inizio del 1806, Napoleone distribu\u00ec delle terre e dei titoli ai suoi parenti, e pens\u00f2 all'inizio di attribuire a Carolina il principato di Neuch\u00e2tel, ma lei non accett\u00f2 un territorio cos\u00ec piccolo. \nIl 15 marzo 1806 attribu\u00ec ai Murat il granducato di Berg, unione del ducato di Berg e del ducato di Cl\u00e8ves, che serviva da stato cuscinetto tra la Francia e la Prussia in caso di conflitto. Murat ci and\u00f2 il 24 marzo, ma Carolina rest\u00f2 a Parigi. Il suo arrivo fu annunciato per luglio, ma davanti alla minaccia della guerra, il viaggio fu annullato.\nIl 2 dicembre 1806 apr\u00ec una salotto all'Eliseo, invitando gente di potere e dando sontuose feste, soprattutto balli in costume. Sperando di ottenere la nomina di suo marito a re di Polonia, riceveva spesso la nobilt\u00e0 polacca, ma Napoleone non cre\u00f2 mai uno statuto particolare per la Polonia.\nA partire dal 21 settembre 1807, la corte imperiale risiedette a Fontainebleau, dove Carolina fece la conoscenza di Klemens Wenzel von Metternich, ambasciatore d'Austria a Parigi. Nello stesso anno si fece ritrarre dalla famosa pittrice \u00c9lisabeth Vig\u00e9e Le Brun, gi\u00e0 ritrattista di Maria Antonietta e di tutta l'Europa reale.\nIl 20 febbraio 1808, Napoleone ordin\u00f2 a Murat di comandare le truppe francesi in Spagna. Rimasta a Parigi, Carolina sperava di ottenere dei titoli spagnoli alla fine della guerra. Tuttavia, Napoleone affid\u00f2 la Spagna a Giuseppe Bonaparte. Quanto a Murat, dovette scegliere tra il regno di Napoli e quello del Portogallo e lui scelse Napoli.\nRegina consorte di Napoli.\nIl 15 luglio 1808, il trattato di Bayonne confer\u00ec la corona di Napoli ai Murat; tuttavia, l'articolo 3 precisava che:\n\u00ab(...) Se sua Altezza Imperiale la Principessa Carolina servir\u00e0 il suo augusto sposo, ella rester\u00e0 regina delle Due Sicilie.\u00bb\nUn'altra clausola del trattato precisava che in cambio del regno di Napoli, la coppia doveva fare dono a Napoleone di tutti i beni che possedevano in Francia. Tuttavia, Carolina fece incartare e portare verso Napoli una buona parte dei mobili e delle opere d'arte dell'Eliseo. Suo fratello Giuseppe, precedente re di Napoli, aveva prelevato somme importanti dalla casse dello Stato e portato via con s\u00e9 mobili del Palazzo Reale. Murat entr\u00f2 a Napoli il 6 settembre 1808; Carolina, partita dopo di lui, arriv\u00f2 il 25 settembre.\nStanca del viaggio, Carolina non ricominci\u00f2 ad organizzare feste e balli reali che nel novembre 1808.\nDurante una buona parte del suo regno, Carolina non s'intendeva bene con suo marito; lui era frustrato di non dovere i suoi titoli che al suo matrimonio con lei e la sospettava di favorire suo fratello. Le lasci\u00f2 perci\u00f2 poco potere politico.\nCarolina si occup\u00f2 allora della decorazione dei palazzi reali, in particolare il Palazzo Reale che fece riammobiliare e dove fece nuovamente impiantare i giardini. S'interess\u00f2 anche agli scavi archeologici di Pompei, dove sugger\u00ec di ricostruire e rimodernare una delle case dell'antica citt\u00e0 romana. Alcuni dei mobili che lei ordin\u00f2 per i suoi palazzi erano d'ispirazione romana; uno dei suo quadri era un vero mosaico romano proveniente da Herculaneum, che rappresentava Medusa. \nPrese anche decisioni importanti in campo economico, soprattutto sviluppando il settore manifatturiero. Fece ammodernare gli equipaggiamenti delle fabbriche, soprattutto le fabbriche di seta. Aiut\u00f2 anche le filature di cotone e le fabbriche di corallo. \nDedic\u00f2 la sua attenzione anche all'educazione delle giovane ragazze napoletane. Ispirandosi all'Istituto Elisa, creato da Elisa Bonaparte, fond\u00f2 nel 1808 un convitto femminile nell'antico convento di Santa Maria della Provvidenza, detto dei \u00ab Miracoli \u00bb. Fece inoltre ispezionare e rinnovare le costruzioni esistenti, come la Casa Carolina d'Aversa fondata da Giuseppe Bonaparte. \nImport\u00f2 e favor\u00ec anche le arti francesi a Napoli, come la moda, il teatro e la cucina. Apprezzava il pittore Ingres da cui compr\u00f2 nel 1808 un quadro intitolato \"La Dormeuse\" ; nel 1814, gli ordin\u00f2 \"La Grande Odalisque\", che le fu consegnata in dicembre.\nPrime tensioni con Napoleone.\nIl 15 dicembre 1809, Murat e Carolina rientrarono a Parigi, assistendo al divorzio di Napoleone e di Giuseppina. Poco tempo dopo, Napoleone reclam\u00f2 da Murat il pagamento delle controparti del trattato di Bayonne, e Carolina si schier\u00f2 dalla parte del marito.\nNapoleone aveva deciso di risposarsi con Maria Luisa d'Austria e Carolina fu incaricata di preparare il corredo della sposa, poi di scortare Maria Luisa da Monaco a Parigi. \nIl 18 dicembre 1810, Murat diresse una spedizione in Sicilia che si concluse con un fallimento, fatto che ravviv\u00f2 ancora di pi\u00f9 le tensioni tra lui e Napoleone. \nIl 20 marzo 1811, per la nascita di Napoleone II, Murat ritorn\u00f2 alle Tuileries, ma ricevette una fredda accoglienza da Napoleone, che rifiut\u00f2 di ritirare le truppe francesi stanziate a Napoli. Carolina, pertanto, scelta come madrina del principe, non ritorn\u00f2 in Francia, credendo che Napoleone volesse occupare il regno di Napoli: dichiar\u00f2 che \u00abpoich\u00e9 volevano prenderle la Corona, lei preferiva ricevere questo affronto a Napoli piuttosto che a Parigi\u00bb. Fu Ortensia di Beauharnais che fu designata come madrina per procura. \nIl 14 giugno 1811, credendo in un'avanzata di forza del \"partito francese\" a Napoli, Murat decret\u00f2 che tutti gli stranieri che occupavano i posti di lavoro civile a Napoli dovessero domandare la loro naturalizzazione o rinunciare ai loro impieghi; la misura riguardava particolarmente i Francesi che erano numerosi a Napoli. Napoleone reag\u00ec violentemente, ricordando che tutti i cittadini francesi erano ugualmente considerati cittadini del regno di Napoli.\nIl 17 agosto 1811, il conte di Daure, amico di Carolina, fu privato delle sue funzioni di ministro e rifer\u00ec le azioni di Murat a Napoleone, che fece arrestare certi consiglieri di Murat prima di richiamare il suo ruolo di vassallo dell'Impero. Carolina fu allora inviata in Francia per rabbonire Napoleone.\nNell'aprile 1812, Murat fu richiamato a combattere al fianco di Napoleone in Russia e la reggenza di Napoli fu affidata a Carolina, malgrado le reticenze di Murat. Malato, Murat dovette lasciare il campo di battaglia il 7 gennaio 1813, dopo aver affidato il comando ad Eugenio di Beauharnais. Rientrato a Napoli, disapprov\u00f2 una gran parte delle decisioni prese da Carolina durante la sua reggenza.\nAlleanza con l'Austria.\nLe prime negoziazioni d'alleanza con l'Austria furono fatte da Murat all'insaputa di Carolina. Il 7 marzo 1813, invi\u00f2 a Vienna un agente che fu ricevuto da Klemens von Metternich. Il suo principale compito era di conservare il regno di Napoli; in effetti, credeva che Napoleone decidesse di unirlo all'Impero di Francia o al Regno d'Italia. Ogni giorno pi\u00f9 freddo con Napoleone, Murat s'indign\u00f2 quando l'Imperatore affid\u00f2, all'inizio di luglio 1813, il comando degli eserciti italiani al vicer\u00e9 Eugenio e non a lui. Fu in questo periodo che mise al corrente Carolina delle sue negoziazioni con l'Austria.\nNell'agosto 1813, Murat fu mandato da Napoleone a raggiungere il suo esercito a Dresda e Carolina fu nominata reggente in sua assenza. In questo momento, Metternich e i suoi rappresentanti l'assicurarono che se Napoli entrava in coalizione contro la Francia, tutti i membri della coalizione avrebbero riconosciuto il suo regno e i suoi sovrani. Al fine di conservare il suo regno, Carolina accett\u00f2 l'alleanza con l'Austria. Rientrato a Napoli il 4 novembre, Murat accett\u00f2 ugualmente di entrare nella coalizione.\nNella notte tra il 7 e l'8 gennaio 1814, un accordo con l'Austria venne firmato: Murat promise un esercito di uomini per combattere al fianco della coalizione, a condizione di non invadere il suolo francese, e in cambio l'Austria garant\u00ec gli Stati di Napoli. Il 23 gennaio 1814, Gioacchino lasci\u00f2 Napoli con il suo esercito e Carolina fu di nuovo reggente. Tuttavia, gli Inglesi si rivelarono presto una minaccia, perch\u00e9 non avevano ratificato l'accordo austro-napoletano e non riconoscevano Murat come re.\nIl 12 febbraio, Carolina fece allontanare da Napoli tutti gli ufficiali ed agenti francesi e tagli\u00f2 le comunicazioni e il commercio tra Napoli e la Francia.\nIl 29 marzo 1814, dopo l'abdicazione di Napoleone, Murat rientr\u00f2 a Napoli. Egli e Carolina rifiutarono di aiutare Napoleone esiliato sull'Isola d'Elba; tuttavia accolsero Paolina Bonaparte a Napoli, che pot\u00e9 comunicare con Napoleone, ma senza il sigillo dei sovrani di Napoli.\nSegu\u00ec un periodo di relativa tranquillit\u00e0 a Napoli, ma nello stesso tempo gli Alleati pensavano alla divisione dell'Europa e considerarono in un primo momento di dare l'Italia ai Borboni; preferirono lasciare provvisoriamente Napoli a Murat. Gli Inglesi, dal canto loro, non riconoscevano alcuna alleanza con i sovrani di Napoli.\nLa sera del 26 febbraio 1815, Napoleone evase dall'Isola d'Elba: Murat decise allora di ricongiungersi a lui e di liberare nello stesso tempo l'Italia per divenirne re. Carolina cerc\u00f2 di dissuaderlo, ma inutilmente: egli lasci\u00f2 Napoli il 17 marzo 1815.\nDestituzione ed esilio.\nDi fronte a questa rottura dell'alleanza, Metternich chiuse con il regno di Napoli il 5 aprile 1815 e chiese a Carolina la restituzione del regno il 26 aprile. Carolina rifiut\u00f2. Il 7 maggio, fece partire da Napoli sua madre, suo zio Fesch e suo fratello Girolamo. Il 12 maggio, gli inglesi le ordinarono di lasciare Napoli; s'impegnarono a mettere a sua disposizione la nave \"Tremendous\" per riportarla in Francia con i suoi figli e il suo seguito.\nIl 17 maggio, Murat ritorn\u00f2 a Napoli per restarci solo qualche giorno e lasci\u00f2 il regno discretamente.\nIl 22 maggio 1815, Carolina fu dichiarata prigioniera dell'Austria e l'ammiraglio inglese Esmouth si rifiut\u00f2 di ricondurla in Francia. Dopo aver imbarcato i suoi figli, il \"Tremendous\" salp\u00f2 per Trieste il 25 maggio. L\u00e0 Carolina fu provvisoriamente sistemata al Palazzo Romano, ma la sua presenza fu subito giudicata indesiderabile dagli austriaci. Ripart\u00ec dunque e si sistem\u00f2 il 16 settembre al castello di Amburgo, vicino a Vienna. Malgrado le proteste austriache, prese il nome di contessa di Lipona (anagramma di Napoli).\nQuanto a suo marito, catturato in Calabria dagli eserciti del re Borbone Ferdinando IV, venne giustiziato il 13 ottobre 1815.\nNel 1817 Carolina pot\u00e9 sistemarsi al castello di Frohsdorf. Si vide circondata da poche persone e sua sorella Paolina e suo fratello Girolamo si staccarono da lei. Il 3 marzo 1818, Girolamo scrisse a Elisa Bonaparte: \u00abNon spero niente per Carolina, sono anti-francesi e anti-famiglia - poi - La nostra posizione in rapporto a Carolina \u00e8 un inferno, a lei non mi lega pi\u00f9 niente\u00bb.\nIn pi\u00f9, i suoi due figli Achille e Luciano, non vedendo alcun avvenire nella loro vita d'esilio in Austria, decisero di emigrare negli Stati Uniti. Achille part\u00ec nel 1822, Luciano nel 1824. Nel 1824 Carolina ottenne di nuovo il diritto di sistemarsi a Trieste, ma non di entrare nella penisola italiana.\nUltimi anni e morte.\nNel 1830 Luigi Filippo accord\u00f2 a Carolina il diritto di fare qualche soggiorno in Francia e nel 1831 ottenne il permesso di sistemarsi a Firenze, al palazzo Grifoni; l'anno seguente si trasfer\u00ec a palazzo Bonaparte, dove rimase fino alla fine. Mor\u00ec il 18 maggio 1839, all'et\u00e0 di 57 anni.\nFu sepolta con intenzione provvisoria nella chiesa di Ognissanti, in una cappella appartata, nell'attesa che papa Gregorio XVI accordasse l'autorizzazione a seppellirla a Bologna, negli Stati Pontifici, presso la figlia. Autorizzazione che non arriv\u00f2 mai e quindi la sepoltura fiorentina divenne definitiva; la cappella in seguito venne decorata su incarico dei suoi discendenti.\nDiscendenza.\nCarolina ebbe dal marito Gioacchino Murat due figlie e due figli:"}
{"id": "737461", "revid": "767487", "url": "https://it.wikipedia.org/wiki?curid=737461", "title": "Che pasticcio, Bridget Jones!", "text": "Che pasticcio, Bridget Jones (\"Bridget Jones: The Edge of Reason\") \u00e8 un film del 2004 diretto da Beeban Kidron.\nLa pellicola \u00e8 il seguito del film \"Il diario di Bridget Jones\", girato da Sharon Maguire. Protagonista del film \u00e8 Ren\u00e9e Zellweger nel ruolo di Bridget Jones. Il film \u00e8 basato sul romanzo omonimo.\nCi sono sensibili cambiamenti fra il romanzo di Helen Fielding e il suo adattamento cinematografico, nonch\u00e9 fra la versione statunitense del film e la sua controparte europea, compreso un finale alternativo.\nHa avuto un sequel, \"Bridget Jones's Baby\", annunciato nel 2011 e girato nel 2016.\nTrama.\nDopo una notte di sesso con il fidanzato, con il quale \u00e8 insieme da 6 settimane 4 giorni e 7 ore, Bridget mentre \u00e8 sul posto di lavoro decide di chiamarlo per ricordargli come \u00e8 stata passionale la loro notte insieme, per poi scoprire che era in vivavoce e che Mark era in riunione di lavoro.\nDopo un servizio nel quale deve gettarsi da 6000 metri d'altezza con un paracadute (dove poi atterrer\u00e0 in un porcile) viene chiamata dal suo capo. Bridget pensa che la sua carriera sia finita, ma il suo capo Richard le dir\u00e0 che il servizio \u00e8 stato apprezzato ai piani alti, che le vogliono affidare una nuova rubrica fissa. Proprio mentre \u00e8 in quell'ufficio, Bridget vede Daniel Cleaver in televisione nel programma \"La furbissima guida\" e viene invitata dal capo a cena, ma rifiuter\u00e0 a causa di un altro impegno, una cenetta romantica con Mark, che tuttavia verr\u00e0 smentita per telefono l'istante successivo, cos\u00ec uscir\u00e0 con i suoi tre amici single. Qui incontrer\u00e0 l'acida Janey Osborne, soprannominata Medusa per la sua capacit\u00e0 di essere particolarmente \"pungente\" con le sue parole: infatti riveler\u00e0 a Bridget che un'ora prima ha visto Mark rientrare in casa con una ragazza ventiduenne dalle gambe lunghe di nome Rebecca Giles. Per scoprire se il suo fidanzato la sta tradendo, Bridget far\u00e0 incursione a casa sua, scoprendo che era solo una riunione di lavoro.\nIl giorno seguente mentre \u00e8 al lavoro, Bridget incontra Daniel Cleaver il quale le far\u00e0 un invito a cena, che verr\u00e0 rifiutato perch\u00e9 Bridget sar\u00e0 al ricevimento dell'Ordine degli Avvocati. Al ricevimento Mark non le rivolger\u00e0 quasi la parola e Bridget insulter\u00e0 involontariamente uno dei presenti, cos\u00ec all'uscita i due litigano, per poi riconciliarsi la sera stessa e lui la invita, con tanta enfasi da far sembrare che voglia chiederle di sposarlo deludendo l'aspettativa di lei, in settimana bianca con lui. Lei non gli dir\u00e0 che non sa sciare, ma lui, per contro, non le ha detto che sarebbero venuti anche gli altri avvocati, tra cui Rebecca. Bridget scia maldestramente fino a una farmacia e, credendo di essere incinta, compra un test di gravidanza. Quando Mark scopre questa possibilit\u00e0 ne \u00e8 entusiasta, tuttavia si ritrovano a discutere animatamente sull'istruzione del bambino, ma infine il test risulta negativo.\nAl loro ritorno, saranno invitati a pranzo dai genitori di lei. Tra i vari argomenti, salter\u00e0 fuori quello del matrimonio e Mark affermer\u00e0 che al momento non \u00e8 una loro priorit\u00e0, causando l'irritazione della fidanzata. A casa di Mark, mentre lui \u00e8 in bagno, Bridget sente un messaggio da parte di Rebecca che le fa pensare che lui abbia una relazione con lei e lo lascia. Poco dopo viene a sapere che i suoi genitori stanno per risposarsi e lei sar\u00e0 la damigella.\nSul lavoro, le viene proposto di essere la \"Ragazza Guida\" insieme a \"La furbissima guida\" (Daniel Cleaver) per aumentare gli ascolti. Dovranno andare in Thailandia, ma li accompagner\u00e0 anche un'amica di Bridget, Shazzer. Qui Daniel e Bridget si riscoprono, ma mentre sono in camera dell'uomo insieme, arriva una prostituta thailandese che lui aveva prenotato e Bridget decide di tornare in Inghilterra e di sistemare le cose con Mark, giurando a se stessa di aver chiuso per sempre con Daniel. Verr\u00e0 arrestata all'aeroporto per possesso di droga a causa di un oggetto che Shazzer aveva ricevuto in regalo da un ragazzo conosciuto durante il viaggio ma che aveva dato a Bridget perch\u00e9 non ci stava nella sua valigia. Mark, che si trovava l\u00ec per lavoro, andr\u00e0 a trovare Bridget e le assicurer\u00e0 di essere liberata entro una settimana. La giovane cercher\u00e0 di riallacciare i rapporti con lui, ma l'avvocato appare freddo e distante. Tuttavia, parlando con le sue compagne di cella che hanno subito maltrattamenti gravi da parte dei loro compagni, Bridget si accorge di essere stata troppo esigente con Mark.\nA Londra, Mark affronta Daniel e gli chiede se era presente al momento dell'arresto di Bridget. Daniel lo conferma e i due iniziano una rissa davanti a una folla stupefatta.\nBridget torna a Londra e i suoi genitori la accompagnano a casa, dove la accolgono a sorpresa i suoi amici, compresa Shazzer, che si scusa (infatti la cocaina che avevano trovato nella sua valigia gliel'aveva data lei dicendo che era un regalo di Jed, un giovane che Shazzer aveva incontrato in Thailandia). I suoi amici le dicono che Mark ha fatto grandi cose per riuscire a tirarla fuori di prigione; cos\u00ec Bridget corre subito a casa sua, dove per\u00f2 trova Rebecca, la quale le confessa che non \u00e8 assolutamente innamorata di Mark, bens\u00ec di lei e la bacia. Bridget, che non ricambia il suo amore, la rifiuta cordialmente e prende un taxi per raggiungere Mark; lo trova in riunione e gli dichiara il suo amore e lui, usciti dalla sala, le chiede di sposarla.\nNel finale, i genitori di Bridget si risposano e Mark e Bridget si baciano, lasciando presagire che presto si festegger\u00e0 un nuovo matrimonio.\nIncassi.\nIl film ha incassato complessivamente $."}
{"id": "737462", "revid": "1793900", "url": "https://it.wikipedia.org/wiki?curid=737462", "title": "Johann Lucas von Hildebrandt", "text": "Biografia.\nFiglio di un ufficiale dell'esercito asburgico di stanza a Genova, trascorse la sua giovinezza in Italia, dove fu allievo dell'architetto Carlo Fontana a Roma (attorno al 1690). \nIngegnere militare, fu al servizio di Eugenio di Savoia ed ebbe modo di conoscere l'opera di Guarino Guarini in Piemonte. Stabilitosi a Vienna nel 1696, vi introdusse lo stile rococ\u00f2. \nGi\u00e0 nel palazzo Schwarzenberg, iniziato nel 1697, si rivela il gusto dell'architetto verso forme fluttuanti, che lo distinguono dallo stile aulico di Johann Bernhard Fischer von Erlach, cui succedette nel 1723 come soprintendente alle costruzioni imperiali: per il cancelliere dell'Impero, Friedrich Carl von Sch\u00f6nborn, Hildebrandt costru\u00ec a Vienna il \"Gartenpalais\" (1706 - 1711), per il principe-vescovo Franz Lothar von Sch\u00f6nborn cre\u00f2 lo scenografico scalone del castello di Pommersfelden. \nLa sua opera pi\u00f9 famosa \u00e8 il \"Belvedere di Vienna\", costruito ancora per Eugenio di Savoia, composto di due palazzi: il \"Belvedere inferiore\" (nella Sala dei marmi, affresco: \"Trionfo di Apollo\" di Carlo Innocenzo Carloni) ed il \"Belvedere superiore\" (1721 - 1722) (la Sala dei marmi, affreschi: \"Allegoria del Principe\"; nella sala del Giardino, \"Trionfo di Apollo e Aurora\", del Carloni), grandiosi per lo svolgimento plastico e l'interpretazione decorativa delle facciate e collegati fra loro da un giardino architettonico all'italiana. \nSi ricordano anche il palazzo Kinsky, a Vienna, decorato con gli affreschi di Carlo Innocenzo Carloni: la \"Glorificazione di un Eroe\", sullo scalone; le \"Nozze di Amore e Psiche\" in una sala; il castello di Mirabell a Salisburgo, il \"complesso architetturale barocco di Granvaradino\", al confine con la Transilvania, e le ville-castello ungheresi di R\u00e1ckeve (Villa Savoia) e F\u00e9ltereny, dove \u00e8 manifesta l'influenza dei modelli francesi. \nEsempi di architettura sacra sono la chiesa di \"San Lorenzo\" di Gabel (1706-1711), in Boemia, ispirata alla chiesa di \"Santa Maria\" a Lisbona del Guarini (oggi scomparsa); la \"Peterskirche\" di Vienna e il progetto di ricostruzione dell'antica abbazia di G\u00f6ttweig (realizzato solo parzialmente)."}
{"id": "737466", "revid": "104216009", "url": "https://it.wikipedia.org/wiki?curid=737466", "title": "Di' Joe", "text": "Di' Joe \u00e8 un dramma scritto da Samuel Beckett per la televisione nel 1965. \u00c8 il primo lavoro in cui Beckett si confronta con il mezzo televisivo.\nL'opera venne scritta pensando come protagonista l'attore Jack MacGowran e come voce recitante Si\u00e2n Phillips. Tuttavia la prima, andata in onda su un'emittente televisiva tedesca nel 1966, vide come interpreti gli attori Deryk Mendel e Nancy Illig.\nTrama.\nLa camera inquadra a figura intera un uomo sulla cinquantina in una stanza. L'uomo compie delle azioni: \nLa camera inquadra poi l'uomo in primo piano. Essa avanza lentissima, in sette secondi si avvicina di circa 12\u00a0cm, una voce femminile (bassa, monocorde, lontana) inizia a parlare e la camera interrompe l'avvicinamento; l'uomo assume un atteggiamento di ascolto senza compiere movimenti. La voce fa una pausa di sette secondi: nei primi quattro l'uomo si rilassa e la camera \u00e8 immobile su di lui, poi avanza per altri tre secondi stringendo sul primo piano fino a che la voce femminile ricomincia a parlare; allora la camera si ferma e l'uomo riprende l'atteggiamento di doloroso ascolto.\nQuesto avviene per nove volte. In tutto la camera si avvicina di circa un metro dalla prima inquadratura dell'uomo seduto sul letto. Al decimo intervento della voce, dopo le prime frasi, l'immagine diventa nera e la voce continua sempre pi\u00f9 bassa con dei leggeri rialzi su parole precise fino alla conclusione del dramma."}
{"id": "737467", "revid": "33277", "url": "https://it.wikipedia.org/wiki?curid=737467", "title": "Johann Lukas von Hildebrandt", "text": ""}
{"id": "737470", "revid": "984922", "url": "https://it.wikipedia.org/wiki?curid=737470", "title": "Cantone di La Fert\u00e9-Fr\u00eanel", "text": "Il Cantone di La Fert\u00e9-Fr\u00eanel era una divisione amministrativa dell'Arrondissement di Argentan.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "737474", "revid": "88740", "url": "https://it.wikipedia.org/wiki?curid=737474", "title": "Swamp Thing", "text": "Swamp Thing \u00e8 un personaggio immaginario dei fumetti apparso per la prima volta in una storia di 8 pagine dell'albo n. 92 della serie antologica \"House of Secrets\" (data di copertina luglio 1971), pubblicato dalla casa editrice statunitense DC Comics. Questa prima storia venne realizzata da Len Wein (testi) e Berni Wrightson (disegni). I presupposti delle sue origini - un uomo assassinato che per\u00f2 risorge come mostro per vendicarsi dopo essere stato avvolto dalle acque di una palude - non erano originali in quanto gi\u00e0 visti pi\u00f9 volte nei racconti a fumetti di genere degli anni cinquanta e sessanta. Joe Orlando, curatore editoriale della serie, rimastone per\u00f2 affascinato, decise di puntare sul personaggio e, insieme a Wein, cre\u00f2 la figura di Alec Holland, scienziato che sperimenta una formula per il rapido accrescimento dei vegetali, con l'intento di porre fine alla fame nel mondo ma che, a causa di un complotto per sabotarlo, rimase ucciso; grazie per\u00f2 alla sua stessa formula, unita ai liquami organici vegetali, rinascer\u00e0 come la creatura che diverr\u00e0 conosciuta come \"Swamp Thing\".\nIl personaggio ottiene una prima serie regolare nel 1972 alla quale seguiranno, nel corso di decenni, altre serie regolari, miniserie, albi speciali e apparizioni come guest-star all'interno di altre testate dell'Universo DC di cui fa parte e le cui storie sono in continuity.\nL'evoluzione del personaggio e la definizione di che tipo di relazione ci sia tra Holland e Swamp Thing subisce una continua evoluzione che varia e si aggiorna a seconda degli autori che vi lavorano. Anche l'aspetto della Creatura subisce delle modifiche, i disegnatori Steve Bissette e John Totleben sono coloro che ne determinano i definitivi connotati grafici e fisionomici; l'autore che per\u00f2 segna pi\u00f9 di ogni altro l'epica e la mitologia del personaggio \u00e8 lo scrittore britannico Alan Moore con il suo ciclo di storie sulla serie \"The Saga of the Swamp Thing\", pubblicata dal 1984 al 1987.\nIl sito web IGN ha inserito il personaggio alla 28\u00aa posizione nella classifica dei cento maggiori eroi della storia dei fumetti.\nStoria editoriale.\nContesto e ideazione (1971-1976).\nIl personaggio \u00e8 apparso in una storia breve (di 8 pagine) su \"House of Secrets\" n. 92 del giugno-luglio 1971, in cui l'alter ego del mostro della palude era Alex Olsen. Si tratta per\u00f2 di storia apocrifa in quanto l'editor Steve Orlando vuole cambiare le origini del personaggio, donandogli un background pi\u00f9 corposo, creando lo scienziato Alec Holland come colui che si trasforma in Swamp Thing, liquidando come non canonica la vicenda di Olsen. La storia apparsa sul n. 92 aveva avuto infatti un notevole successo presso i lettori, \"House of Secrets\" \u00e8 il titolo \"DC\" pi\u00f9 venduto del mese, e Joe Orlando e il suo assistente Paul Levitz (futuro presidente della \"DC Comics\") decidono di puntare sul personaggio, affidano a Len Wein e Berni Wrightson una serie regolare sulla creatura della palude, che debutta nell'ottobre-novembre 1972 (\"Swamp Thing\" n. 1). Orlando stava cercando da tempo di poter lanciare una serie regolare \"DC\" con protagonista una creatura mostruosa e non un tipico supereroe della Silver Age, ormai al crepuscolo. D'altra parte aveva lavorato per la EC Comics, casa editrice di fumetti horror demonizzata dall'opinione pubblica e persino dalla classe politica conservatrice degli anni cinquanta. Dopo la messa al bando dei fumetti horror e il conseguente collasso della \"EC\", Steve Orlando arriva alla \"DC\", in profonda crisi di idee e dovendo puntare quasi unicamente sulle sue tre icone quali Batman, Superman e Wonder Woman. Il \"Comic Code Authority\" limitava inoltre la possibilit\u00e0 espressiva e creativa degli autori portando alla fine della Golden Age del fumetto e ad un ristagno editoriale. I suo primo compito \u00e8 il rilancio della serie \"House of Mistery\", ormai in pubblicazione dal 1951 ma dedita ormai a pubblicare ristampe di vecchie storie di fantascienza. Il nuovo editor riesce gradualmente a inserire nuove storie originali di 8/10 pagine comprando script inutilizzati di Jack Oleck, in origine realizzati per Tales from the Crypt. Inoltre riprende una tradizione delle antologie horror di avere un personaggio fisso che introducesse il lettore alle singole storie, per \"House of Mistery\" riprende il biblico \"Cain\", mentre quando diviene editor di \"House of Secrets\" il ruolo viene modellato sul fratello \"Abel\". Entrambi i personaggi sono destinati a sviluppare una loro perversa relazione e verranno valorizzati a decenni di distanza da Neil Gaiman per il suo Sandman Universe. Steve Orlando pu\u00f2 approfittare dei cambiamenti che stanno avvenendo nel panorama editoriale con la fine della Silver Age (1970 circa) e l'allentarsi della morsa del Codice per L'autorit\u00e0 sui fumetti ormai in voga dagli anni cinquanta. Adesso viene permessa la rappresentazione anche di creature mostruose quali lupi mannari e vampiri, in quanto facenti parte anche della letteratura accademica. Inoltre nel maggio del 1970 \"Green Lantern/Green Arrow\" n. 76 di O'Neil e Neal Adams viene distribuito senza il sigillo del Comics Code in quanto d\u00e0 il via ad un ciclo di storie che affrontano temi quali l'abuso di stupefacenti e la discriminazione razziale, questioni non tollerate in un fumetto dal codice di controllo (e autogestione) dei comic book statunitensi. Il tempo \u00e8 propizio per riportare in auge le storie di genere e dai temi pi\u00f9 adulti, Orlando afferma che pu\u00f2 tornare a fare quello che gli piace di pi\u00f9: i fumetti horror. La sua capacit\u00e0 discoprire e coinvolgere nuovi talenti porta a far collaborare alla serie artisti e autori quali Mike Kaluta, Bernie Wrightson, Neal Adams, e dalla \"EC\" arrivano alla \"DC\" veterani del genere quali Wally Wood e Al Williamson. Si assiste quindi ad una progressiva rinascita del genere horror e la serie \"House of Mistery\" diviene un landmark per tutti i suoi appassionati. Vi \u00e8 quindi il giusto presupposto per la nascita di un personaggio quale Swamp Thing, la cui notoriet\u00e0 superer\u00e0 i confini del fumetto (soprattutto negli anni ottanta) e, da personaggio secondario (nato in una storia filler), diviene nell'arco di un ventennio un'icona della casa editrice, una figura riconoscibile anche da coloro che non leggono fumetti o non sono interessati ai supereroi. L'assistente Paul Levitz esalta la capacit\u00e0 organizzativa e la creativit\u00e0 di Joe Orlando, considerandolo una delle menti creative pi\u00f9 importanti per la storia della \"DC Comics\".\nBisogna per\u00f2 sottolineare che \"Swamp Thing\" non nasce come un personaggio originale partorito dal nulla dalle menti di Orlando, Wein e Wrightson. Infatti solo due mesi prima la rivale Marvel Comics aveva pubblicato su \"Savage Tales\" n. 1 la prima apparizione una creatura verde e mostruosa dal nome Man-Thing, creta da Roy Thomas e Gray Morrow. Sia la morfologia che la genesi e persino il nome sembrano essere stata plagiate dalla \"DC\". \"Man-Thing\" nasce infatti da una palude in seguito all'esposizione di sostanze chimiche e liquidi biologici dell'ambiente circostante. Nonostante questo non nasce un contenzioso tra Marvel e DC in quanto gli stilemi del racconto e la nascita di creature mostruose da zone paludose e boschi inesplorati fanno parte dell'immaginario fumettistico e letterario ormai da decenni. Basti accennare al fatto che, sempre nel 1971, con qualche mese di anticipo su \"DC\" e \"Marvel\" la \"Skywald Comics\" pubblica un nuovo albo sul mostro della palude \"The Heap\", introdotto per la prima volta nel 1942 (durante la Golden Age) sul fumetto \"Air Fighter Comics\". La somiglianza tra Heap, Swamp Thing e Man-Thing \u00e8 lampante e inconfutabile e ma il primo fa il suo ritorno su \"Psycho\" n. 2 del marzo 1971. Il revival del personaggio non ottiene il successo del suo erede Swamp Thing ma sta a dimostrare come la tipologia di mostro proposta dal duo Wein-Wrightson non propone nulla di originale ma si impone all'attenzione dei lettori grazie alla capacit\u00e0 della \"DC\" di sfruttare la sua posizione dominante sul mercato per organizzare una vincente campagna di marketing e strategia editoriale. A questo si aggiungono le scelte di affidare un personaggio tutto sommato banale ad autori innovativi e dalle grandi prospettive quali Alan Moore, Rich Veitch, Doug Wheeler, Nancy A.Collins e Mark Millar (coadiuvato nei suoi primi albi da Grant Morrison). Nonostante la pietra angolare su cui si basa la saga del personaggio sia dovuta principalmente a Moore, questi autori sono stati capaci di creare intorno alla Creatura una mitologia horror e fantasy che diverr\u00e0 parte dello stesso Universo DC, diventando un landmark del genere anche per gli altri editori.\nLa prima serie regolare dedicata al personaggio viene lanciata nel 1972 e viene affidata inizialmente a Lein Wein e Bernie Wrightson. Si tratta del nuovo titolo pi\u00f9 importante dell'anno per la \"DC\" a parte le serie del \"King\" Jack Kirby e il rilancio di Tarzan di cui Carmine Infantino aveva prelevato i diritti dalla Gold Key. I testi e i disegni sono affidati a Joe Kubert che realizza un ciclo di storie del Signore della Giungla divenuto memorabile presso la critica e i lettori. Anche Swamp Thing \u00e8 accolta calorosamente ma le origini del personaggio sono completamente riviste (rispetto a quelle raccontate su \"House of Secrets\") e viene cambiato anche l'identit\u00e0 di colui che si trasforma nel mostro. Il protagonista \u00e8 Alec Holland che si trova nelle paludi della Louisiana con la moglie Linda a testare una formula rivoluzionaria per l'accrescimento rapido della vita vegetale. La sua scoperta pu\u00f2 creare problemi agli interessi dei gruppi agroalimentari e un misterioso Mister E. fa detonare una bomba che catapulta Alec nelle paludi provocando una reazione biochimica tra la formula e i liquami biologici, trasformandolo in \"Swamp Thing\". Le vicende delle creatura sono inserite nella continuity principale dell'Universo DC e questo viene sottolineato dall'apparizione di Batman in \"Swamp Thing\" n. 7 (data di copertina: novembre/dicembre 1973). Nonostante la buona accoglienza la serie comincia a perdere lettori a partire dal n. 10 con l'abbandono del disegnatore Bernie Wrightson, colui che con i suoi disegni grotteschi e goticheggianti aveva saputo attirare l'attenzione su un personaggio, altrimenti confondibile e non diverso da altri presenti sul mercato. Dopo pochi mesi abbandona anche Len Wein e lo spirito della serie sembra perdersi definitivamente. Joe Orlando, amareggiato, incolpa queste defezioni come l'inevitabile chiusura della serie nel 1976 dopo 24 numeri.\nIl rilancio negli anni ottanta.\nUno nuova serie dal titolo \"The Saga of Swamp Thing\" debutta nel 1982 e serve da rilancio per il personaggio. Il nuovo interesse intorno a \"Swamp Thing\" nasce in seguito alla messa in produzione del lungometraggio cinematografico omonimo diretto da Wes Craven e dedicato al personaggio ormai orfano di una suo comic book da circa 6 anni. La serie cambia titolo in \"Swamp Thing\" a partire dal n. 39, riprendendo quindi il titolo originale degli anni settanta. Per sfruttare il pi\u00f9 possibile la distribuzione della pellicola cinematografica, il n. 1 della nuova serie debutta l'11 febbraio 1982, a distanza di una sola settimana dalla premi\u00e8re del film di Wes Craven. Inoltre viene subito commissionato un albo a fumetti che ne sia l'adattamento ufficiale, la storia viene pubblicata su \"The Saga of Swamp Thing Annual\" n. 1, scritta da Bruce Jones e disegnata da Mark Texeira e Tony DeZuniga. Per quanto riguarda la serie regolare la scelta dell'editor ricade su Len Wein, co-creatore del personaggio, mentre inizialmente il team creativo \u00e8 composto da Marty Pasko (testi) e Tom Yates (disegni).\nIl primo arco narrativo si sviluppa nell'arco del primo anno di pubblicazione e vede la Creatura della Palude perseguitata dalla Sunderland Corporation, per poi arrivare ad affrontare lo stesso Anticristo. Dal punto di vista grafico li innovazioni pi\u00f9 importanti arrivano con il nuovo team di disegnatori formato da Steve Bissette e John Totleben (entrambi provenienti dalla neonata scuola per artisti fondata da Joe Kubert). A loro si deve la versione definitiva del personaggio per quanto concerne la morfologia e l'aspetto fisico. I due artisti ne diminuiscono le caratteristiche umanoidi, certe volte persino accentuate da una ipertrofia muscolare da supereroe, e ne evidenziano invece i connotati e le deformazioni derivanti dal suo essere un vegetale senziente e solo vagamente antropomorfo. Al suo corpo vengono quindi aggiunti elementi quali radici, fogliame, piccoli tuberi e viticci. Il suo aspetto diviene quindi pi\u00f9 assimilabile a quello di una strana specie di pianta e lo aliena dal suo originario corpo da essere umano. Dal n. 20 i testi della serie sono affidati allo scrittore britannico Alan Moore, scelto direttamente da Len Wein che rimane affascinato dai suoi precedenti lavori. Si tratta di una scelta editoriale destinata non solo a cambiare la storia del personaggio ma anche quella della stessa \"DC Comics\" e dell'editoria a fumetti statunitense, inizia infatti quell'esodo di scrittori e artisti britannici passato agli annali del fumetto come la British Invasion. Moore da subito una sua impronta all'opera, usando una prosa evocativa e sottolineando le tematiche pi\u00f9 metafisiche, filosofiche e letterarie di un personaggio che ora sembra sfuggire da ogni schema sia del genere horror classico cos\u00ec come da quello dei fumetti mainstream della \"DC\". Gi\u00e0 a partire dal n. 21 con la storia \"The Anatomy Lesson\" Moore reinterpreta le origini del personaggio dando nuovo significato e prospettive alla Creatura protagonista della serie. Viene infatti svelato che \"Swamp Thing\" non \u00e8 Alec Holland ritornato in vita come una sorta di \"mostro di Frankenstein vegetale\" ma in realt\u00e0 \u00e8 la coscienza del Regno Vegetale che, grazie alla formula bio-ristoratrice di Holland, \u00e8 riuscita a manifestarsi in un corpo con una consapevolezza e identit\u00e0. Il comportamento avuto dal personaggio nelle storie precedenti \u00e8 dovuto al fatto che questa nuova entit\u00e0 ha assorbito le memorie di Holland e ne ha quindi conservato alcuni tratti comportamentali ed emotivi. Moore giustifica il cambiamento sottolineando che ora Swamp Thing non \u00e8 pi\u00f9 un essere ibrido che si comporta come un confuso e amareggiato scienziato ma \u00e8 in realt\u00e0 un \"Earth Elemental\", ovvero un'incarnazione consapevole e senziente di tutta la vita vegetale e di ci\u00f2 che rappresenta per la sopravvivenza del pianeta. In questo modo l'autore riesce a dare pi\u00f9 spazio alle sue opinioni sull'ecologia e sul rapporto tra uomo e natura, inoltre la Creatura nata dalla palude non \u00e8 un specie di mostro verde ma un'entit\u00e0 semidivina la cui stessa esistenza apre problematiche di tipo metafisico e antropologico. Con questi presupposti Moore inserisce all'interno della serie diversi personaggi soprannaturali dell'universo \"DC\" quali The Demon (di Jack Kirby), lo Spettro (personaggio della Golden Age), lo Straniero Fantasma (personaggio mistico degli anni cinquanta) e \"Cain\" e \"Abel\" (creati da Joe Orlando). In \"Swamp Thing Annual\" n. 2 l'autore britannico arriva a dimostrare la sua capacit\u00e0 immaginifica nel saper magistralmente costruire grandi affreschi narrativi, creando una storia che ridefinisce e struttura i reami soprannaturali e metafisici dell'universo DC Comics. Tale albo rimane tuttora un punto di riferimento per qualsiasi autore si cimenti con le dimensioni ultraterrene dei fumetti DC. Nello stesso numero, inoltre, si stabilisce definitivamente il rapporto (di origine romantica) tra Swamp Thing e \"Abby Cable\", personaggio gi\u00e0 introdotto da Len Wein negli anni settanta, la cui relazione con Swamp Thing si fortifica e diviene uno degli impulsi narrativi fondamentali per le storie future.\nDopo gli albi iniziali della gestione Moore, Dennis O'Neil abbandona come editor della serie che passa a Karen Berger, un passaggio di consegne che porter\u00e0 a sviluppi fondamentali per la \"DC\" tra la fine degli anni ottanta e gli anni novanta. Berger valorizza ulteriormente il contributo creativo dello scrittore britannico e arriva a definire Alan Moore come \u00ab..il primo scrittore di un \"mainstream comic\" che stesse scrivendo per un pubblico adulto\u00bb, inoltre aggiunge \u00abSta scrivendo un fumetto di genere horror ma infondendolo di umanit\u00e0 e un'anima\u00bb. Un passo ulteriore nell'evoluzione della serie e del mercato dei comic in generale avviene con la pubblicazione di \"Swamp Thing\" n. 29 (ottobre 1984) dal titolo \"Love and Death\". Per alcune scene disegnate da Bissette, considerate graficamente disturbanti e alcuni concetti presenti nell'albo vi \u00e8 la protesta del \"Comic Code Authority\", ma adesso il presidente della \"DC\" e Jenette Khan e il redattore responsabile \u00e8 Dick Giordano. Tra i due e Karen Berger vi \u00e8 piena fiducia e sono tutti convinti che la nuova strada da intraprendere per l'industria fumettistica sia quella di esplorare nuove tematiche e attrarre una sempre pi\u00f9 ampia fascia di lettori tra il pubblico adulto (post-adolescenziale). Si decide quindi di continuare a pubblicare lo \"Swamp Thing\" di Alan Moore senza il sigillo di approvazione del \"Comics Code Authority\" e, a partire dal n. 31 (dicembre 1984), al suo posto compare in copertina il banner \"Sophisticated Suspense\". un'avvertenza di difficile interpretazione ma che sta ad indicare la presenza di tematiche e situazioni sofisticate e particolarmente spaventose per un pubblico non adulto. Questo non \u00e8 per\u00f2 che il preludio alla decisione presa da parte del presidente Jenette Khan e il vice presidente Dick Giordano di introdurre nel 1987 il banner \"Suggested for Mature Readers\" (ovvero \"suggerito per un pubblico adulto\"). Con questo avvertimento devono essere pubblicate quelle serie che contengono scene di violenza, nudit\u00e0 e argomenti non adatti ad un pubblico adolescenziale. Per la \"DC\" si apre una nuova era che la porta, nella seconda met\u00e0 degli anni ottanta, a pubblicare diverse serie \"Mature Readers\", molte delle quali supervisionate dalla stessa Karen Berger ed esplicitamente dirette ad un pubblico adulto, in continuo aumento tra i lettori di fumetti. Questo \u00e8 reso possibile anche dalla grande espansione del \"Direct Market\", ovvero quello tramite le fumetterie (sempre in aumento nel corso del decennio) e le librerie, avide di opere che si diversifichino dai fumetti mainstream dominati dal genere supereroistico. Ovviamente la serie \"Swamp Thing\" di Moore veniva considerata un capostipite di questa nuova linea editoriale anche se non mancano polemiche e censure che comunque colpiscono il titolo. Alan Moore e Frank Miller non sono d'accordo con la nuova suddivisione \"Suggested for Mature Readers\" e \"For Universal Readers\", anche se quest'ultimo avvertimento non viene per\u00f2 stampato sulle copertine dei fumetti mainstream. Il successore di Moore sulla serie, Rich Veitch (dal 1987), va poi incontro al divieto di mandare alle stampe il n. 88 previsto per la primavera del 1989. La storia si inserisce all'interno di uno story-arc sui viaggi nel tempo che porta Swamp Thing ad assistere alla crocifissione di Ges\u00f9 Cristo. Jenette Khan si rifiuta di far pubblicare un fumetto che accosta un'icona religiosa al Mostro della Palude. Karen Berger, che inizialmente ha approvato la storia, dichiara che vi \u00e8 stata un'interferenza della Warner Bros. in quanto il 5 marzo del 1989 \u00e8 stata annunciata la creazione della grande corporation Time/Warner, gruppo di controllo della \"DC\". Inoltre non si vuole creare problemi all'imminente uscita del secondo lungometraggio cinematografico e della serie televisiva sul personaggio. Rich Veitch abbandona la serie e fonda una sua compagnia indipendente, la \"King Hell\", per la quale pubblica \"Brat Pack\", una delle opere fondamentali del fumetto revisionista del genere supereroistico.\nIl periodo Vertigo (1993-2006).\nTra i titoli che rientrano tra i \"Mature Readers\" di Karen Berger vi \u00e8 la serie Hellblazer che debutta nel 1988 con protagonista John Constantine (personaggio creato da Alan Moore su \"Swamp Thing\"), Animal Man di Grant Morrison (dal settembre 1988), lo scrittore scozzese prende inoltre le redini (insieme a Berger) della Doom Patrol col n. 19 del febbraio 1989 e Peter Milligan reinventa \"Shade, the Changing Man\" con una nuova serie (luglio 1990). Ma l'opera seminale il cui impatto \u00e8 paragonabile a quello dato da Moore \u00e8 il Sandman di Neil Gaiman che debutta con data di copertina gennaio 1989. Gaiman afferma che ci\u00f2 che lo ha portato a scrivere per i fumetti sono le opere realizzate da Alan Moore negli anni ottanta per la \"DC\" (tra cui il suo run su \"Swamp Thing\"). In una riunione tra Jenette Khan, Paul Levitz e Dick Giordano si decide che i titoli \"Mature Readers\" di Karen Berger saranno il fulcro di un nuovo imprint della \"DC\" indirizzato ad un pubblico adulto e capace di proporre opere innovative. Si tratta della Vertigo che debutta nel marzo del 1993. La Berger afferma che i due titoli maggiormente hanno contribuito a formare le basi per rendere possibile la nascita di questa linea editoriale sono stati lo \"Swamp Thing\" di Alan Moore e il \"Sandman\" di Neil Gaiman. Anche se il ciclo di storie di Moore sul personaggio \u00e8 ormai terminato da circa sei anni, la serie \"Swamp Thing\" passa sotto l'etichetta \"Vertigo\" a partire dal numero 129. In questo periodo i testi della serie sono affidati alla scrittrice Nancy A. Collins, acclamata scrittrice di romanzi horror e vincitrice del Bram Stoker Award. La serie non sta per\u00f2 riscuotendo un grande successo presso i lettori e il passaggio sotto la neonata Vertigo non migliora la situazione. Karen Berger cerca di attirare nuovamente i lettori affidando la serie a Grant Morrison coadiuvato dall'allora semi sconosciuto Mark Millar (futuro \"best-selling author\" e fondatore del Millarworld). I due sconvolgono completamente lo status-quo del personaggio riportando in auge Alec Holland, che si risveglia in un ospedale febbricitante e reduce da un incubo in cui era stato un essere elementale di origine vegetale che viveva in una palude. Swamp Thing nel frattempo vaga senza coscienza come un mostro selvaggio. Morrison rimane sul titolo solo per lo story-arc iniziale (\"Bad Gumbo\", per i nn. 140-143) e dal n. 144 (luglio 1994) i testi sono interamente affidati al giovane Mark Millar, al suo primo importante impegno per il mercato statunitense. I suoi progetti sono ambiziosi e prevedono lo svilupparsi di una storyline che vede Swamp Thing arrivare ad incarnare il pi\u00f9 potente essere elementale del pianeta. La serie continua per\u00f2 a perdere lettori e non riesce a superare la crisi del mercato fumettistico di met\u00e0 anni novanta. Viene chiusa con il n. 171 (ottobre 1996) e nonostante sia stata un punto di riferimento per i titoli dell'imprint di Karen Berger, dovranno passare 4 anni per assistere ad un rilancio del personaggio.\nNel 2000 viene lanciata una terza serie, \"Swamp Thing\" (vol. 3), pubblicata tra il 2000 e il 2001, interamente scritta da Brian K. Vaughan e disegnata da Roger Petersen e Giuseppe Camuncoli. Lo Swamp Thing originale non ha per\u00f2 lo spazio del protagonista e la storia \u00e8 incentrata su una nuova Creatura della Palude il cui alter ego umano \u00e8 \"Tef\u00e8\" ovvero la figlia di Abby Holland e dello Swamp Thing originale, di cui ha ereditato le caratteristiche di creatura elementare. Con l'aiuto di John Constantine il padre era riuscito a farle dimenticare la sua natura e la su stessa identit\u00e0 ma la ragazza arriva a prendere consapevolezza dei suoi poteri e della sua eredit\u00e0. Questa nuova incarnazione del personaggio non piace ai lettori e chiude dopo 20 numeri, risultando essere la serie regolare di \"Swamp Thing\" meno longeva tra quelle finora pubblicate Tra il 2004 e il 2006 viene pubblicata l'ultima serie di \"Swamp Thing\" per l'etichetta Vertigo. Il primo arco narrativo (\"Bad Seed\") \u00e8 affidato allo scrittore Andy Diggle che deve cercare di riportare il focus della serie (e l'interesse dei lettori) sul personaggio originale, come editor viene scelto Will Dennis. Diggle abbandona dopo soli 6 numeri e dopo due albi fill-in di Will Pfeifer, lo scrittore definitivo diviene Joshua Dysart (dal n. 9 al conclusivo n. 29) ma ancora una volta il titolo non riesce ad ottenere un buon riscontro di vendite. D'altra parte persino l'acclamato ciclo di storie di Alan Moore degli anni settanta non era stato un successo commerciale e le difficolt\u00e0 ad imporre il personaggio ad una pi\u00f9 ampia fascia di lettori \u00e8 ormai evidente alla dirigenza della \"DC\"\nL'epoca post-Vertigo (dal 2011).\nNel 2009 si conclude la presidenza di Paul Levitz e si instaura un nuovo assetto manageriale che vede come Presidente Diane Nelson. A differenza di Levitz la cui carriera si \u00e8 svolta sempre all'interno delle pubblicazioni a fumetti \"DC\" (come scrittore, editor e diversi altri ruoli), la Nelson viene dallo sviluppo dei franchise cinematografici della Warner Bros. e come prima decisione si appresta ad un reboot dell'intero universo fumettistico della \"DC\". Vengono quindi lanciate 52 serie che ripartono dal n. 1 e la continuity degli albi antecedenti al 2011 \u00e8 azzerata.\nAll'interno di questo progetto editoriale noto come The New 52 esordisce nel 2011 una quinta serie regolare, \"Swamp Thing\" (vol. 5), scritta principalmente da Scott Snyder e poi da Charles Soule e disegnata da Yanick Paquette e altri. La serie dura 42 albi, 40 con numerazione regolare, a cui si aggiungono un \"Swamp Thing\" n. 0 e \"Swamp Thing\" (vol.5) numero 23.1 di Charles Soule e Jesus Saiz (novembre 2013). In questo albo speciale non \u00e8 protagonista Swamp Thing ma Anton e Abigail Arcane. Nel 2016 \u00e8 stata pubblicata una miniserie, \"Swamp Thing\" (vol. 6), scritta da Len Wein e disegnata da Kelley Jones.\nDopo la miniserie del 2016, nel gennaio del 2018 viene pubblicato l'albo unico \"Swamp Thing Winter Special\". La storia principale \u00e8 scritta da Tom King e disegnata da Jason Fabok, vincitrice dell'Eisner Award 2019 come miglior \"Best Short Story\" (o \"miglior storia breve\"). L'albo vuole essere un tributo ai creatori del personaggio ovvero Len Wein e Bernie Wrightson infatti come \"bonus story\" viene inserita quella che viene presentata come \u00abL'ultima storia di Swamp Thing del leggendario scrittore Len Wein\u00bb. I disegni sono affidati a Kelly Jones e si basano su uno script che doveva delineare la storia del primo numero di una nuova serie regolare sul personaggio. Come contenuto extra \u00e8 presente il soggetto originale scritto da Wein.\nBiografia del personaggio.\nAgli inizi del XX secolo lo scienziato Alex Olsen viene intrappolato nel suo laboratorio dal suo collaboratore Damian Ridge, che vuole ucciderlo per ottenere la mano della fidanzata di Olsen, Linda. Nel laboratorio avviene un'esplosione, che investe Alex con una serie di sostanze chimiche e con le misteriose forze della palude vicina: lo scienziato ne esce mutato in un essere mostruoso e fortissimo, che uccide Ridge prima che quest'ultimo possa uccidere Linda. Incapace di rivelare a Linda la sua vera identit\u00e0, \"Swamp Thing\" si ritira nella palude facendone la sua dimora.\nOlsen comparve soltanto in una storia breve; allo scopo di creare una serie regolare sul personaggio, la storia di Swamp Thing fu modernizzata: nel 1970, lo scienziato Alec Holland, che lavorava nelle paludi della Louisiana su una formula chimica atta a \"creare le foreste dal deserto\" fu fatto esplodere assieme al suo laboratorio dal misterioso Mr. E. Fuggendo, contaminato dalle sostanze liberate dalle fiamme, Holland fin\u00ec nell'acquitrino, da cui, poco tempo dopo, emerse un ibrido uomo-pianta. Inizialmente, la creatura credeva di essere lo stesso Holland mutato, ma in verit\u00e0 si scopr\u00ec che la vegetazione circostante aveva assorbito la memoria dell'uomo nei suoi ultimi attimi di vita, e che adesso era, di fatto, una pianta che credeva di essere Alec Holland. Seppure con difficolt\u00e0, Swamp Thing accett\u00f2 questa situazione, ed affront\u00f2 avversari come il dottor Anton Arcane e l'Uomo Floronico. Inoltre, incontr\u00f2 l'originale Swamp Thing (Alex Olsen), Batman e John Constantine, che lo aiut\u00f2 a controllare i suoi poteri. Il rapporto tra i due, successivamente, peggior\u00f2, ed Holland utilizz\u00f2 il corpo del mago inglese per avere un figlio con l'amata Abigail Arcane, nipote di Anton.\nDurante La notte pi\u00f9 profonda, Swamp Thing fu tra i posseduti degli anelli neri di Nekron e rimase corrotto da questo potere. L'Entit\u00e0, ovvero l'essenza alla base degli anelli bianchi della vita, fu costretta a far rinascere Alec Holland (trasformato comunque in Swamp Thing) per uccidere la sua versione malvagia.\nThe New 52.\nCon il rilancio della DC Comics, Holland \u00e8 tornato in vita nel suo corpo originale e possiede soltanto i ricordi di quando \u00e8 stato Swamp Thing. Si scopre che lui \u00e8 solo uno dei tanti \"Swamp Thing\" esistiti nella storia, che vengono creati dal Verde, la forza che controlla il regno vegetale, per difendersi dagli attacchi del Rosso (il regno animale) e da quelli del Nero (la putrescenza, ovvero il regno dei morti). Vicino alla morte nel corso di un attacco di quest'ultimo (controllato da William Arcane, fratello di Abigail), \u00e8 costretto a sacrificare la sua umanit\u00e0 e riprendere la vecchia forma per poter combattere il nuovo avversario.\nPoteri e abilit\u00e0.\nGrazie alla mutazione, Alec \u00e8 diventato praticamente invulnerabile; pu\u00f2 rigenerare qualunque parte del corpo danneggiata o anche mutilata. Una abilit\u00e0 particolare consiste nel potersi rigenerare in un altro essere, nascendo da qualunque tipo di vegetazione presente nell'ambiente circostante (ad esempio pu\u00f2 abbandonare il suo corpo per controllare un albero). Ha pieno controllo sulla vegetazione sia terrestre che aliena; riesce a far muovere le piante secondo la sua volont\u00e0, e pu\u00f2 accelerare o rallentare la loro crescita. Possiede una forza fisica e resistenza sovrumana. Durante gli eventi di Nel giorno pi\u00f9 splendente, ha imparato a controllare l'Anello bianco del potere delle Lanterne Bianche.\nVersioni alternative.\nSono state create anche alcune versioni alternative del personaggio che hanno fatto la loro comparsa in altri media o in fumetti non canonici con l'Universo \"DC\":"}
{"id": "737478", "revid": "254401", "url": "https://it.wikipedia.org/wiki?curid=737478", "title": "Museo diocesano", "text": "Un museo diocesano (o, pi\u00f9 propriamente, un museo ecclesiastico di interesse diocesano) \u00e8 una struttura museale che raccoglie, custodisce, espone e valorizza le opere sacre della diocesi di riferimento.\nStoria e aspetti giuridici.\nI primi sorsero nel XIX secolo. La secolarizzazione dei beni ecclesiastici che prese diffusamente piede durante quel secolo aveva dato vita a imponenti raccolte di opere d'arte spogliate da chiese e conventi e confluite in massima parte in musei statali, a volte appositamente istituiti. Col ritorno alle diocesi di una parte degli edifici di culto, ci si rese conto, col tempo, che era mutato il rapporto verso gli antichi oggetti liturgici e devozionali, non pi\u00f9 visti solo dal punto di vista religioso, ma riconosciuti ormai anche come testimonianza storica e artistica. In questa ottica sorsero i primi \"Tesori\", ovvero depositi di opere d'arte sacra rinvenute per lo pi\u00f9 nelle cattedrali, magari a seguito di restauri, e non pi\u00f9 collocabili altrove per ragioni di spazio o di sicurezza. \nIn seguito, a partire dalla primo dopoguerra, anche le alte gerarchie ecclesiastiche iniziarono a mostrare maggiore sensibilit\u00e0 su questo tema: nel 1923 il cardinale Pietro Gasparri invi\u00f2 una circolare ai vescovi richiedendo di \"conservare, trasmettere e amministrare\" ogni sorta di opera d'arte religiosa che fosse possibile reperire nell'ambito della comunit\u00e0 diocesana di competenza. L'anno successivo fu inoltre istituita una Commissione centrale per l'arte sacra, la quale era destinata a coordinare le singole commissioni diocesane delegate, oltre che alla catalogazione del materiale rinvenuto, anche all'istituzione dei musei.\nPer quanto concerne gli aspetti organizzativi e gestionali, i musei diocesani sono considerati come una semplice categoria di museo ecclesiastico, il cui riferimento principale \u00e8 la \"Lettera circolare sulla funzione pastorale dei musei ecclesiastici\" promulgata nel 2001 dalla Pontificia commissione per i beni culturali della Chiesa, che regolamenta sotto ogni aspetto la materia dei musei ecclesiastici (siano essi diocesani, interdiocesani, parrocchiali o di altro tipo), stabilendone le funzioni, le limitazioni e le integrazioni con altre istituzioni religiose e culturali."}
{"id": "737480", "revid": "1543377", "url": "https://it.wikipedia.org/wiki?curid=737480", "title": "New Zealand National League", "text": "La New Zealand National League l \u00e8 la massima competizione calcistica della Nuova Zelanda. \u00c8 organizzata dalla Federazione calcistica neozelandese.\nCreato nel 1970, nel 2004 il torneo \u00e8 stato riorganizzato con il nome di New Zealand Football Championship e sta conoscendo una popolarit\u00e0 crescente. Similmente a quanto accade in Australia e in America del Nord, fino al 2019 non esistevano retrocessioni e promozioni. Le squadre che prendevano parte al torneo erano costituite da dieci franchigie (nove in alcune stagioni passate), ciascuna delle quali affronta ognuna delle altre due volte. Le prime quattro classificate alla fine della stagione regolare accedevano ai play-off. Per la coppa nazionale invece, concorrono i singoli club.\nAlla Federazione calcistica neozelandese fino alla stagione 2013-2014 non hanno aderito i Wellington Phoenix, che giocano nella prima divisione australiana; dal 2014-2015 partecipano con una squadra di riserve. In passato, anche un'altra squadra neozelandese, i New Zealand Knights (societ\u00e0 estinta nel 2007), militava nel campionato australiano.\nDall'estate 2021, con lo scopo di favorire i vivai locali, \u00e8 stata attuata una profonda riorganizzazione del campionato, con una prima fase regionale e una successiva nazionale.\nLe squadre (non pi\u00f9 franchigie, salvo eccezioni) sono divise in tre regioni: Northern (corrispondente principalmente a all'area di Auckland), Central (sostanzialmente il resto dell'Isola del Nord) e Southern (l'Isola del Sud) che disputano il campionato regionale, Le squadre meglio classificate (rispettivamente le prime 4, 3 e 2) disputano poi il torneo Nazionale, insieme con la squadra di riserve dei Wellington Phoenix Football Club.\nNel corso del primo campionato, l 'epidemia di COVID-19 che ha colpito in particolar modo la zona di Auckland ha causato il termine anticipato del campionato Northern e l'annullamento della fase nazionale, sostituita da un torneo Interregionale Centro-Sud.\nI tre campioni locali 2021 sono stati rispettivamente Auckland City, Welligton Olympic e Cashmere Technical ,mentre la vittoria finale del torneo interregionale \u00e8 andata ai Miramar Rangers "}
{"id": "737481", "revid": "984922", "url": "https://it.wikipedia.org/wiki?curid=737481", "title": "Cantone di Le Merlerault", "text": "Il Cantone di Le Merlerault era una divisione amministrativa dell'Arrondissement di Argentan.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "737482", "revid": "104458", "url": "https://it.wikipedia.org/wiki?curid=737482", "title": "Cantone di Messei", "text": "Il Cantone di Messei era una divisione amministrativa dell'Arrondissement di Argentan.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "737485", "revid": "984922", "url": "https://it.wikipedia.org/wiki?curid=737485", "title": "Cantone di Mortr\u00e9e", "text": "Il Cantone di Mortr\u00e9e era una divisione amministrativa dell'Arrondissement di Argentan.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "737486", "revid": "33277", "url": "https://it.wikipedia.org/wiki?curid=737486", "title": "Johann von Hildebrandt", "text": ""}
{"id": "737489", "revid": "984922", "url": "https://it.wikipedia.org/wiki?curid=737489", "title": "Cantone di Putanges-Pont-\u00c9crepin", "text": "Il Cantone di Putanges-Pont-\u00c9crepin era una divisione amministrativa dell'Arrondissement di Argentan.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "737491", "revid": "984922", "url": "https://it.wikipedia.org/wiki?curid=737491", "title": "Cantone di Tinchebray", "text": "Il Cantone di Tinchebray era una divisione amministrativa dell'Arrondissement di Argentan.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "737494", "revid": "2224701", "url": "https://it.wikipedia.org/wiki?curid=737494", "title": "Strada statale 217 Via dei Laghi", "text": "L'ex strada statale 217 Via dei Laghi (SS 217), ora strada regionale 217 Via dei Laghi (SR 217), \u00e8 una strada provinciale italiana che collega Roma con Velletri attraversando da nord a sud i Castelli Romani. Prende il nome dal lago di Albano e dal lago di Nemi che la strada lambisce nel suo percorso. Fu inaugurata nel 1936.\nPercorso.\nPrima parte del percorso: dall'Appia Nuova al bivio di Marino.\nLa via dei Laghi inizia da un diverticolo della strada statale 7 Via Appia, subito dopo l'uscita dal Grande Raccordo Anulare, al confine tra il comune di Roma e quello di Ciampino. Costeggia quindi il perimetro dell'aeroporto di Roma-Ciampino e, dopo il diverticolo della SP 68/B Ciampino-Morena, attraversa il passaggio a livello ferroviario della linea ferroviaria Roma\u2013Velletri alla stazione di Casabianca. Quindi la strada procede rettifila lambendo Ciampino.\nDopo il bivio per il centro di Ciampino, la via procede parallela alla linea ferroviaria Roma\u2013Albano Laziale, sempre in comune di Ciampino. In localit\u00e0 Sassone la via dei Laghi \u00e8 attraversata dalla SP 77/B Pedemontana dei Castelli, mentre in prossimit\u00e0 della stazione ferroviaria della localit\u00e0 Pantanelle dalla via parte la SP 73/A Marino-Frattocchie, diretta a Marino, che ricalca il tragitto della antica via Castrimeniense.\nLa via dei Laghi procede fiancheggiata da pini passando ai piedi di Marino, e si incontra ad un tratto con via Cave di Peperino (diretta al centro storico di Marino) e via Spinabella (diretta all'Appia e alle Frattocchie).\nLa via quindi attraversa il fitto bosco Ferentano risalendo la corona del lago Albano fino (V miglio) al bivio di Marino (detto anche quadrivio della via dei Laghi o le Quattrostrade), dove si incontra con la ex strada statale 216 Maremmana III proveniente da Albano e Castel Gandolfo e diretta a Grottaferrata e Frascati.\nSeconda parte del percorso: dal bivio di Marino a Palazzolo e alla Corona del Lago.\nDal quadrivio di Marino la via dei Laghi procede sulla corona settentrionale del lago Albano, verso cui discende la via dei Pescatori poco oltre. Sulla destra si ammira il panorama del lago Albano con Castel Gandolfo.\nOltre, tra segherie, alberghi e il complesso di \"Mondo Migliore\", c'\u00e8 sulla destra il diverticolo per il complesso del convento di Santa Maria di Palazzolo con la villa del cardinal Girolamo Colonna (nota come villa del Cardinale).\nPoco oltre Palazzolo c'\u00e8 l'incrocio con la ex strada statale 218 Via Rocca di Papa (sostituito da una grande rotatoria inaugurata nell'agosto 2011 a seguito di un lungo periodo di lavori) che da una parte conduce a Rocca di Papa e dall'altra ad Ariccia, Genzano e Albano.\nTerza parte del percorso: dalla Corona del Lago a Velletri.\nQuesto secondo itinerario permette di ammirare paesaggi meno urbani e pi\u00f9 naturalistici.\nProseguendo si arriva presso Nemi, chiamata anche \"Lo specchio di Diana\", in onore della dea della caccia. Qui si pu\u00f2 ammirare il secondo lago, il lago di Nemi, permettendo cos\u00ec di tenere fede al nome della strada.\nLasciando Nemi, si pu\u00f2 vedere alla sinistra del senso di marcia la frazione dei Pratoni del Vivaro, luogo ove ha sede il centro federale CONI per gli sport equestri.\nLa strada termina infine nei pressi di Velletri, innestandosi nuovamente sulla strada statale 7 Via Appia.\nPericolosit\u00e0.\nNel 2006 la via dei Laghi \u00e8 risultata essere la strada pi\u00f9 pericolosa del Lazio, secondo dati dell'ISTAT e dell'ACI che rivelano un rapporto di 0,227 morti per chilometro (6 morti nel 2006 su un totale di poco pi\u00f9 di 60 incidenti).\nGestione.\nIn seguito al decreto legislativo n. 112 del 1998, dal 2002 la gestione \u00e8 passata dall'ANAS alla Regione Lazio che ha provveduto al trasferimento dell'infrastruttura al demanio della Provincia di Roma."}
{"id": "737495", "revid": "775372", "url": "https://it.wikipedia.org/wiki?curid=737495", "title": "Provincia di Cabo Delgado", "text": "La provincia di Capo Delgado (in portoghese Cabo Delgado) \u00e8 una provincia del nord-est del Mozambico. Prende il nome dal promontorio di Capo Delgado.\nGeografia fisica.\nLa provincia confina a nord con la Tanzania, a sud confina con la provincia di Nampula e a ovest con la provincia di Niassa; a est si affaccia sull'Oceano Indiano.\nIl territorio \u00e8 costituito da una pianura costiera e da altipiani all'interno. La massima elevazione (798 m) \u00e8 raggiunta nel nord della provincia. Al confine con la Tanzania scorre l'ultima parte del fiume Ruvuma, fino alla foce nell'Oceano Indiano. Altri fiumi che sfociano nell'oceano sono il Messalo, il Montepuez e il L\u00f9rio, che segna il confine meridionale.\nFanno parte della provincia le 27 isole dell'arcipelago di Quirimbas. Il parco nazionale delle Quirimbas, con una superficie di circa 7500\u00a0km\u00b2 protegge la parte meridionale dell'arcipelago e una vasta porzione di costa.\nIl capoluogo della provincia \u00e8 la citt\u00e0 costiera di Pemba.\nGeografia antropica.\nSuddivisioni amministrative.\nLa provincia \u00e8 divisa nei seguenti distretti:\nStoria.\nInsurrezione degli jihadisti del 2017.\nLa guerra jihadista \u00e8 iniziata nel 2017 in cui \u00e8 coinvolta nella parte nord della provincia mozambicana. Nel 2021 viene inviato un contingente militare della Comunit\u00e0 di sviluppo dell'Africa meridionale (SADC). L'ISIS attacca per conquistare il controllo del territorio."}
{"id": "737497", "revid": "767487", "url": "https://it.wikipedia.org/wiki?curid=737497", "title": "Cantone di Trun", "text": "Il Cantone di Trun era una divisione amministrativa dell'Arrondissement di Argentan.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "737499", "revid": "92723", "url": "https://it.wikipedia.org/wiki?curid=737499", "title": "Parser LR", "text": "Nell'informatica, un parser LR \u00e8 un parser di tipo Bottom-up per grammatiche libere da contesto, usate molto di frequente nei compilatori dei linguaggi di programmazione (e degli altri strumenti associati). Un Parser LR legge il proprio input partendo da sinistra (\"L\"eft) verso destra, producendo una derivazione destra (\"R\"ightmost Derivation). A volte questo parser viene anche indicato col nome \"Parser LR(\"k\") dove \"k\" si riferisce al numero di simboli letti (ma non \"consumati\") utilizzati per prendere le decisioni di parsing. Tipicamente \"k\" ha valore 1 ed \u00e8 spesso omesso. Una grammatica libera da contesto \u00e8 chiamata LR(\"k\") se esiste un parser LR(\"k\") adatto ad essa.\nNell'uso tipico, quando ci si riferisce a un parser LR significa che si sta parlando di un particolare parser in grado di riconoscere un linguaggio specifico in una grammatica libera da contesto. Non \u00e8 tuttavia insolito che ci si riferisca a un parser LR intendendo un programma che, fornita una tabella \"ad hoc\", sia in grado di produrre un ampio numero di LR distinti.\nIl parsing LR ha parecchi benefici:\nCreare un parser LR a mano \u00e8 parecchio difficile; solitamente essi sono creati usando dei generatori di parser. In base a come la tabella di parsing viene generata, questi parser possono essere anche parser SLR o LALR. Con questi tipi di parser si ha a che fare con un'ampia variet\u00e0 di grammatiche aumentate; il parser LALR ad esempio \u00e8 in grado di riconoscere un numero maggiore di grammatiche rispetto ad un SLR. Il famoso Yacc produce parser di tipo LALR.\nArchitettura di un parser LR.\nIl parser \u00e8 composto da:\nCercando di spiegare il funzionamento con un esempio; si consideri la seguente grammatica:\nLa Tabella di Action e Goto.\nLe due tabelle di parsing LR(0) per questa grammatica sono:\nNell'Action Table i contenuti delle celle sono determinati dallo stato del parser e di un simbolo terminale (incluso il simbolo terminale speciale $ che indica la fine dell'input) e pu\u00f2 contenere tre tipi di azioni:\nNella GoTo Table invece i valori delle celle sono determinati dallo stato del parser e dai simboli non-terminali; il contenuto determina quale sar\u00e0 il prossimo stato del parser se \u00e8 stato riconosciuto un non-terminale.\nL'Algoritmo di Parsing.\nL'Algoritmo di Parsing LR lavora nel seguente modo:\nSi pu\u00f2 esprimere meglio l'algoritmo con una stringa d'esempio: 1 + 1. La tabella sottostante illustra ogni passo effettuato dal processo, lo stato di riferimento \u00e8 l'elemento in cima alla pila (ovvero quello pi\u00f9 a destra) e l'azione da intraprendere sar\u00e0 quella determinata dall'action table definita prima. Notare inoltre che il simbolo $ \u00e8 inserito in fondo alla stringa per segnalare la fine dell'input.\nQuando il parsing inizia esso si trover\u00e0 allo stato iniziale 0 e con la seguente pila:\nIl primo terminale che il parser riconosce \u00e8 '1' e in accordo all'action table si pu\u00f2 andare nello stato 2 con la Pila che si trova nel seguente modo:\nLa testa della pila \u00e8 la parte pi\u00f9 a destra (per comodit\u00e0 si mostra anche il simbolo, terminale o non terminale, per esempio '1' o B, che ha \"causato\" la transizione allo stato successivo, anche se tale simbolo non appartiene realmente alla pila).\nNello stato 2 l'action table dice che per qualunque terminale si trovi nell'input dovremmo effettuare una riduzione con la regola grammaticale 5. Se la tabella \u00e8 stata creata correttamente questo significa che il parser ha riconosciuto correttamente il lato destro della regola 5, che \u00e8 appunto il nostro caso.\nSi pu\u00f2 scrivere cos\u00ec scrivere '5' nello stream in output, fare il 'pop' dello stato sulla pila e poi un 'push' sulla pila dello stato indicato dalla goto table con 0 e B, ovvero 4. La pila risultante sar\u00e0:\nTuttavia lo stato 4 dell'action table indica che dovremmo fare una riduzione con la regola n\u00b0 3. Si scrive quindi 3 nell'output stream, si fa un'ulteriore 'pop' sulla pila e si trova il nuovo stato nella goto table, indicato da 0 e E, ovvero 3. Di conseguenza:\nIl terminale successivo che il parser riconosce \u00e8 il '+' e seguendo l'action table, si dovr\u00e0 andare allo stato 6:\nSi pu\u00f2 notare come la pila sino a qui costruita pu\u00f2 essere vista come la storia di un Automa a stati finiti che ha appena letto un non-terminale E seguito da un terminale '+'. La tabella di transizione di questa automazione \u00e8 definita dalle azioni di 'shift' dell'action table e le azioni si spostamento nella gogo table.\nIl terminale successivo \u00e8 ora '1' e significa che deve esser effettuato uno \"shift and go\" allo stato 2:\nCome appena fatto il simbolo '1' viene ridotto a B con pila formata nel seguente modo:\nSi pu\u00f2 notare ancora come la pila ora corrisponda a una lista di stati di un automa a stati finiti che ha letto un non-terminale E, seguito poi da un '+' e un non-terminale B. Nello stato 8 si effettuer\u00e0 sempre una riduzione con la regola 2. Notare che ora i 3 stati della pila corrispondono ai 3 simboli nel lato destro della regola 2.\nFinalmente si trova in lettura il simbolo '$' che, seguendo le regole dell'action table (il cui stato corrente \u00e8 il 3\u00ba), il parser accetta la stringa in input.\nI numeri delle regole che sono stati scritti negli output stream saranno [5, 3, 5, 2] che \u00e8 effettivamente un derivazione destrorsa della stringa \"1+1\" al rovescio.\nCostruzione di una tabella di parsing LR(0).\nItem.\nLa costruzione di queste tabelle di parsing si basa sulla notazione di \"LR(0) item\" che sono regole grammaticali con un punto speciale aggiunto in posizioni precise nel lato destro. Per esempio, la regola E \u2192 E + B ha i quattro seguenti oggetti corrispondenti:\nLe regole nella forma \"A\" \u2192 \u03b5 hanno un singolo item \"A\" \u2192 \u2022. Queste regole saranno usate per denotare lo stato del parser. L'item E \u2192 E \u2022 + B, ad esempio, indica che il parser ha riconosciuto una stringa corrispondente ad E nell'input stream e ora si aspetta di leggere un '+' seguito da un'altra stringa, corrispondente a B.\nItem sets.\nSolitamente non \u00e8 possibile caratterizzare lo stato del parser con un singolo item in quanto non si pu\u00f2 sapere in anticipo quali regole verranno usate per la riduzione. Per esempio, se \u00e8 gi\u00e0 presente una regola nella forma E \u2192 E * B, allora gli item E \u2192 E \u2022 + B e E \u2192 E \u2022 * B verranno entrambi applicati dopo che la stringa corrispondente ad E \u00e8 stata letta. Di conseguenza si dovranno caratterizzare gli stati del parser tramite un set di item, nel nostro caso il set sar\u00e0 formato da { E \u2192 E \u2022 + B, E \u2192 E \u2022 * B }.\nClosure of item sets.\nUn item con un punto davanti a un non-terminale, come ad esempio E \u2192 E + \u2022 B, indica che il parser si aspetta poi di ricevere un non-terminale B. \nPer assicurarsi che l'insieme di oggetti contenga tutte le possibili regole nelle quali il parser potrebbe trovarsi durante l'esecuzione del suo lavoro, deve includere tutti i termini che descrivano come B stesso debba essere parsato. Questo significa che se c'\u00e8 una regola come B \u2192 1 e B \u2192 0 allora il set di item dovr\u00e0 anche includere gli item B \u2192 \u2022 1 and B \u2192 \u2022 0. In generale questo pu\u00f2 essere formulato come segue:\nOgni set di item pu\u00f2 essere esteso in modo che soddisfi la seguente regola: Continua semplicemente ad aggiungere gli item appropriati sino a quanto tutti i non-terminali preceduti da punti sono stati presi in considerazione.\nL'estensione minima viene chiamata \"closure\" di un set di item ed \u00e8 scritta clos(\"I\") dove \"I\" \u00e8 un set di item. \u00c8 questo set di closed item che verranno presi come stati del parser, anche se soltanto quelli che sono realmente raggiungibili dallo stato iniziale saranno inclusi nella tabella.\nLa grammatica aumentata.\nPrima di cominciare a determinare le transizioni tra gli stati differenti, la grammatica viene sempre aumentata con la seguente regola extra:\ndove S \u00e8 un nuovo simbolo di partenza e E quello vecchio. Il parser user\u00e0 questa regola per ridurre esattamente quando ha accettato la stringa in input.\nSi prenda come esempio la grammatica vista prima:\n\u00c8 tramite questa grammatica aumentata che si determineranno il set di item e le transizioni tra loro.\nTrovare i set di item raggiungibili e le transizioni tra loro.\nIl primo passo nella costruzione delle tabelle consiste nel determinare le transizioni tra i set di item \"closed\".. Queste transizioni saranno determinate come se noi stessimo considerando un automa a stati finiti che pu\u00f2 leggere sia terminali che non-terminali. L'inizio dello stato di questo automa \u00e8 sempre la \"closure\" del primo item della regola aggiunta, ovvero S \u2192 \u2022 E:\nIl '+' in testa all'item indica che gli item che sono stati aggiunti alla \"closure\". Gli item originali senza un '+' davanti, vengono chiamati \"kernel\" del set di item.\nPartendo dallo stato iniziale (S0) si determinano ora tutti gli stati che possono essere raggiunti da questo stato. Le possibili transizioni per un set di item possono essere trovate guardando i simboli (sia terminali che non) presenti a destra del punto; nel caso di set di item 0 questi sono terminali '0' e '1' e non-terminali E e B. Per trovare il set di item a cui conduce un simbolo 'x' dallo stato corrente si segue questa procedura:\nPer il terminale '0' questo risulta in:\ne per il terminale '1' in:\ne per il non-terminale E in:\ne per il non-terminale B in:\nNotare che in tutti la \"closure\" non aggiunge nessun nuovo item. Si continua cos\u00ec il processo finch\u00e9 nessun nuovo item nel set viene trovato. Per il set di item 1, 2 e 4 non ci sar\u00e0 nessuna transizione finch\u00e9 il punto non sar\u00e0 davanti a nessun simbolo. Per il set di item 3 si noti che il punto \u00e8 davanti ai terminali '*' e '+'. Per '*' la transizione va in:\ne per '+' la transizione va in:\nPer gli item del set 5 si devono considerare i terminali '0' e '1' e il non-terminale B. Per i terminali si nota che la risultante \"closure\" del set di item sono uguali a quelli gi\u00e0 trovati prima: rispettivamente il set 1 e 2. Per il non-terminale B invece la transizione sar\u00e0:\nPer il set di item 6 bisogna inoltre considerare il terminale '0' e '1' e il non-terminale B. Come prima, il set di item risultante \u00e8 eguale al set 1 e 2. Per il non-terminale B la transizione va in:\nSi \u00e8 arrivati all'ultimo set di item che non ha pi\u00f9 alcun simbolo dopo il punto e di conseguenza nessun nuovo item viene aggiunto e il lavoro \u00e8 concluso. La tabella di transizione per l'automa ora sar\u00e0 la seguente:\nCostruzione della tabella di action e di goto.\nDa questa tabella e dal set di item appena ricavato, si possono costruire le tabelle nel modo seguente:\nVersioni pi\u00f9 potenti del parsing LR.\nNotare che solo lo step 4 delle procedure descritte sopra produce un'azione di riduzione, e quindi tutte le azioni di riduzione devono occupare un'intera riga della tabella. Questo perch\u00e9 un parser LR(0) non guarda al token successivo per decidere quale riduzione bisogna effettuare. Una grammatica che necessita di guardare oltre per risolvere le disambiguit\u00e0 sulle riduzioni richiede che la tabella indichi diverse azioni a seconda dei token successivi in input.\nMiglioramenti della procedura per la costruzione di una tabella LR(0) (come ad esempio i parser SLR e LALR) sono in grado di creare le azioni di riduzione che non occupino l'intera riga. Di conseguenza riescono ad effettuare il parsing di pi\u00f9 grammatiche rispetto ai parser LR(0).\nConflitti nelle tabelle costruite.\nPu\u00f2 succedere tuttavia che, quando un'azione di riduzione viene aggiunta all'action table, la cella relativa sia gi\u00e0 occupata da un'azione. Quando questo accade, significa semplicemente che non si tratta di una grammatica LR(0). Se il contenuto precedente della cella \u00e8 uno shift si parla di conflitto \"shift-reduce\"; se \u00e8 una differente azioni di riduzione si parla di conflitto \"reduce-reduce\".\nUn esempio di una grammatica non LR(0) con conflitto shift-reduce \u00e8:\nUn set di item che si trova \u00e8:\nC'\u00e8 un conflitto shift-reduce in questo set di item perch\u00e9 nella cella dell'action table per questo set di item e il terminale '1' c'\u00e8 sia un'azione di shift allo stato 1 sia un'azione di riduzione con regola 2.\nUn altro esempio di grammatica non-LR(0) con conflitto reduce-reduce \u00e8:\nIn questo caso si ottiene il seguente set di item\nC'\u00e8 un conflitto di tipo reduce-reduce in questo set di item poich\u00e9 le celle dell'action table per questo set di item saranno sia per la regola 3 che per la regola 4.\nEntrambi gli esempi sopra possono essere risolti lasciando usare al parser il seguente set (vedi LL parser) di un non-terminale \"A\" per decidere se \u00e8 il caso di usare una regola di \"A\" per una riduzione; verr\u00e0 usata la regola \"A\" \u2192 \"w\" per una riduzione se il simbolo successivo nell'input stream \u00e8 nel set seguente di \"A\". Questa soluzione \u00e8 detta Simple LR parser.\nAlcuni esempi con LR(0).\n E-&gt;E+T/T\n T-&gt;T*F/F\n F-&gt;id\n S-&gt;AA\n A-&gt;aA/b"}
{"id": "737500", "revid": "767487", "url": "https://it.wikipedia.org/wiki?curid=737500", "title": "Cantone di Vimoutiers", "text": "Il Cantone di Vimoutiers \u00e8 una divisione amministrativa dell'Arrondissement di Argentan.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 19 a 33 comuni.\nComposizione.\nI 19 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 33:"}
{"id": "737501", "revid": "767487", "url": "https://it.wikipedia.org/wiki?curid=737501", "title": "Charles Thompson (jazzista)", "text": "Il suo soprannome, \"Sir Charles\", fu un'invenzione di Lester Young.\nMusicista professionista dall'et\u00e0 di dieci anni (il suo primo strumento fu il violino), a dodici suonava gi\u00e0 in feste private con Bennie Moten e la sua orchestra a Colorado Springs. Count Basie, che a volte suonava con Moten lo not\u00f2 e lo invit\u00f2 a suonare. Il suo stile avrebbe poi sempre risentito di quello di Basie.\nThompson lavor\u00f2 prevalentemente con piccoli gruppi anche se inizi\u00f2 militando in diverse big band, incluse quelle di Lionel Hampton, Fletcher Henderson, Jimmy Dorsey, Coleman Hawkins/Howard McGhee (nel 1944-1945) e per le quali scriveva anche arrangiamenti. Scrisse lo standard \"Robbins' Nest\", un classico dello stile bebop, che Gil Evans arrangi\u00f2 poi magistralmente per l'orchestra di Claude Thornhill. Durante gli anni 1940, ader\u00ec allo stile bop (uno dei pochi musicisti swing a fare questa transizione) e partecip\u00f2 a storiche registrazioni con Charlie Parker (del cui quintetto fece per qualche tempo parte), Dexter Gordon e J.C. Heard."}
{"id": "737503", "revid": "984922", "url": "https://it.wikipedia.org/wiki?curid=737503", "title": "Cantone di Bazoches-sur-Ho\u00ebne", "text": "Il Cantone di Bazoches-sur-Ho\u00ebne era una divisione amministrativa dell'Arrondissement di Mortagne-au-Perche.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "737505", "revid": "984922", "url": "https://it.wikipedia.org/wiki?curid=737505", "title": "Cantone di Bell\u00eame", "text": "Il Cantone di Bell\u00eame era una divisione amministrativa dell'Arrondissement di Mortagne-au-Perche.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "737511", "revid": "1522738", "url": "https://it.wikipedia.org/wiki?curid=737511", "title": "Regio X Venetia et Histria", "text": "La regio X era una delle \"regiones\" in cui Augusto divise l'Italia intorno all'anno 7 d.C., denominata oggi comunemente \"regio X Venetia et Histria\".\nDenominazione.\nLe denominazioni delle regioni augustee erano solo numerali, e solo le fonti accademiche attuali usano attribuire al nome ufficiale romano un aggettivo che ne designa il territorio. Alla regione fu aggiunto il toponimo Venetia, per via dei veneti, la popolazione ivi stanziata secoli prima della espansione romana, mentre Histria deriva dalla trib\u00f9 illirica degli \"histri\".\nTerritorio.\nIl \"Venetorum angulus\" da Augusto (che ne defin\u00ec il confine orientale, stabilendone la coincidenza col fiume Arsa nell'anno 7, prima che, nel II secolo, il confine fosse spostato al fiume Eneo, includendo, dopo Tergeste e Pola \u2013 ribattezzata \"Pietas Jiulia\" in onore di Giulio Cesare \u2013 anche \"Tarsatica\", cio\u00e8 l'attuale Fiume) in avanti era detto Decima Regio, e comprendeva non soltanto l'attuale Veneto, ma anche il Friuli, con la Carnia, la Venezia Giulia (delimitata a est dal crinale delle Alpi Giulie), con il Carso e l'Istria, e il Trentino e una parte dell'Alto Adige, i territori di Cremona, Brescia e anche Mantova.\nLa Venetia era la parte abitata dal popolo, dal quale prende il nome, dei Veneti, che erano stanziati tra l'Adige e il Tagliamento. Un popolo gi\u00e0 noto ai Greci e agli Etruschi con i quali commerciava, mentre il Friuli centro-orientale era abitato in prevalenza da genti celtiche, tra le quali si ricordano i Carni e, tra l'Oglio e l'Adige, importanti stanziamenti di Cenomani. La colonizzazione romana ebbe inizio nel II secolo a.C., periodo nel quale avviene la deduzione di Aquileia (181 a.C.) come colonia di diritto latino e soprattutto come postazione difensiva contro le invasioni da oriente. L'Istria era abitata dagli Histri, a nord dei quali erano stanziati i Giapidi e a est, lungo la costa centrale del Quarnaro, erano stanziati i Liburni.\nImportanti centri della regione, all'epoca parte della X Regio, erano, oltre a Castrum Silicanum e Pons Aesontii (i due insediamenti antecedenti Gorizia), Tergeste (Trieste) e Pietas Jiulia (Pola), anche Pucinum, Piranum, Silvo, Parentium, Nesactium, Albona, Flanona.\nNella Venetia non sono mai esistiti gli Illiri di cui \u00e8 dibattuta l'esistenza, mentre vi erano i galli cenomani a Bergamo (non in questa Regio) e Brescia ben integrati con i veneti tanto che, durante la grande guerra gallica nel 225 a.C., quando i boi e gli insubri presero le armi contro Roma, i cenomani, cos\u00ec come i loro vicini i veneti, conclusero un'alleanza con la Repubblica romana, e le due nazioni insieme apprestarono una forza di 20.000 uomini, con la quale minacciarono la frontiera insubre.\nCitt\u00e0.\nAltino.\n\"Altinum\" era un antico insediamento paleoveneto localizzato nell'attuale comune di Quarto d'Altino, in provincia di Venezia. Dopo la conquista romana si evolse in un importante scalo commerciale all'incrocio tra la Via Claudia Augusta e la Via Annia, grazie alla sua posizione baricentrica tra il Mare Adriatico, \"Patavium\" e \"Aquileia\".\nAquileia.\nAquileia era situata nell'odierno Friuli, la quarta citt\u00e0 della penisola come numero di abitanti, che si stima fosse attorno alle 200.000 unit\u00e0. Importante porto fluviale sul fiume Natissa, era lo snodo dei traffici adriatici verso l'Europa settentrionale (via Iulia Augusta) e verso l'Illiria.\nAquileia doveva la sua importanza principalmente alla sua posizione strategica ai fini commerciali e militari, dato che sorgeva sul mare Adriatico e in prossimit\u00e0 delle Alpi orientali in modo da permettere a Roma di controllare pi\u00f9 efficacemente l'Europa orientale. Nelle sue campagne militari, Giulio Cesare era solito portare le sue legioni a svernare proprio ad Aquileia.\nIl greco Strabone, geografo di et\u00e0 augustea, in una sequenza della sua opera annota che il porto di Aquileia (la colonia romana \"edificata come baluardo contro i barbari\"), emporio per i popoli illirici abitanti lungo l'Istro (Danubio), si incontra risalendo per 60 stadi il Natisone (ora tributario dell'Isonzo, ma che allora sfociava direttamente in mare attraverso la laguna).\nSuccessivamente, con il crollo dell'Impero occidentale Aquileia, gi\u00e0 danneggiata da numerose invasioni barbariche tra cui quella degli Unni di Attila che la rasero letteralmente al suolo, perse notevolmente la sua importanza economica e commerciale e mantenne solamente quella religiosa, essendo la sede del Patriarcato di Aquileia; la Venetia si smembr\u00f2, e le invasioni barbariche ne favorirono il processo.\nBrixia.\nBrixia, l'attuale Brescia, secondo la leggenda pare che sia stata fondata da Cidno re dei Liguri, popolazione affine alla Cultura di Polada, venne successivamente invasa dalla trib\u00f9 gallica dei Cenomani, i quali si allearono con Veneti e Romani contro gli Insubri e le altre trib\u00f9 celtiche. Nell'89 a.C. con la Lex Pompeia, i Cenomani vennero iscritti con i Patavium alla trib\u00f9 Fabia, con nome di Brixiani. Nel 7 d.C. Brixia and\u00f2 a far parte della Regio X. La \"Brixia\" romana era un importante centro religioso, inserito amministrativamente nella Regio X Venetia et Histria, aveva ben tre templi di cui uno \u00e8 parzialmente visibile ai giorni nostri e gli altri due, di dimensioni molto maggiori, sorgevano ove sorge attualmente il castello. Vennero costruiti l'acquedotto, il teatro, peraltro utilizzato anche in epoca medievale, le terme dove ora sorge la \"Rotonda\" (ovvero il Duomo Vecchio) e nelle vicinanze di quella che oggi \u00e8 piazza Tebaldo Brusato, e sotto il regno di Vespasiano il tempio capitolino con il Foro a esso adiacente.\nCremona.\nCremona venne fortificata dai romani nel 218 a.C. come castrum, insieme con la citt\u00e0 di Placentia (Piacenza), in riva al Po. Fu un importante centro dell'area padana durante tutto il periodo repubblicano. Nel 69 fu assediata e distrutta dalle truppe di Vespasiano e successivamente riedificata con l'aiuto dello stesso imperatore. Per un lungo periodo la citt\u00e0 scompare dalle cronache della storia, citata solo in pochi documenti, o nominata per la provenienza di qualche personaggio storico.\nForum Julii.\nIl legame tra Giulio Cesare e queste terre \u00e8 testimoniato dal fatto che il nome Friuli deriva proprio da \"Forum Iulii\", ovvero il \"foro di Giulio\", l'attuale Cividale del Friuli. Nel V secolo, dopo la distruzione di Aquileia da parte degli Unni, Cividale crebbe per numero di cittadini e importanza strategica.\nIulia Concordia.\n\"Iulia Concordia\", l'attuale Concordia Sagittaria, in provincia di Venezia, si trovava presso l'incrocio della Via Annia con la Via Postumia nel territorio compreso tra i fiumi Livenza e Tagliamento. La data di deduzione della colonia si colloca probabilmente tra il 40 a.C. e il 42 a.C.. La citt\u00e0 disponeva di uno scalo marittimo, il \"portus Reatinum\", localizzato nel sito dell'attuale citt\u00e0 di Caorle.\nIulium Carnicum.\nL'antica citt\u00e0 romana Iulium Carnicum, fondata nel I secolo a.C. (oggi Zuglio, in provincia di Udine), fu vicus, municipium e quindi colonia romana. In et\u00e0 tardoromana, gota e longobarda, fu sede episcopale (IV-VIII secolo). La diocesi, suffraganea di Aquileia, estendeva la sua giurisdizione alla Carnia e al Cadore. Assunse un rilievo sempre maggiore per la sua posizione strategica, che permetteva di controllare la Via Iulia Augusta, la quale attraverso l'impervio passo di Monte Croce Carnico conduceva alle regioni del Norico.\nOpitergium.\nL'attuale Oderzo, di fondazione paleoveneta, pass\u00f2 gradualmente sotto il controllo romano diventando \"municipium\" al termine della Guerra farsalica (49 a.C.) per volere di Gaio Giulio Cesare. Si trattava di un centro di grande importanza strategica, essendo equidistante dal Piave e dal Livenza, nonch\u00e9, in direzione nord-sud, dal Cansiglio (detti \"monti Opitergini\") e dalla laguna di Venezia (all'epoca \"laguna opitergina\"). Il suo territorio si estendeva, prima dello sviluppo di Concordia Sagittaria, fino al Tagliamento. Gi\u00e0 a partire dal II secolo. la citt\u00e0 fu pi\u00f9 volte saccheggiata dai barbari, fino alla definitiva distruzione avvenuta a opera di Grimoaldo intorno al 667.\nPatavium.\nDurante la dominazione romana Patavium, com'era allora conosciuta, fu una delle pi\u00f9 ricche citt\u00e0 dell'Impero grazie, anche, all'allevamento di cavalli, era inoltre l'unica citt\u00e0 in Italia ad avere un circo come Roma. In et\u00e0 augustea Padova divenne parte della X Regio che aveva come capitale Aquileia, cui era collegata grazie alla via Annia che partiva da Adria. Nel 452-453 la citt\u00e0 fu devastata dall'invasione degli Unni di Attila.\nPola.\nLa romana \"Pola\", fondata presso il sito di un preesistente castelliere, si svilupp\u00f2 in particolare a partire dal I secolo a.C. succedendo nel ruolo di principale centro urbano della regione all'antica Nesactium (Nesazio), massimo centro degli Istri, situata a una decina di km dall'odierna citt\u00e0.\nPola fu citt\u00e0 fiorente, dotata di prestigiose strutture urbane (fra cui un ampio foro, un arco trionfale, un anfiteatro e due teatri) e ornata di templi cui si aggiunsero, nei primi secoli dell'era volgare, alcune basiliche cristiane.\nSconvolta dalle invasioni barbariche (V secolo), la citt\u00e0 entr\u00f2, successivamente, nell'orbita dell'Impero Romano d'Oriente (VI secolo).\nTarvisium.\nTarvisium, l'odierna Treviso, era un villaggio preesistente, fondato dai Paleoveneti in una regione ricchissima di risorse idriche.\nAnnessa alla repubblica con lo status di municipium, Tarvisium era un centro di commerci di discreta importanza nella regione.\nTrento.\nLa Tridentum romana aveva la qualit\u00e0 di \"municipium\". Sorta gi\u00e0 prima della conquista come accampamento militare romano (castrum), divenne municipium tra il 50 e il 40 a.C., e accrebbe la sua importanza notevolmente dopo la campagna augustea. Ancor'oggi le linee di Decumanus e Cardo sono visibili nella struttura abitativa della citt\u00e0, la cui \"Porta Veronensis\" meridionale \u00e8 oggi visibile nel museo diocesano tridentino.\nVerona.\nI rapporti fra Roma e Verona iniziarono intorno al III secolo a.C. Verona divenne colonia con la Lex Pompeia nell'89 a.C. Nel 42 a.C., Verona cess\u00f2 di essere colonia e fu elevata al rango di \"municipium\". Fu, questo, l'inizio di secoli di grande splendore, in cui Verona citt\u00e0 romana fu ricostruita nell'ansa dell'Adige: il suo importante guado venne sostituito da due ponti, il Ponte Pietra e il Postumio, che aveva anche altre funzioni: fungeva infatti da diga per il Teatro Romano per allestire battaglie navali e da acquedotto per portare acqua corrente in molte case della citt\u00e0. Il Foro era non distante l'odierna Piazza delle Erbe. Fuori dalla citt\u00e0 vi erano l'anfiteatro Arena e il Teatro Romano. Essendo un importante Municipio romano al centro dei passaggi verso le frontiere, Verona fu spesso teatro delle lotte civili romane. Gallieno nel 265 allarg\u00f2 le mura della citt\u00e0 fino a includervi l'Arena.\nVicetia.\nCome altre citt\u00e0 venete, al tempo della Guerra civile romana (49-45 a.C.) probabilmente Vicenza parteggi\u00f2 per Cesare e, in premio, tra il 49 e il 42 a.C. divenne \"municipium\" romano \"optimo iure\", cio\u00e8 con pienezza di diritti civili e politici: non essendo una citt\u00e0 conquistata ebbe la possibilit\u00e0 di mantenere le proprie magistrature. A questi anni risalgono la ristrutturazione dell'abitato secondo un tracciato urbanistico ad assi relativamente ortogonali, la sostituzione di abitazioni in legno con costruzioni in pietra o laterizio e l'edificazione delle prime mura[10].\nArcheologia.\nLa identificazione storica ed etnica del territorio si pu\u00f2 ricavare dalla presenza di siti archeologici di insediamenti veneti, contraddistinti dai caratteri materiali specifici e dalle urne cinerarie, spesso chiamati venetici senza che vi sia alcuna distinzione se non di lingua."}
{"id": "737512", "revid": "1305772", "url": "https://it.wikipedia.org/wiki?curid=737512", "title": "Charles Thompson", "text": "Varianti di scrittura di Charles Thomson sono:"}
{"id": "737513", "revid": "345405", "url": "https://it.wikipedia.org/wiki?curid=737513", "title": "San Giuseppe", "text": "San Giuseppe (, \"Yosef\"; ; ; I secolo a.C. \u2013 Nazareth, I secolo d.C.), secondo il Nuovo Testamento, \u00e8 lo sposo di Maria e il padre putativo di Ges\u00f9. \u00c8 definito come uomo giusto.\nVenerato come santo dalla Chiesa cattolica e dalla Chiesa ortodossa, fu dichiarato patrono della Chiesa cattolica dal beato Pio IX l'8 dicembre 1870. San Giuseppe, Maria e Ges\u00f9 bambino sono anche collettivamente riconosciuti come la Sacra Famiglia.\nAgiografia.\nPadre putativo.\nI Vangeli e la dottrina cristiana affermano che il vero padre di Ges\u00f9 \u00e8 Dio: Maria lo concep\u00ec miracolosamente per intervento dello Spirito Santo (Vangeli secondo Matteo, Luca, Giovanni), senza aver avuto unione di carne con il suo promesso sposo Giuseppe, che, inizialmente intenzionato a ripudiarla in segreto, fu messo al corrente di quanto era accaduto da un angelo apparsogli in sogno e accett\u00f2 di sposarla e di riconoscere legalmente Ges\u00f9 come proprio figlio. Perci\u00f2 la tradizione lo chiama \"padre putativo\" di Ges\u00f9 (dal latino \"puto\", \"credo\"), cio\u00e8 colui \"che era creduto\" suo padre (sulla scorta di ).\nProfessione.\nIn la professione di Giuseppe viene nominata quando si dice che Ges\u00f9 era figlio di un \"t\u00e9kt\u00f3n\". Il termine greco \"t\u00e9kt\u00f3n\" \u00e8 stato interpretato in vari modi. Si tratta di un titolo generico, che non si limitava a indicare i semplici lavori di un falegname, ma veniva usato per operatori impegnati in attivit\u00e0 economiche legate all'edilizia, in cui si esercitava piuttosto un mestiere con materiale pesante, che manteneva la durezza anche durante la lavorazione, per esempio legno o pietra. Accanto alla traduzione - accettata dalla maggior parte dagli studiosi - di \"t\u00e9kt\u00f3n\" come carpentiere, alcuni hanno voluto accostare quella di scalpellino. Qualche studioso ha ipotizzato che non avesse una semplice bottega artigiana, ma un'attivit\u00e0 imprenditoriale legata alle costruzioni, dunque in senso stretto non doveva appartenere a una famiglia povera.\nSecondo alcuni vangeli apocrifi, Maria sarebbe stata figlia di Anna e del ricco Gioacchino; questa interpretazione sulla professione imprenditoriale di Giuseppe meglio si concilia con la condizione economica benestante della sua promessa sposa (rispetto ad avere due genitori di Ges\u00f9 entrambi discendenti di re Davide, ma con Giuseppe di modeste origini).\nTra gli ebrei dell'epoca, i bambini a cinque anni incominciavano l'istruzione religiosa e l'apprendimento del mestiere del padre; quindi \u00e8 ipotizzabile che Ges\u00f9 a propria volta pratic\u00f2 in giovent\u00f9 il mestiere di falegname. Il primo evangelista a usare questo titolo per Ges\u00f9 \u00e8 stato Marco, che definisce Ges\u00f9 un \"t\u00e9kt\u00f3n\" in occasione di una visita a Nazaret, osservando che i concittadini ironicamente si chiedono: \"Non \u00e8 costui il \"t\u00e9kt\u00f3n\", il figlio di Maria?\". Matteo riprende il racconto di Marco, ma con una variante: \"Non \u00e8 egli (Ges\u00f9) il figlio del \"t\u00e9kt\u00f3n\"?\". Com'\u00e8 evidente, qui \u00e8 Giuseppe a essere iscritto a questa professione.\nNei tempi antichi, i Padri latini della Chiesa hanno per\u00f2 tradotto il termine greco di \"t\u00e9kt\u00f3n\" con falegname, dimenticando forse che nella Israele di allora il legno non serviva soltanto per approntare aratri e mobili vari, ma veniva usato come materiale per costruire case e qualsiasi edificio. Infatti, oltre ai serramenti in legno, i tetti a terrazza delle case israelite erano allestiti con travi connesse tra loro con rami, argilla, fango e terra pressata, tant'\u00e8 vero che il Salmo descrive come sui tetti crescesse l'erba.\nSecondo i Vangeli, Giuseppe esercit\u00f2 la sua professione a Nazaret, dove viveva con la famiglia. Potrebbe avere lavorato per qualche tempo anche a Cafarnao; a sostegno di questa ipotesi viene citato un passo del \"Vangelo secondo Giovanni\", in cui Ges\u00f9 predica nella sinagoga di Cafarnao e i suoi oppositori dicono di lui che \u00e8 il figlio di Giuseppe (), cosa che dimostrerebbe che essi conoscevano Giuseppe. Alcuni studiosi ipotizzano che potrebbe avere lavorato per un certo periodo, probabilmente insieme con Ges\u00f9, anche a Zippori, importante citt\u00e0 situata a pochi chilometri da Nazaret.\nOrigini e sposalizio con Maria.\nLe notizie dei Vangeli canonici su san Giuseppe sono molto scarne. Parlano di lui Matteo e Luca: essi ci dicono che Giuseppe era un discendente del re Davide e abitava nella piccola citt\u00e0 di Nazaret.\nLe versioni dei due evangelisti divergono nell'elencare la genealogia di Ges\u00f9, compreso chi fosse il padre di Giuseppe:\nSecondo la tradizione dei Vangeli apocrifi, in particolar modo il \"Protovangelo di Giacomo\" (II secolo), Giuseppe, discendente dalla famiglia di David e originario di Betlemme, prima del matrimonio con Maria si spos\u00f2 con una donna che gli diede sei figli: quattro maschi (Giuda, Giuseppe, Giacomo e Simeone) e due femmine (Lisia e Lidia). Rimase per\u00f2 ben presto vedovo e con i figli a carico. Gli apocrifi cercavano in tal modo di giustificare la presenza di fratelli di Ges\u00f9 nei Vangeli. La Chiesa ortodossa accoglie questa tradizione (come ben mostrato nei mosaici della chiesa di San Salvatore in Chora a Costantinopoli), mentre la Chiesa cattolica rifiuta questa interpretazione e sostiene che si trattasse di cugini o altri parenti stretti (in greco antico vi sono due termini distinti: \"adelf\u00f2i\", fratelli, e \"s\u00ecnghnetoi\", cugini, ma in ebraico e in aramaico una sola parola, \"ah\", \u00e8 usata per indicare sia fratelli sia cugini.)\nSeguendo ancora la tradizione apocrifa, Giuseppe, gi\u00e0 in et\u00e0 avanzata, si un\u00ec ad altri celibi della Palestina, tutti discendenti di Davide, richiamati da alcuni banditori provenienti da Gerusalemme. Il sacerdote Zaccaria aveva infatti ordinato che fossero convocati tutti i figli di stirpe reale per sposare la giovane Maria, futura madre di Ges\u00f9, allora dodicenne, che era vissuta per nove anni nel tempio. Per indicazione divina, questi celibi avrebbero condotto all'altare il loro bastone e Dio stesso ne avrebbe poi fatto fiorire uno, scegliendo cos\u00ec il prescelto.\nZaccaria entrato nel tempio chiese responso nella preghiera, poi restitu\u00ec i bastoni ai legittimi proprietari; l'ultimo era quello di Giuseppe, era in fiore e da esso usc\u00ec una colomba che si pose sul suo capo. Giuseppe si scherm\u00ec, facendo presente la differenza d'et\u00e0, ma il sacerdote lo ammon\u00ec a non disubbidire alla volont\u00e0 di Dio. Allora questi, pieno di timore, prese Maria in custodia nella propria casa.\nIl dubbio dinanzi alla gravidanza di Maria.\nLa vicenda di Maria e Giuseppe ha inizio nei Vangeli con l'episodio dell'Annunciazione: \"Nel sesto mese l'angelo Gabriele fu mandato da Dio in una citt\u00e0 della Galilea, chiamata Nazaret, a una vergine, promessa sposa di un uomo della casa di Davide, chiamato Giuseppe, la vergine si chiamava Maria\".\nGiuseppe \u00e8 presentato come il discendente di Davide, sposo della Vergine divenuta protagonista del Mistero dell'Incarnazione. Per opera dello Spirito Santo, Maria concep\u00ec un figlio \"che sar\u00e0 chiamato Figlio dell'Altissimo\". L'angelo, a conferma dell'evento straordinario, le disse poi che anche la cugina Elisabetta, bench\u00e9 sterile, aspettava un figlio. Maria si rec\u00f2 subito dalla parente e al suo ritorno, essendo gi\u00e0 al terzo mese, erano visibili i segni della gravidanza.\nIn queste circostanze \"Giuseppe suo sposo che era giusto e non voleva ripudiarla, decise di allontanarla in segreto\" come dice il \"Vangelo secondo Matteo\". L'uomo non sapeva come comportarsi di fronte alla miracolosa maternit\u00e0 della moglie: certamente cercava una risposta all'inquietante interrogativo, ma soprattutto cercava una via di uscita da una situazione difficile senza esporre Maria alla pena della lapidazione.\nEcco per\u00f2 che gli apparve in sogno un angelo che gli disse: \"Giuseppe figlio di Davide, non temere di prendere con te Maria, perch\u00e9 quel che \u00e8 generato in lei viene dallo Spirito Santo. Ella partorir\u00e0 un figlio e tu lo chiamerai Ges\u00f9: egli salver\u00e0 il suo popolo dai suoi peccati\". Destatosi dal sonno, Giuseppe fece come gli aveva ordinato l'angelo e prese con s\u00e9 la sua sposa, accettandone il mistero della maternit\u00e0 e le successive responsabilit\u00e0.\nGiuseppe, custode di Maria e del neonato Ges\u00f9.\nSecondo il racconto del \"Vangelo secondo Luca\", qualche mese dopo Giuseppe si spost\u00f2 insieme con Maria dalla citt\u00e0 di Nazaret, in Galilea, a Betlemme, in Giudea, a causa di un censimento (vedi Censimento di Quirinio) della popolazione di tutto l'impero, per il quale anche lui doveva registrarsi nella sua citt\u00e0 d'origine, insieme con la sposa. Mentre i due si trovavano a Betlemme, giunse il momento del parto e Maria diede alla luce il figlio \"che fasciato fu posto in una mangiatoia, perch\u00e9 non vi era posto per loro nell'albergo\".\nGiuseppe fu dunque testimone dell'adorazione del piccolo da parte di pastori avvisati da un angelo e, pi\u00f9 tardi, anche di quella dei magi, venuti dal lontano Oriente, secondo l'indicazione ottenuta dagli astri e da una stella in particolare. I magi \"entrati nella casa, videro il bambino con Maria sua madre e, prostratisi, lo adorarono\": Giuseppe non \u00e8 citato n\u00e9 visto, ma certamente era presente all'avvenimento.\nDopo otto giorni dalla nascita, secondo la legge di Mos\u00e8, avvenne la circoncisione del bambino, cui Giuseppe impose il nome Ges\u00f9.\nQuaranta giorni dopo, lui e Maria portarono il neonato a Gerusalemme per la presentazione al tempio e l\u00ec assistettero alla profetica esaltazione del vecchio Simeone, che predisse un futuro glorioso per il bambino, segno di contraddizione e gloria del suo popolo Israele. Dopo la presentazione al tempio, l'evangelista Luca ci narra che fecero ritorno in Galilea, alla loro citt\u00e0, Nazaret.\nLa Sacra Famiglia rimase a Betlemme per un periodo non ben determinato, sembra da un minimo di 40 giorni () a un massimo di due anni (), dopo di che, secondo Matteo, avvertito in sogno da un angelo, Giuseppe con la sposa e il figlio fugg\u00ec in Egitto a causa della persecuzione del re Erode che, avendo udito il racconto dei magi, voleva liberarsi di quel \"nascituro re dei Giudei\", massacrando tutti i bambini di Betlemme dai due anni in gi\u00f9. Dopo un periodo di esilio non ben determinato, ricevuto in sogno l'ordine di partire, poich\u00e9 Erode era morto (non poteva essere morto prima della nascita di colui che voleva uccidere), torn\u00f2 con la famiglia a Nazaret, non sostando per\u00f2 a Betlemme a causa della monarchia di Archelao, non meno pericolosa di quella del padre. Luca non menziona il soggiorno in Egitto, ma concorda sul ritorno a Nazaret, dove Ges\u00f9 visse fino all'inizio della sua vita pubblica.\nLa vita \"nascosta\" di Nazaret.\nI Vangeli riassumono in poche parole il lungo periodo della fanciullezza di Ges\u00f9, durante il quale questi, attraverso una vita apparentemente normale, si preparava alla sua missione.\nUn solo momento \u00e8 sottratto a questa \"normalit\u00e0\" ed \u00e8 descritto dal solo Luca.\nGes\u00f9, a dodici anni, probabilmente in occasione del suo \"Bar mitzvah\", l'iniziazione religiosa degli ebrei, part\u00ec come pellegrino insieme coi genitori verso Gerusalemme per festeggiarvi la festa di Pasqua. Trascorsi per\u00f2 i giorni della festa, mentre riprendeva la via del ritorno, Ges\u00f9 rimase a Gerusalemme, senza che Maria e Giuseppe se ne accorgessero. Passato un giorno se ne resero conto e incominciarono a cercarlo, trovandolo dopo tre giorni di ricerche nel tempio, seduto a discutere con i dottori. Maria gli domand\u00f2: \"Figlio, perch\u00e9 hai fatto cos\u00ec? Ecco tuo padre ed io, angosciati ti cercavamo\". La risposta di Ges\u00f9 \"Perch\u00e9 mi cercavate? Non sapevate che io devo occuparmi delle cose del Padre mio?\" lasci\u00f2 i genitori senza parole.\nLa morte.\nTornato a Nazaret, Ges\u00f9 cresceva giovane e forte, sottomesso ai genitori. Quando incominci\u00f2 la sua vita pubblica, molto probabilmente Giuseppe era gi\u00e0 morto. Infatti, non \u00e8 mai pi\u00f9 menzionato dai Vangeli dopo il passo di Luca sopra citato (talvolta Ges\u00f9 \u00e8 chiamato \"figlio di Giuseppe\", ma questo non implica che fosse ancora vivente). Maria \u00e8 presente da sola alla crocifissione di Ges\u00f9, cosa che non sarebbe avvenuta se Giuseppe fosse stato vivo. Inoltre, quando Ges\u00f9 \u00e8 in croce, affida Maria al suo discepolo Giovanni, il quale \"da quel momento la prese nella sua casa\", il che non sarebbe stato necessario se Giuseppe fosse stato in vita.\nMentre i Vangeli canonici non dicono nulla sulla morte di Giuseppe, qualche notizia si trova nei Vangeli apocrifi. Secondo l'apocrifo \"Storia di Giuseppe il falegname\", che descrive dettagliatamente il trapasso del santo, Giuseppe aveva ben 111 anni quando mor\u00ec, godendo sempre di un'ottima salute e lavorando fino al suo ultimo giorno. Avvertito da un angelo della prossima morte, si rec\u00f2 a Gerusalemme e al suo ritorno venne colpito dalla malattia che l'avrebbe ucciso. Stremato nel suo letto, sconvolto dai tormenti e travagliato nella mente, solo la consolazione di Ges\u00f9 riusc\u00ec a calmarlo. Circondato dalla sposa, venne liberato dalla visione della morte e dell'Oltretomba, scacciate subito da Ges\u00f9 stesso. L'anima del santo venne quindi raccolta dagli arcangeli e condotta in Paradiso. Il suo corpo venne poi sepolto con tutti gli onori alla presenza dell'intera Nazaret.\nAncora oggi non sappiamo dove si trovi la tomba del santo; nelle cronache dei pellegrini che visitarono la Palestina si trovano alcune indicazioni circa il sepolcro di san Giuseppe. Due riguardano Nazaret e altre due Gerusalemme, nella valle del Cedron. Non esistono, tuttavia, argomenti consistenti al riguardo.\nL'entrata in Cielo di Giuseppe.\nGrandi santi e teologi si sono mostrati convinti che Giuseppe sia stato assunto in Cielo al tempo della Risurrezione di Cristo. Cos\u00ec Francesco di Sales in un suo sermone:\nA tal proposito, papa Giovanni XXIII \u2013 nel maggio del 1960, in occasione dell'omelia per la canonizzazione di Gregorio Barbarigo \u2013 ha mostrato la sua prudente adesione a quest'antica \u00abpia credenza\u00bb secondo cui Giuseppe, come anche Giovanni Battista, sarebbe risorto in corpo e anima e salito con Ges\u00f9 in Cielo all'Ascensione. Il riferimento biblico sarebbe in \u00ab...e i sepolcri si aprirono e molti corpi di santi morti risuscitarono. E, uscendo dai sepolcri, entrarono nella Citt\u00e0 santa e apparvero a molti...\u00bb.\nIl Giuseppe dei Vangeli apocrifi.\nA partire dal II secolo, vennero composti vangeli apocrifi, probabilmente assecondando le sette gnostiche, in cui si nota il desiderio di approfondire misticamente le visioni del padre di Ges\u00f9 e le parole dell'angelo durante i sogni, e anche di considerare l'esistenza di Giuseppe in rapporto ad alcuni brani profetici e spirituali dell'Antico Testamento. Nessuno degli antichi scritti \u00e8 stato accettato come divinamente ispirato dalla Chiesa, in primo luogo per la tardivit\u00e0 di tali scritti (II secolo e oltre) e in secondo luogo per le vistose contraddizioni presenti in essi e rispetto ai vangeli canonici. La notoriet\u00e0 di tali scritti li ha comunque portati a divenire materia per artisti e scrittori, esercitando anche un certo influsso su vari pittori cristiani.\nIl \"Protovangelo di Giacomo\" (o \u00ab\"Primo Vangelo\"\u00bb o \"Storia di Giacomo sulla nascita di Maria\") \u00e8 un testo composto nella seconda met\u00e0 del II secolo, probabilmente in Egitto, con lo scopo di difendere la verginit\u00e0 di Maria. Gi\u00e0 nelle prime pagine vi \u00e8 una narrazione del suo fidanzamento con Giuseppe, all'et\u00e0 di 12 anni. Maria viene soltanto \"affidata alla custodia di Giuseppe\", non per vivere in futuro relazioni matrimoniali. Per\u00f2 i figli di Giuseppe vengono considerati come \"fratelli di Ges\u00f9\". Non si parla dell'et\u00e0 di Giuseppe. \u00c8 un uomo vecchio, per\u00f2 ancora in grado di lavorare, cos\u00ec egli lascia Maria a casa e si allontana \"per costruire costruzioni\", cio\u00e8 per lavorare alla costruzione di edifici. La frase dice: egli fu muratore.\nPer l'infanzia di Ges\u00f9 esistono nei vari apocrifi anche altre narrazioni che possono apparire inventate, ma ben accolte dalla devozione popolare nei secoli seguenti. Per esempio, nel cosiddetto Vangelo dell'infanzia di Tommaso, si hanno numerose menzioni del \"padre del Salvatore che con molta fatica e pazienza si \u00e8 dedicato all'educazione del bambino Ges\u00f9\". Questo Vangelo dell'infanzia, che nella sua forma attuale risale al IV secolo, narra i presunti miracoli compiuti da Ges\u00f9 fra i 5 e i 10 anni.\nSan Giuseppe secondo gli scritti patristici.\nScopo principale dei primi teologi cristiani \u00e8 stato liberare la figura del Santo dalle varie devozioni ed eresie scaturite dagli apocrifi e arrivare cos\u00ec, attraverso lo studio dei vangeli, a un accurato esame della genealogia di Ges\u00f9, del matrimonio di Giuseppe e Maria e della costituzione della Sacra Famiglia. Questi tre momenti essenziali ritornano in tutte le loro ricerche; talvolta si aggiungono anche riflessioni cristologiche, per poter interpretare certe ipotesi che riguardano la legge del matrimonio, la giustizia di Giuseppe, il valore dei suoi sogni, ma non si arriva mai a poter presentare un suo profilo biografico.\nIl primo autore che ricorda Giuseppe \u00e8 Giustino. Nel III secolo Origene, in un'omelia, ha voluto mettere in luce che \"Giuseppe era giusto e la sua vergine era senza macchia. La sua intenzione di lasciarla si spiega per il fatto di aver riconosciuto in lei la forza di un miracolo e di un mistero grandioso. Per avvicinarsi a esso, egli si ritenne indegno\"\nNel IV secolo sono stati san Cirillo di Gerusalemme, san Cromazio d'Aquileia e sant'Ambrogio a fare qualche riflessione sulla verginit\u00e0 di Maria, sul matrimonio di Giuseppe con lei, sulla vera paternit\u00e0 del suo sposo. Per esempio, san Cirillo fa un paragone per spiegare la paternit\u00e0 di Giuseppe e lo riallaccia alla figura di sant'Elisabetta.\nL'interpretazione di Cromazio.\nDi san Cromazio sono rimaste 18 prediche che riprendono i primi capitoli del Vangelo di Matteo. Egli afferma: \"Non a torto Matteo ha ritenuto di dover assicurare che Cristo Signore nostro \u00e8 figlio sia di Davide che di Abramo, dal momento che sia Giuseppe sia Maria traggono origine dalla schiatta di Davide, e cio\u00e8 essi hanno un'origine regale\".\nNella terza predica Cromazio si dedica a un approfondimento teologico del racconto di : \"Continua a narrare l'evangelista: Destatosi dal sonno, Giuseppe fece come gli aveva ordinato l'angelo del Signore e prese con s\u00e9 la sua sposa, la quale, senza che egli avesse rapporti carnali con lei; partor\u00ec un figlio, che egli chiam\u00f2 Ges\u00f9. Dunque, Giuseppe viene illuminato sul sacramento del mistero celeste mediante un angelo: Giuseppe obbedisce di buon grado alle raccomandazioni dell'angelo; pieno di gioia d\u00e0 esecuzione ai divini comandi; prende perci\u00f2 con s\u00e9 la Vergine Maria; pu\u00f2 menare vanto delle promesse che annunciano tempi nuovi e lieti, perch\u00e9, per una missione unica, qual \u00e8 quella che gli affida la maest\u00e0 divina, viene scelta a essere madre una vergine, la sua sposa, come egli aveva meritato di sentirsi dire dall'angelo. Ma c'\u00e8 un'espressione dell'evangelista: Ed egli non la conobbe fintantoch\u00e9 lei non gener\u00f2 il figlio, che attende una chiarificazione, dal momento che gente senza criterio (gli eretici e lettori di libri apocrifi) fanno questioni a non finire; e poi dicono che, dopo la nascita del Signore, la Vergine Maria avrebbe conosciuto carnalmente Giuseppe. Ma la risposta all'obiezione mossa da coloro, viene sia dalla fede che dalla ragione della stessa verit\u00e0: l'espressione dell'evangelista non pu\u00f2 essere intesa al modo in cui l'intendono quegli stolti! Dio ci guardi dall'affermare una cosa simile, dopo che abbiamo conosciuto il sacramento di un s\u00ec grande mistero, dopo la condiscendenza (il concepimento) del Signore che si \u00e8 degnato di nascere dalla Vergine Maria. Credere che lei possa aver poi avuto dei rapporti carnali con Giuseppe, Cromazio lo esclude e, per vincere categoricamente tale opinione esistente ai suoi tempi, porta l'esempio della sorella di Mos\u00e8, che volle conservare la verginit\u00e0. Nomina anche No\u00e8 che \u00ab\"s\u00ec impose una perenne astinenza dal debito coniugale. Se vogliamo un altro esempio, Mos\u00e8, dopo aver percepito la voce di Dio nel roveto ardente, anche lui si astenne da qualsiasi rapporto coniugale per il tempo che segu\u00ec. E sarebbe permesso credere che Giuseppe, che la Scrittura definisce uomo giusto, abbia mai potuto avere relazioni carnali con Maria, dopo che ella aveva partorito il Signore? La spiegazione del testo evangelico: Ed egli non la conobbe fintanto che lei non gener\u00f2 il figlio, \u00e8 la seguente: spesso la Scrittura divina suole assegnare un termine a quelle cose che per s\u00e9 non hanno termine e determinare un tempo per quelle cose che per s\u00e9 non sono chiuse entro un determinato tempo. Ma anche per questo caso ci viene in soccorso la Scrittura; tra i molti esempi possibili ne scegliamo alcuni pochi\". L'ultima ripresa della figura di Giuseppe \u00e8 legata al racconto sul ritorno dalla fuga in Egitto.\nSecondo Ambrogio e Agostino.\nSimili interpretazioni si possono dimostrare anche in sant'Ambrogio che, leggendo i racconti degli evangelisti, sottolinea quanto egli fosse sincero e privo di menzogna e nel vivo desiderio di presentare Giuseppe come uomo giusto, Ambrogio avverte che l'evangelista, quando spiega \"l'immacolato concepimento di Cristo\" vide in Giuseppe un giusto che non avrebbe potuto contaminare \"\"Sancti Spintus templum\", cio\u00e8 la Madre del Signore fecondata nel grembo dal mistero dello Spirito Santo\".\nNel commento classico del Vangelo, fatto poco dopo il Natale del 417 da sant'Agostino nel suo Sermone sulla Genealogia di Cristo, vengono riprese preziose notizie e opinioni anteriori. Secondo , Giuseppe suo sposo, che era giusto e non voleva ripudiarla, decise di licenziarla in segreto. Egli non volle punirla n\u00e9 denunciarla, ma accett\u00f2 infine un matrimonio casto e fedele con la sposa promessa da Dio, e secondo le parole dell'angelo del Signore. \"Molti perdonano le mogli adultere spinti dall'amore carnale, volendo tenerle, bench\u00e9 adultere, allo scopo di goderle per soddisfare la propria passione carnale. Questo marito giusto invece non vuole tenerla; il suo alletto dunque non ha nulla di carnale; eppure non la vuole nemmeno punire; il suo perdono, dunque, \u00e8 solo ispirato dalla misericordia\".\nAgostino mette in luce il significato della sua paternit\u00e0 spiegando come la Scrittura voglia dimostrare che Ges\u00f9 non nacque per discendenza carnale da Giuseppe poich\u00e9 egli era angosciato, perch\u00e9 non sapeva come mai la sposa fosse gravida. Per attestare la non paternit\u00e0 di Giuseppe, Agostino cita l'episodio dello smarrimento di Ges\u00f9 al tempio quando egli dice: Non sapevate che io debbo occuparmi delle cose del Padre mio? \"Rispose cos\u00ec, poich\u00e9 il Figlio di Dio era nel tempio di Dio. Quel tempio infatti non era di Giuseppe, ma di Dio. Poich\u00e9 Maria aveva detto: Tuo padre e io, angosciati, ti cercavamo, egli rispose: Non sapevate che io debbo occuparmi delle cose del Padre mio? In realt\u00e0 egli non voleva far credere d'essere loro figlio senza essere nello stesso tempo Figlio di Dio. Difatti, in quanto Figlio di Dio, egli \u00e8 sempre tale ed \u00e8 creatore dei suoi stessi genitori; in quanto invece figlio dell'uomo a partire da un dato tempo, nato dalla Vergine senza il consenso d'uomo, aveva un padre e una madre\".\nAgostino sente per\u00f2 la necessit\u00e0 di dire che Ges\u00f9 non disconosce Giuseppe come suo padre e infatti sottolinea come il giovane Nazareno fosse durante l'adolescenza sottomesso ai suoi genitori, quindi sia a Maria sia a Giuseppe. Per Agostino \u00e8 molto importante spiegare la paternit\u00e0 di Giuseppe, poich\u00e9 le generazioni sono contate secondo la sua linea genealogica e non secondo quella di Maria: \"Enumeriamo perci\u00f2 le generazioni lungo la linea di Giuseppe, poich\u00e9 allo stesso modo che \u00e8 casto marito, cos\u00ec \u00e8 pure casto padre\".\nLo Pseudo-Crisostomo e lo Pseudo-Origene.\nNel VI secolo, ricordiamo al riguardo le omelie dello Pseudo-Crisostomo e dello Pseudo-Origene. Nell'Omelia dello Pseudo-Crisostomo Giuseppe viene messo in luce come uomo giusto in parole e in opere, giusto nell'adempimento della legge e per aver ricevuto la grazia. Per questo intendeva lasciare segretamente Maria, egli non dubitava delle sue parole ma una grande angoscia riemp\u00ec il suo cuore e quando gli apparve l'angelo a Giuseppe si domand\u00f2 perch\u00e9 non si era fatto vedere prima della concezione di Maria perch\u00e9 accettasse il mistero senza difficolt\u00e0.\nAnche nell'Omelia dello Pseudo-Origene si manifesta l'intenzione di riflettere su un messaggio anteriore dell'angelo. Egli domanda: \"Giuseppe, perch\u00e9 hai dubbi? Perch\u00e9 hai pensieri imprudenti? Perch\u00e9 mediti senza ragionare? \u00c8 Dio che viene generato ed \u00e8 la vergine che lo genera. In questa generazione sei tu colui che aiuta e non colui dal quale essa dipende. Sei il servo e non il signore, il domestico e non il creatore\".\nNegli ultimi secoli del primo millennio si continuano a studiare i diversi aspetti dell'esistenza e della missione di Giuseppe, cercando di esporre l'etimologia del suo nome, la sua discendenza davidica, e soprattutto le solite realt\u00e0 biblico-teologiche.\nGiuseppe nel Medioevo. La nascita d'un primo culto giuseppino.\nNel primo Medioevo, insieme a una pi\u00f9 ampia devozione mariana, cominciava lentamente a fiorire anche una devozione a san Giuseppe. Gli scritti dei monaci benedettini costituiscono un valido contributo per arrivare a un inizio del culto giuseppino, rimasto per\u00f2 legato ai loro ambiti religiosi, dove si cominci\u00f2 a inserire il nome di Giuseppe nei loro calendari liturgici o nel loro martirologio.\nTesti importanti sulla posizione di Giuseppe nell'opera della salvezza, si incontrano nei due grandi mistici benedettini: Ruperto di Deutz (\u20201130) e san Bernardo di Chiaravalle (\u20201153). Entrambi hanno tentato di chiamare i fedeli a una vera devozione a Giuseppe: san Bernardo di Chiaravalle ha cercato di descrivere con devoto impegno la sua umile e nascosta figura. Nei suoi Sermoni \"In laudibus Virginis Mariae\", composte per le feste della Madonna si trovano brani sul santo in cui \u00e8 espresso che \"la fama della Vergine Maria non sarebbe integra senza la presenza di Giuseppe\". Sul santo, avverte Bernardo, non esiste \"nessun dubbio che sia stato sempre un uomo buono e fedele. La sua sposa era la Madre del Salvatore. Servo fedele, ripeto, e saggio, scelto dal Signore per confortare la Madre sua e provvedere al sostentamento di suo figlio, il solo coadiutore fedelissimo, sulla terra, del grande disegno di Dio\".\nL'influsso di Bernardo si manifesta anche nella letteratura e poesia medioevale: \u00e8 interessante pensare qui a Dante Alighieri, che degnamente invoca il nome di san Giuseppe al vertice della \"Divina Commedia\".\nTra i teologi, san Bonaventura \u00e8 stato il primo a ripensare al santo come protettore di Maria e Ges\u00f9 Bambino nella povera grotta. Un altro francescano, il teologo Duns Scoto, sceglie alcune questioni intitolate \"De matrimonio inter B.V. Mariam et sanctum Joseph\". Propone una nuova spiegazione del loro sposalizio, ricorrendo alla distinzione tra il diritto sui corpi e il loro uso nel matrimonio che, secondo il teologo, \u00e8 stato perfetto, sotto tutti gli aspetti, ed \u00e8 da considerare una \"questione divina regolata dallo Spirito Santo\".\nSecondo san Tommaso d'Aquino, la presenza di Giuseppe era necessaria nel piano dell'Incarnazione, poich\u00e9 senza di lui la gente avrebbe potuto dire che Ges\u00f9 fosse un figlio illegittimo, frutto di una relazione illecita. Cristo aveva bisogno del nome, delle cure e della protezione di un padre umano; se Maria non fosse stata sposata, i Giudei l'avrebbero considerata un'adultera e l'avrebbero lapidata. Il teologo medievale continua dicendo che il matrimonio di Maria e di Giuseppe fu un vero matrimonio: \"Essi erano uniti l'uno all'altro dall'amore reciproco, un amore spirituale. Si scambiarono quei diritti coniugali che sono inerenti al matrimonio, anche se, per il loro voto di verginit\u00e0, non ne fecero uso\".\nAlla luce della \"Redemptoris Custos\".\nIl 15 agosto 1989, nel centenario dell'enciclica di Leone XIII intitolata \"Quamquam Pluries\", Giovanni Paolo II ha scritto un'esortazione apostolica sulla figura e la missione di san Giuseppe nella vita di Cristo e della Chiesa; essa inizia con le parole \"Redemptoris Custos\" (Il Custode del Redentore), che definiscono il rapporto esistente tra Giuseppe e Ges\u00f9.\nQuesto importante documento pontificio deve essere considerato come la \"magna charta\" della teologia di san Giuseppe, proposta ufficialmente a tutta la Chiesa, a cominciare dai Vescovi fino a tutti i fedeli. L'esortazione \"Redemptoris Custos\" \u00e8 strettamente collegata con l'enciclica Redemptoris Mater, preceduta dall'enciclica \"Redemptor Hominis\" e seguita da un'altra enciclica, intitolata \"Redemptoris Missio\", che si riferisce alla Chiesa. Appare cos\u00ec chiaro che il magistero della Chiesa cattolica considera san Giuseppe inserito direttamente nel mistero della Redenzione, in stretta relazione con Ges\u00f9, verso il quale adempie la funzione di padre, con Maria, la madre di Ges\u00f9, della quale egli \u00e8 sposo, e con la Chiesa stessa, affidata alla sua protezione. Si tratta di un ruolo eccezionale, che fa da supporto alla devozione della quale san Giuseppe ampiamente gode nel cuore dei credenti e che la teologia non deve trascurare.\nLa teologia.\nLa lode di san Giuseppe \u00e8 nel Vangelo.\nMatteo stima talmente san Giuseppe da farne l'\"introduttore\" al suo \"Vangelo\", che inizia appunto con la genealogia, la quale ha lo scopo di agganciare Ges\u00f9 a Davide e ad Abramo proprio attraverso Giuseppe; lo presenta, inoltre, come \"sposo di Maria\", la persona certamente pi\u00f9 in vista nella Chiesa apostolica; lo qualifica, infine, come \"uomo giusto\", che comporta l'approvazione della sua condotta. Per questo san Bernardo dice candidamente che \"la lode di san Giuseppe \u00e8 nel Vangelo\". Nessun santo, eccetto Maria, occupa nel Vangelo un posto cos\u00ec distinto.\nEppure incontriamo ancora oggi chi ripete che il Vangelo ci riferisce poco o nulla di san Giuseppe e che, in ogni caso, la sua figura \u00e8 marginale; di qui lo scarso interesse negli studi teologici, dove egli \u00e8 del tutto ignorato.\nC'\u00e8 da aggiungere che, fin dai primi secoli, una letteratura che la Chiesa considera apocrifa, perch\u00e9 romanzesca, ha strumentalizzato la figura di san Giuseppe, attribuendogli figli avuti da un precedente matrimonio e un'et\u00e0 veneranda al momento del matrimonio con Maria. Evidentemente lo scopo degli apocrifi era quello di attribuire a lui \"i fratelli di Ges\u00f9\", nominati nei Vangeli e garantire la verginit\u00e0 di Maria, sposata da un \"vecchio\" Giuseppe in seconde nozze. Contro questa letteratura sempre emergente gi\u00e0 predicava san Girolamo, affermando che queste cose non sono scritte nei Vangeli e che si tratta solo di \"deliri\". Le tante opere letterarie e artistiche che rappresentano san Giuseppe vecchio e quasi marginalmente sono il frutto di questa mentalit\u00e0. Ecco allora la necessit\u00e0 di conoscere bene san Giuseppe, seguendo il Vangelo e quanto il magistero insegna su di lui attraverso la dottrina e il culto.\nPerch\u00e9 la Cristologia non pu\u00f2 ignorare san Giuseppe.\nChi va a Betlemme, nella basilica della Nativit\u00e0 che risale all'imperatore Costantino, vede sulle pareti due genealogie di Ges\u00f9, denominate \"albero di Jesse\" e l\u00ec rappresentate nel 1169. Se la genealogia di Ges\u00f9 ci viene tramandata da due evangelisti, Matteo e Luca, \u00e8 chiaro che doveva essere ritenuta importante nell'annuncio del Vangelo. Nonostante le loro divergenze, che rivelano scopi differenti, in entrambe le genealogie occupano un posto rilevante il re Davide e Giuseppe. Nella Chiesa apostolica interessava, infatti, che Ges\u00f9 fosse riconosciuto come \"figlio di Davide\", titolo con il quale le folle gi\u00e0 si rivolgevano a Ges\u00f9, nella convinzione che Egli fosse il Messia, termine che in greco si traduce con Cristo. D'altra parte, con la Pentecoste Ges\u00f9 si era rivelato \"figlio di Dio\" e ai cristiani era ormai noto che Ges\u00f9 era stato concepito per opera dello Spirito Santo. Come conciliare, allora, l'origine divina di Ges\u00f9, \"figlio di Dio\", con quella umana, \"figlio di Davide\"? Ci troviamo qui nel mistero dell'Incarnazione, che evidentemente aveva superato i confini delle attese umane. Comprendiamo cos\u00ec perch\u00e9 l'evangelista Matteo, dopo aver collegato tutti gli antenati di Ges\u00f9 con il verbo \"gener\u00f2\", arrivato a Giuseppe non lo usa pi\u00f9, ma si limita a scrivere: \"Giuseppe, lo sposo di Maria, dalla quale \u00e8 nato Ges\u00f9, chiamato Cristo\" (1,16).\nUn matrimonio vero e necessario.\nLa Chiesa crede che Maria abbia concepito Ges\u00f9 in modo miracoloso per opera dello Spirito Santo e la onora come \"Madre di Dio\". Se gli evangelisti, dunque, presentano Maria anche come \"sposa di Giuseppe\", non dovevano certamente mancare i motivi. Tra questi, ossia perch\u00e9 Ges\u00f9 abbia dovuto nascere da una donna \"sposata\", Tommaso d'Aquino ne indica alcuni non trascurabili: per esempio, perch\u00e9 gli infedeli non avessero motivo di rifiutarlo, se apparentemente illegittimo; perch\u00e9 Maria fosse liberata dall'infamia e dalla lapidazione; perch\u00e9 la testimonianza di Giuseppe garantisse la nascita di Ges\u00f9 da una vergine...\nMatteo, tuttavia, \u00e8 pi\u00f9 interessato al motivo cristologico, che si fonda sulla discendenza di Ges\u00f9 da Davide. La sua garanzia dipende appunto dal fatto che Giuseppe, \"figlio di Davide\", era riconosciuto da tutti come \"sposo di Maria\". I figli della moglie, infatti, non sono giuridicamente figli del marito? La legge matrimoniale sta l\u00ec proprio per questo, a difesa dell'onore della donna e della prole. Ecco perch\u00e9 Giovanni Paolo II scrive: \"Ed anche per la Chiesa, se \u00e8 importante professare il concepimento verginale di Ges\u00f9, non \u00e8 meno importante difendere il matrimonio di Maria con Giuseppe, perch\u00e9 giuridicamente \u00e8 da esso che dipende la paternit\u00e0 di Giuseppe\" (RC, n.7).\nL'autenticit\u00e0 della paternit\u00e0 di san Giuseppe.\nAccanto alla testimonianza circa l'origine divina di Ges\u00f9, incontriamo nei Vangeli anche quella che Ges\u00f9 era ritenuto il figlio di Giuseppe. Limitiamoci a Filippo, che dice a Natanaele: \"Abbiamo trovato colui del quale hanno scritto Mos\u00e8 nella Legge e i Profeti: Ges\u00f9, figlio di Giuseppe, di Nazaret\" (). Bisogna anzi apertamente dire che il matrimonio di Giuseppe con Maria aveva talmente affermato la paternit\u00e0 di Giuseppe da nascondere la sua filiazione divina, ossia il Padre celeste. \u00c8 stato scritto che Giuseppe \u00e8 l'ombra del Padre, ma in realt\u00e0, secondo il piano di Dio, \u00e8 invece, Giuseppe che ha messo in ombra il Padre.\nL'esortazione di Giovanni Paolo II afferma apertamente che nella santa Famiglia \"Giuseppe \u00e8 il padre: non \u00e8 la sua una paternit\u00e0 derivante dalla generazione; eppure, essa non \u00e8 apparente, o soltanto sostitutiva, ma possiede in pieno l'autenticit\u00e0 della paternit\u00e0 umana, della missione paterna nella famiglia\". Ci\u00f2 comporta che \"con la potest\u00e0 paterna su Ges\u00f9, Dio ha anche partecipato a Giuseppe l'amore corrispondente, quell'amore che ha la sua sorgente nel Padre\".\nIl matrimonio di Giuseppe con Maria e la conseguente legittimazione della sua paternit\u00e0 all'interno della famiglia sono orientate verso l'incarnazione, ossia verso Ges\u00f9 che ha voluto inserirsi nel mondo in modo \"ordinato\". Origene definisce Giuseppe appunto come \"l'ordinatore della nascita del Signore\". Il suo matrimonio onora la maternit\u00e0 di Maria e garantisce a Ges\u00f9 l'inserimento nella genealogia di Davide, come abbiamo visto. Ma la teologia che fa da chiave a tutta l'esortazione apostolica va ben oltre, come richiede l'unit\u00e0 \"organica e indissolubile\" tra l'incarnazione e la redenzione (n.6). Di qui l'affermazione che \"san Giuseppe \u00e8 stato chiamato da Dio a servire direttamente la persona e la missione di Ges\u00f9 mediante l'esercizio della sua paternit\u00e0: proprio in tale modo egli coopera nella pienezza dei tempi al grande mistero della redenzione ed \u00e8 veramente ministro della salvezza\" (n.8). La definizione \"Ministro della salvezza\" descrive perfettamente la grandezza di san Giuseppe, che ha avuto il singolare privilegio di servire direttamente Ges\u00f9 e la sua missione, ossia la sua opera salvifica. Tutti gli Angeli e i Santi servono Ges\u00f9, ma san Giuseppe, insieme con Maria, lo ha servito \"direttamente\" come padre. Ci\u00f2 vuol dire che molte delle opere salvifiche di Ges\u00f9, definite come \"misteri della vita di Cristo\", hanno avuto bisogno della \"cooperazione\" di san Giuseppe. Il riferimento riguarda tutti quei \"misteri della vita nascosta di Ges\u00f9\", nei quali era indispensabile l'intervento paterno. Toccava al padre, infatti, iscrivere il bambino all'anagrafe, provvedere al rito della circoncisione, imporgli il nome, presentare il primogenito a Dio e pagare il relativo riscatto, proteggere il Bambino e la madre nei pericoli della fuga in Egitto. \u00c8 ancora il padre Giuseppe che ha introdotto Ges\u00f9 nella terra di Israele e lo ha domiciliato a Nazaret, qualificando Ges\u00f9 come Nazareno; \u00e8 Giuseppe che ha provveduto a mantenerlo, a educarlo e a farlo crescere, procurandogli cibo e vestito; da Giuseppe Ges\u00f9 ha imparato il mestiere, che lo ha qualificato come \"il figlio del falegname\". Non ci vuole molto sforzo a comprendere quante cose deve fare un padre dal punto umano, civile e religioso. Ebbene, tutto questo lo ha fatto anche Giuseppe.\nIl rispetto dell'uomo giusto.\nNel Vangelo di Matteo leggiamo che a Giuseppe viene attribuito il titolo di \"giusto\". Esso qualifica Giuseppe, che aveva deciso di separarsi da Maria quando aveva conosciuto che aveva concepito per opera dello Spirito Santo. Tale decisione non era dettata da un sospetto, come spesso si legge, ma esprimeva, invece, il \"rispetto\" verso l'azione e la Presenza di Dio, tale da spiegare la fiducia che gli venne conseguentemente accordata, per mezzo dell'angelo, di tenere con s\u00e9 la sua sposa e di fare da padre a Ges\u00f9. La giustizia di san Giuseppe suppone in lui un'adeguata preparazione dello Spirito Santo. Allo stesso modo che Maria non si \u00e8 trovata per caso a fare da madre a Ges\u00f9, ma era stata \"progettata\" allo scopo, come si ricava dal dogma dell'Immacolata Concezione, cos\u00ec si pu\u00f2 logicamente ritenere che \"Dio nel suo amore ha predestinato Maria per san Giuseppe, san Giuseppe per Maria, tutti e due per Ges\u00f9. Se Dio ha pensato con tanto amore a Maria come madre del Redentore, ci\u00f2 non fu mai indipendentemente dal suo matrimonio verginale con Giuseppe; egli non ha mai pensato a Giuseppe se non per Maria e per il suo divin Figlio, che doveva nascere verginalmente in quel matrimonio\" (C. Sauv\u00e9). Ci\u00f2 \u00e8 in perfetto accordo con quanto Leone XIII scrive nella sua enciclica \"Quamquam Pluries\": \u00ab\u00c8 certo che la Madre di Dio poggia cos\u00ec in alto, che nulla vi pu\u00f2 essere di pi\u00f9 sublime; ma poich\u00e9 tra la beatissima Vergine e Giuseppe fu stretto un nodo coniugale, non c'\u00e8 dubbio che a quell'altissima dignit\u00e0, per cui la Madre di Dio sovrasta di gran lunga tutte le creature, egli si avvicin\u00f2 quanto mai nessun altro. Poich\u00e9 il matrimonio \u00e8 la massima societ\u00e0 e amicizia, a cui di sua natura va unita la comunione dei beni, ne deriva che, se Dio ha dato come sposo Giuseppe alla Vergine, glielo ha dato non solo a compagno della vita, testimone della verginit\u00e0 e tutore dell'onest\u00e0, ma anche perch\u00e9 partecipasse, per mezzo del patto coniugale, all'eccelsa grandezza di lei\u00bb.\nCulto.\nIl culto di san Giuseppe, padre putativo di Ges\u00f9 e simbolo di umilt\u00e0 e dedizione, nella Chiesa d'Oriente era praticato gi\u00e0 attorno al IV secolo: intorno al VII secolo la Chiesa ortodossa copta ricordava la sua morte il 20 luglio. In Occidente il culto ha avuto una marcata risonanza solo attorno all'anno Mille.\nFestivit\u00e0.\nLa Chiesa cattolica ricorda san Giuseppe il 19 marzo con una solennit\u00e0 a lui intitolata; se il 19 marzo ricorre in una domenica di Quaresima, la festa \u00e8 spostata al giorno seguente; inoltre, negli anni in cui il 19 marzo cade nella Settimana santa, la celebrazione \u00e8 anticipata al sabato prima della domenica delle Palme (per esempio, nel 2008 la solennit\u00e0 \u00e8 stata celebrata il 15 marzo). In alcuni luoghi, come in Vaticano e in Cantone Ticino, ma non in Italia, \u00e8 festa di precetto. I primi a celebrarla furono i monaci benedettini nel 1030, seguiti dai Servi di Maria nel 1324 e dai Francescani nel 1399. Venne infine promossa dagli interventi dei papi Sisto IV e Pio V e resa obbligatoria nel 1621 da Gregorio XV. Fino al 1977, il giorno in cui la Chiesa cattolica celebra san Giuseppe era considerato in Italia festivo anche agli effetti civili ma con legge 5 marzo 1977 n. 54 questo riconoscimento fu abolito e da allora il 19 marzo divenne un giorno feriale. In Cantone Ticino, in altri cantoni della Svizzera e in alcune province della Spagna, questo giorno \u00e8 considerato festivo agli effetti civili. In Italia sono stati presentati (2008), alla Camera e al Senato, alcuni disegni di legge per il ripristino delle festivit\u00e0 soppresse agli effetti civili (san Giuseppe, Ascensione, Corpus Domini, santi Pietro e Paolo e luned\u00ec di Pentecoste).\nUn'altra festa era quella dello \"Sposalizio di Maria Santissima con san Giuseppe\" iniziata in Francia nel 1517, adottata dai Francescani nel 1537, promossa in particolar modo da san Gaspare Bertoni, celebrata il 23 gennaio. Il Santo Anello nuziale della Madonna si troverebbe conservato, secondo le tradizioni, nella Cattedrale di Perugia.\nPio IX nel 1847 invece estese a tutta la Chiesa la festa del Patrocinio di san Giuseppe, gi\u00e0 celebrata a Roma dal 1478: veniva celebrata la terza domenica dopo Pasqua e fu trasferita in seguito al terzo mercoled\u00ec dopo Pasqua. Venne, infine, sostituita nel 1955 da papa Pio XII con la festa di \"san Giuseppe Artigiano\", assegnata al 1\u00ba maggio, affinch\u00e9 la festa del lavoro potesse essere condivisa a pieno titolo anche dai lavoratori cattolici.\nIn alcuni luoghi era celebrata, il 17 febbraio, \"la Fuga in Egitto\", conservata ancora oggi nel calendario particolare della Chiesa cattolica in Egitto, mentre i Copti la ricordano il 1\u00ba giugno.\nInfine, san Giuseppe \u00e8 ricordato nella festa della Santa Famiglia di Ges\u00f9, Maria e Giuseppe, collegata al tempo di Natale. Questa festa \u00e8 stata introdotta del calendario romano generale da Benedetto XV nel 1921 per essere celebrata nella domenica entro l'ottava dell'Epifania (7\u201313 gennaio). Dal 1959 si celebra nella domenica che intercorre tra il Natale e il Capodanno; in assenza della domenica la si festeggia il 30 dicembre. Nel rito ambrosiano la ricorrenza viene celebrata nella terza o quarta domenica successiva all\u2019Epifania.\nTavole di San Giuseppe.\nIn Sicilia, nel Salento (per esempio a Faggiano, in provincia di Taranto) e in Molise sono diffuse usanze denominate \"Tavole di San Giuseppe\": la sera del 18 marzo le famiglie che intendono assolvere un voto o esprimere una particolare devozione al santo allestiscono in casa un tavolo su cui troneggia un'immagine del santo e sul quale vengono poste paste, verdure, pesci freschi, uova, dolci, frutta, vino. Sono poi invitati a mensa mendicanti, familiari, amici, e tre bambini poveri rappresentanti la Santa Famiglia.\nSi riceve il cibo con devozione e spesso recitando preghiere, mentre tredici bambine con in testa una coroncina di fiori, dette \"tredici verginelle\", cantano e recitano poesie in onore di san Giuseppe.\nIn provincia di Caltanissetta, e in particolare nella citt\u00e0 di Gela, la tradizione vuole che chi intende fare voto debba, mesi prima, bussare a ogni porta della cittadina e chiedere qualcosa da donare ai poveri in nome di san Giuseppe (denaro o viveri che siano). Nelle proprie abitazioni si allestiscono grandi altari con strutture in legno, adornati con numerose lenzuola bianche ricamate. All'interno si pu\u00f2 trovare qualunque tipo di genere alimentare, dal pane alla pasta, dal vino ai liquori. La \"Cena di san Giuseppe\", cos\u00ec chiamata, viene aperta al pubblico il mezzogiorno del 18 marzo, e il 19 marzo tre persone bisognose d'aiuto, in rappresentanza della Sacra Famiglia, vengono fatte accomodare come dei re alla tavola imbandita e viene loro servita la cena. Successivamente, viene diviso tra loro tutto ci\u00f2 che \u00e8 stato donato e acquistato grazie alle offerte dei devoti.\nUno dei paesi simbolo delle Tavole di San Giuseppe \u00e8 San Marzano di San Giuseppe, in provincia di Taranto. Vi si svolge la tradizionale Tavola di San Giuseppe e i famosi \"tredici piatti\", che vengono offerti a curiosi e turisti. \u00c8 un paese che conserva le tradizioni albanesi e dove si parla l'antica Lingua arb\u00ebreshe che parlava Giorgio Castriota Skanderbeg, principe condottiero degli albanesi.\nTalvolta \u00e8 un intero quartiere a provvedere ed allestire le tavole all'aperto. Alimento tradizionale di questa festa \u00e8 la frittura, nota con il nome di \"frittelle\" a Firenze e a Roma, \"zeppole\" a Napoli e in Puglia, \"sfincie\" a Palermo.\nIn alcune parti la festa \u00e8 associata all'accensione di fal\u00f2.\nSan Giuseppe \u00e8 molto onorato in tutta l'isola siciliana. Degne di menzione sono le numerose \"mense\" a Borgetto, sfarzosi altari ornati di veli e pietanze, e gli altari di Salemi, strutture rivestite di foglie e addobbate con innumerevoli ed elaborate forme di pani realizzate a mano.\nNel Cantone Ticino sono tradizionali i \"tortelli di san Giuseppe\". A Gravina in Puglia c'\u00e8 l'usanza di preparare la focaccia di san Giuseppe, \"u ruccl\" in dialetto gravinese, una sorta di calzone ripieno di cipolle sponsali, uvetta e alici sotto sale o sott'olio arrotolate a forma di spirale, preparato con l'impasto della focaccia in olio extravergine d'oliva.\nFal\u00f2 di san Giuseppe.\nNella Val Trebbia, nel cuore del territorio delle Quattro Province, si festeggia ancora oggi con la festa di san Giuseppe il rito serale del fal\u00f2, che segna il passaggio dall'inverno alla primavera. Con il fal\u00f2 viene anche bruciato un fantoccio, la \"vecchia\", che simboleggia l'inverno. Molti traggono auspici per la primavera prossima da come arde il fantoccio. Il rito risale all'antico popolo dei Liguri, in occasione del particolare momento astronomico dell'equinozio; poi la tradizione pagana si fuse con quella cristiana celtico-irlandese dei monaci di san Colombano, giunti in epoca longobarda. Un tempo in tutte le vallate ardevano migliaia di fal\u00f2, che infiammavano di un tenue rossore le serate della zona; ora ardono ancora nei centri comunali con piccole sagre e canti. Un dolce tipico sono le frittelle di san Giuseppe (in dialetto, \"fars\u00f2\") che accompagnano la festa. A Bobbio la festa \u00e8 una tradizione millenaria: furono infatti i monaci irlandesi dell'abbazia di San Colombano, fondata nel 614, a fondere il rito pagano con quello cristiano, nella luce che sconfigge le tenebre.\nAnche nel paese di Mormanno sono immemorabili le origini di questa tradizione, che vuole che in tutti i quartieri siano accesi grossi fal\u00f2 in onore al Santo, seguiti da musiche e balli tradizionali.\nA Itri, in provincia di Latina, era uso fino a qualche anno fa che gi\u00e0 due mesi prima della festa i ragazzi, spesso accompagnati da persone adulte, si recassero nei vicini boschi a tagliare piante di giovani lecci: lo scopo era di raccogliere quante pi\u00f9 piante possibile per poter il giorno della festa accendere il fuoco pi\u00f9 grande tra tutti i rioni del paese. Ancora oggi, nel giorno di san Giuseppe, all'imbrunire, in tutto il paese si accendono decine e decine di fal\u00f2, nei pressi dei quali si organizzano feste con degustazione di prodotti tipici, tra cui le zeppole di san Giuseppe, fritte direttamente accanto ai fuochi.\nSempre in provincia di Latina, a Tremensuoli, frazione di Minturno, in contrada Piazzatella, il Comitato di Quartiere, insieme con i devoti a san Giuseppe, la sera del 18 marzo prepara ed accende il fal\u00f2 e procede alla distribuzione del pane benedetto (le \"cuccetelle\"), che \u00e8 farcito di una minestra di ceci e fagioli (la \"menestella\"), preparata e cotta dalle donne dell'antico casale in cocci di terracotta vicino al fuoco del camino. Gratuitamente si distribuisce ai presenti anche vino locale, lupini e dolci tipici (zeppole di san Giuseppe). La sera del 19 marzo in contrada Monte San Luca si ripete l'evento, organizzato dalle famiglie Lepone/Serao.\nIn Puglia, a San Marzano di San Giuseppe (TA), ogno anno si svolge il 18 marzo il tradizionale \"fal\u00f2 di san Giuseppe\", detto \"Ziarr i Madhe\", che \u00e8 il pi\u00f9 grande e antico in Italia. Nato nel 1866, \u00e8 unico, in quanto viene realizzato con oltre 50 carri pieni di fascine di ulivo, trainati da cavalli, e da pi\u00f9 di 5000 persone che trasportano tronchi sulle spalle. Alcuni cavalli si inginocchiano davanti al patrono san Giuseppe, in segno di forte devozione. San Marzano \u00e8 un paese di origine albanese dove si parla ancora la lingua arb\u00ebresh\u00eb.\nA Venafro, in Molise, la sera del 19 marzo si accendono i tradizionali \"favor\" nelle piazze dei vari rioni del centro storico, ovvero dei fal\u00f2 di varie grandezze. Ogni rione si organizza preparando prodotti tipici e intrattenimenti musicali di vario genere, per poter accogliere al meglio le centinaia e centinaia di visitatori che affollano strade, vicoli e piazze del suggestivo e incantevole centro antico. Tra i prodotti della tradizione non possono mancare i \"sciusc\", le zeppole di san Giuseppe e il vino locale. \u00c8 un rito antichissimo che a cavallo tra gli anni '80 e '90 del secolo scorso stava gradualmente scomparendo; oggi, grazie all'impegno di giovani e meno giovani, questa manifestazione sta diventando un evento in grado di richiamare visitatori da tutto il circondario.\nA Monte Sant'Angelo, in provincia di Foggia, la tradizione dei fal\u00f2 rionali \u00e8 ancora viva (notte tra il 18 e il 19 marzo) e si sviluppa tra canti, balli, vino e pietanze legate alla tradizione popolare, rendendo unica e suggestiva l'atmosfera tra le viuzze del centro storico, illuminate di riflesso e a sprazzi dalle alte vampe. Anche a Mattinata, sempre in provincia di Foggia, in occasione della festa di san Giuseppe, fino a dieci anni fa, venivano accesi fal\u00f2 in tutti i rioni. Dal 2000 viene acceso un unico grande fal\u00f2 sul sagrato della chiesa abbaziale di Santa Maria della Luce, con un programma sia religioso sia civile di fuochi pirotecnici, balli tradizionali, canti e degustazione di prodotti tipici del territorio.\nAnche a Serracapriola, piccolo centro dell'Alto Tavoliere alle porte del Molise, continua immutata negli anni la tradizione dei fal\u00f2 di san Giuseppe. Ogni anno, ragazzi e adulti raccolgono dai campi i cosiddetti \"ceppi\", cio\u00e8 i rami residui dalla potatura degli olivi secolari, per formare alte pire da accendere la sera della festivit\u00e0 del Santo; i pi\u00f9 temerari si cimentano nel \"salto del fal\u00f2\" per testimoniare coraggio e sprezzo del pericolo. Durante i fal\u00f2 vengono offerti agli spettatori presenti zeppole salate e vino.\nLo stesso avviene a Torremaggiore, sempre nell'Alto Tavoliere, con le stesse modalit\u00e0 e formazioni, dove l'Associazione Culturale \"Tradizione di Fuoco\" dal 2011 ha ridato lustro a questo sentito e maestoso evento, che vede l'intera comunit\u00e0 unirsi nei vari fal\u00f2; le varie associazioni, enti e comitati, nel pieno rispetto delle tradizioni, propongono eventi musicali ed eno-gastronomici che attirano pubblico anche da fuori regione. Al rintocco delle campane, che avvertono della fine dei vespri, tutti i fal\u00f2 vengono accesi, mentre il pi\u00f9 maestoso, quello dell'Associazione Culturale \"Tradizione di Fuoco\", viene ritardato di circa 30 minuti per far s\u00ec che tutto il pubblico degli altri fal\u00f2 possa arrivare nella piazza/posteggio sito nelle vicinanze del cinema cittadino per assistere all'accensione tecno-pirotecnica del fal\u00f2, seguito dall'apertura degli stand e dall'inizio degli spettacoli di balli e canti della tradizione locale.\nAnche a Mottola, in provincia di Taranto, nel rione San Giuseppe, ove sorge una chiesa intitolata al Santo, ogni anno in occasione della festa di san Giuseppe si accendono i \"fuochi\" e durante la serata vengono arrostiti i ceci, piatto tradizionale della festa.\nIl \"fuocarone di san Giuseppe\" \u00e8 tradizione antichissima anche a Villa Basilica, nella minuscola frazione di Guzzano. Fino a qualche anno fa si accendeva il fuoco proprio il giorno di san Giuseppe, tradizione poi spostata al sabato successivo alla celebrazione. Qualche giorno prima della data del fal\u00f2 gli uomini del paese vanno al bosco alla ricerca di un tronco di pino che abbia le caratteristiche giuste. Il pino, tagliato, viene portato nella piazzola antistante l'abitato e piantato per terra dopo essere stato privato dei rami. Intorno viene costruito il fuocarone, con i rami stessi, la paglia e altro legno, in modo da avere una vera e propria pira alta anche una decina di metri. La sera stabilita, dopo la celebrazione della messa in onore del santo, viene appiccato il fuoco e, per ore, intorno a esso si canta, si suona, si balla e si consumano i cibi tipici della zona.\nIn Romagna, nella vallata del fiume Montone, a Rocca San Casciano era tradizione accendere un fal\u00f2 la sera, all'imbrunire della vigilia di san Giuseppe, bruciando le potature di viti o rami di arbusti; non sembra ci fossero particolari piatti o riti oltre al fuoco, ma sicuramente era un buon motivo per stare a veglia con i vicini o conoscenti.\nAnche a Castrovillari, in provincia di Cosenza, la sera del 18 marzo si accendono in tutti i quartieri della citt\u00e0 dei fal\u00f2, chiamati \"fucarine di san Giuseppe\", e si eseguono balli e canti. Alla cima del fal\u00f2 viene issata l'immaginetta del Santo per invocare la sua protezione. Il piatto che si cucina in questa festa \u00e8 la tagliatella con i ceci, in dialetto locale chiamata \"lagana con ciciri\". Dal 1992 si \u00e8 costituita una giuria di sagra, che decreta alla fine del fal\u00f2 tre vincitori che si aggiudicano una coppa per aver eretto i fal\u00f2 pi\u00f9 grandi e cucinato le migliori prelibatezze locali.\nA Palermo la festa di san Giuseppe \u00e8 celebrata con le cosiddette \"Vampe\", degli enormi fal\u00f2 che vengono allestiti in diversi rioni della citt\u00e0.\nNel centro storico di Fasano, in Puglia, la manifestazione consiste nell'accensione di un grande fal\u00f2 in largo Seggio e largo San Giovanni Battista. Tutt'intorno sono presenti degli stand ove \u00e8 possibile degustare prodotti tipici. Anche nelle altre frazione si festeggia san Giuseppe: a Cocolicchio, per la \"Fanova di San Giuseppe fra i trulli\", i trulli della piazza centrale vengono illuminati e riscaldati dal fal\u00f2 tra degustazioni di focaccia cotta nel forno a legna e vino prodotto nella zona del Canale di Pirro.\nA Torre Canne l\u2019evento \u00e8 organizzato dal \"Comitato feste patronali\" nell porticciolo della frazione. Il fal\u00f2 viene accompagnato dalla degustazione di zeppole, frittura di pesce e panini col polpo.\nA Valencia e in altri comuni dell'omonima regione, ogni anno dall'ultima domenica di febbraio al 19 marzo si celebrano le \"Falles\", o festa di san Giuseppe. Dopo settimane di feste, concerti, sfilate e giochi pirotecnici, queste culminano nella \"Nit del Foc\", notte del fuoco, in cui s'incendiano centinaia di sculture di cartapesta (\"Falles\" appunto) costruite nei quartieri da maestri artigiani sovvenzionati da apposite congregazioni di quartiere (anche esse denominate \"Falles\"). Questa festa \u00e8 riconosciuta come Patrimonio immateriale dell'Umanit\u00e0 dall'UNESCO.\nPratiche devozionali.\nSan Giuseppe \u00e8 un santo molto onorato dalla Chiesa cattolica e per questo ricevette parecchi riconoscimenti liturgici: nel 1726 il suo nome fu inserito nelle \"Litanie dei santi\" e nel 1815 nella preghiera \"A cunctis\"; nel 1833 fu approvata la recita di un piccolo \"ufficio di san Giuseppe\" al mercoled\u00ec e undici anni dopo il nome del Santo fu annoverato fra le invocazioni nelle preghiere da recitare dopo la Messa. Nel 1889 venne prescritta la preghiera \"A te o beato Giuseppe\", da recitare nel mese d'ottobre dopo il Rosario, mentre nel 1919 fu inserito nel Messale un prefazio proprio di san Giuseppe. Nel 1962, durante il Concilio Vaticano II, papa Giovanni XXIII volle inserire il nome di san Giuseppe nel Canone Romano. Nel 2013 papa Francesco, ratificando quanto gi\u00e0 nei desideri di papa Benedetto XVI, ha stabilito che san Giuseppe fosse invocato dopo la Vergine Maria in tutte le altre preghiere eucaristiche del rito romano.\nLa pi\u00f9 antica pratica devozionale in onore del santo risale al 1536 ed \u00e8 chiamata \"pratica dei Sette dolori e allegrezze di san Giuseppe\"; secondo una leggenda, riportata da fra Giovanni da Fano (1469-1539) fu il santo stesso, salvando due naufraghi da una tempesta, a promuovere e creare questa pia pratica.\nNel 1597 furono pubblicate a Roma le prime Litanie di san Giuseppe, nel 1659 approvato il \"Cingolo o Cordone di san Giuseppe\", nel 1850 la \"Coroncina di san Giuseppe\", lo \"Scapolare di san Giuseppe\" nel 1893, per ordine della Santa Sede. Altre pratiche sono quelle del \"Sacro Manto\", dei nove mercoled\u00ec, la Novena perpetua, la Corona Perpetua, la Corte Perpetua. I papi Pio IX e Pio XI inoltre consacrarono il mese di marzo a san Giuseppe. In occasione dell'Anno di San Giuseppe nel 2021 papa Francesco ha voluto rivedere e aggiornare le Litanie.\nChiese e patronati.\nA Betlemme c'\u00e8 una piccola chiesa, chiamata \"Casa di san Giuseppe\". Secondo recenti studi questa non \u00e8 la vera casa dove Ges\u00f9 fu adorato dai Re Magi, perch\u00e9 la chiesa, ricostruita dai francescani, non pu\u00f2 vantare una tradizione anteriore al IV secolo.\nIn quanto alla casa di Giuseppe a Nazaret, fino al VI secolo rimase nelle mani dei giudeo-cristiani. Vi avevano eretto due chiesine, una dov'era la casa di Maria, e l'altra, dov'era la casa di Giuseppe. Lo attesta il pellegrino francese, Arculfo, che era sacerdote: \"Nella chiesina dell'ex-casa di Giuseppe si trovava anche un pozzo lucidissimo dove i fedeli andavano ad attingere acqua per benedizione, tirandola con secchi dal pavimento della chiesa stessa\". Nel VII secolo la pressione musulmana fece sparire questo santuario. L'altra chiesa, quella di Maria, non fu distrutta, ma esposta a pericoli. Solo nel XII secolo i crociati ricostruirono solennemente questa chiesa dedicata all'Annunciazione e vi collocarono i ricordi alla sacra famiglia, a Maria, a Giuseppe e alla sua tomba. Edificarono anche su rovine un'altra chiesa, che nella tradizione locale fu considerata come la casa di Giuseppe.\nIn Italia la chiesa pi\u00f9 antica dedicata al santo si trova a Bologna, costruita dai Benedettini nel 1129. A Roma la chiesa pi\u00f9 antica \u00e8 quella di San Giuseppe dei falegnami al Foro Romano, costruita nel 1540. Chiese e santuari dedicati al santo si ritrovano poi in tutto il mondo. Tra i santuari il pi\u00f9 imponente \u00e8 per\u00f2 quello di Montr\u00e9al, in Canada, fondato nel 1904 dal beato Andr\u00e8. In Italia vi sono infine quattro basiliche minori: a Roma (San Giuseppe in Trionfale), a Brescia, a Bisceglie, a Seregno. La concattedrale di Vasto dell'arcidiocesi di Chieti-Vasto \u00e8 a lui dedicata.\nL'8 dicembre 1870 Pio IX lo proclam\u00f2 patrono della Chiesa universale, dichiarando esplicitamente la sua superiorit\u00e0 su tutti i santi, seconda solo a quella della Madonna.\nPapa Leone XIII scrisse la prima enciclica interamente riguardante il santo: la \"Quamquam pluries\", del 15 agosto 1889.\nIl 26 ottobre 1921, papa Benedetto XV estese la festa della Sacra Famiglia a tutta la Chiesa.\nInnumerevoli sono le categorie che lo considerano loro speciale patrono: viene invocato per l'infanzia, gli orfani, i vergini, la giovent\u00f9, le vocazioni sacerdotali, le famiglie cristiane, i profughi, gli esiliati. \u00c8 speciale patrono degli operai in genere e segnatamente dei falegnami e degli artigiani. Si ricorre a lui inoltre per le malattie agli occhi, per gli ammalati gravi e in particolare per i moribondi.\nNel secolo scorso un monumentale santuario \u00e8 stato innalzato ai piedi del Vesuvio a San Giuseppe Vesuviano (Napoli), paese che ne porta il nome.\nReliquie.\nNon ci sono reliquie di ossa di san Giuseppe. Perugia dal 1477 si vanta di possedere l'anello nuziale di san Giuseppe; esso proviene da Chiusi, dove sarebbe stato portato da Gerusalemme nell'XI secolo.\nIn Francia, nella chiesa di Notre-Dame di Joinville \u00e8 conservata la cintura di san Giuseppe, l\u00e0 portata da un crociato, nel 1252. Ad Aquisgrana, in Germania, nel tesoro di Carlo Magno figurano delle bende, ricavate dai calzettoni di san Giuseppe per fasciare Ges\u00f9.\nNel Sacro Eremo di Camaldoli (Arezzo) si conserva il bastone di san Giuseppe. Esso proviene da Nicea, offerto dal cardinale Basilio Bessarione, nel 1439.\nAnche a Napoli presso il Real Monte e Arciconfraternita di San Giuseppe dell'Opera di vestire i Nudi si reclama la presenza del bastone di san Giuseppe. Esso dalla Terrasanta giunse in Inghilterra, presso un convento carmelitano nel Sussex agli inizi del XIII secolo, e fu poi portato a Napoli dal Cavalier Grimaldi nel 1712 a seguito dell'acquisizione dalla famiglia aristocratica Hampden, mentre con decreto della Curia Arcivescovile di Napoli in data 14 marzo 1714 la reliquia fu riconosciuta come autentica. Trov\u00f2 collocazione definitiva nella Chiesa di San Giuseppe dei Nudi nel 1795 con solenni festeggiamenti proclamati dal Re di Napoli.\nCon relativa frequenza si possono incontrare frammenti del mantello o vesti di san Giuseppe.\nApparizione di san Giuseppe.\nIl 7 giugno 1660, sul Mont Bessillon, vicino a Cotignac, Gaspar Ricard, un pastore di ventidue anni, stava pascolando le sue pecore. Verso mezzogiorno, finita l'acqua della borraccia, si ferm\u00f2 assetato sotto un albero per riposare, quando gli apparve uno sconosciuto che si present\u00f2 come san Giuseppe, invitandolo a spostare un masso dove avrebbe trovato l'acqua. Il masso era enorme, ma il pastore riusc\u00ec con meraviglia a spostarlo con facilit\u00e0 e pot\u00e9 dissetarsi con l'acqua sgorgata dal terreno. Voltatosi per ringraziare, si accorse che non c'era pi\u00f9 nessuno. Luigi XIV si rec\u00f2 in visita alla fonte miracolosa, diventata luogo di pellegrinaggio, e papa Alessandro VII riconobbe l'apparizione. Sul luogo sorse un'abbazia dedicata a san Giuseppe, attualmente monastero di clausura.\nL'anno di san Giuseppe.\nPapa Francesco, con la lettera apostolica \"Patris corde\" dell'8 dicembre 2020, ha indetto uno speciale \"Anno di San Giuseppe\", esteso da tale data all'8 dicembre 2021, per celebrare il 150\u00ba anniversario della proclamazione di san Giuseppe a patrono della Chiesa universale (1870). Durante tale periodo \u00e8 possibile ottenere indulgenze secondo le modalit\u00e0 indicate dalla Chiesa.\nNell'arte.\nFino al primo Medioevo, le rappresentazioni isolate di Giuseppe nell'arte figurativa, al di fuori di scene come la \"Nativit\u00e0\" e la \"Fuga in Egitto\", sono estremamente rare e sporadiche, per lo pi\u00f9 in connessione con i patriarchi e gli antenati di Cristo. Nella Nativit\u00e0 di Ges\u00f9 e nelle scene a essa correlate (\"Adorazione dei pastori\" o \"dei Magi\"), Giuseppe solitamente dorme, a simboleggiare la sua partecipazione inattiva alla generazione del figlio. Nella \"Fuga\" e nel \"Riposo in Egitto\" ha un ruolo pi\u00f9 attivo e solo nel tardo Rinascimento questo tipo di scene assumono un tono pi\u00f9 domestico e quotidiano (come nella \"Madonna della Scodella\" di Correggio). Compare inoltre nella \"Presentazione di Ges\u00f9 al Tempio\" e nella \"Circoncisione\", magari mentre porta l'offerta delle tortore bianche, in scene che talvolta contaminano i due episodi.\nUn altro tipo di iconografia, pi\u00f9 rara e diffusa soprattutto nel Nord-Europa, \u00e8 quella del \"Dubbio di Giuseppe\", in cui un angelo compare in sogno all'uomo durante la gravidanza di Maria, rassicurandolo sulla natura divina dell'evento (un bell'esempio dell'inizio del XV secolo si trova a Strasburgo).\nLa pi\u00f9 antica raffigurazione di Giuseppe come santo a s\u00e9 stante, con l'attributo della verga fiorita, risale invece a Taddeo Gaddi nella cappella Baroncelli in Santa Croce a Firenze (1332-1338). Egli \u00e8 dipinto per lo pi\u00f9 come uomo anziano, barbuto, con vestiti di foggia antica e un mantello tipicamente giallo o arancione. Accanto alla verga fiorita possono apparire, come attributi, il bastone del viandante, gli strumenti del falegname e il giglio, simbolo di purezza.\nA partire dalla fine del XV secolo o dagli inizi del XVI secolo diventa frequente la rappresentazione per la devozione privata della Sacra Famiglia (si pensi ai tanti esempi di Mantegna o di Botticelli), che \u00e8 vista anche come Trinit\u00e0 Terrestre. La figura di Giuseppe \u00e8 comunque sempre defilata rispetto alla Madonna col Bambino, e in questo senso rappresent\u00f2 una sconvolgente eccezione il \"Tondo Doni\" di Michelangelo, con Ges\u00f9 sulle ginocchia del padre putativo e Maria che si volta per prendere (o per consegnare) il figlio.\nTra le scene che includono Giuseppe, c'\u00e8 quella dello sposalizio di Maria, in cui l'anziano viene scelto tra altri pretendenti per il fiorire della sua verga. Un noto esempio \u00e8 quello di Raffaello. In queste rappresentazioni era importante rappresentare Giuseppe anziano, sottintendendo che non avrebbe potuto consumare il matrimonio con Maria e preservando quindi il dogma della Verginit\u00e0. Tuttavia esistono alcuni esempi controversi il cui Giuseppe \u00e8 rappresentato con un giovane (come nel caso del Rosso Fiorentino, o in quello di Andrea del Sarto) e ci\u00f2 \u00e8 stato spiegato come un'allusione al ringiovanimento della Chiesa promosso da alcuni pontefici come papa Leone X.\nTra Sei e Settecento la devozione a Giuseppe inizia a fiorire come non mai, promossa soprattutto da Teresa d'Avila e dalla Compagnia di Ges\u00f9, cos\u00ec che il santo trover\u00e0 maggiore presenza su altari a lui solo dedicati e di conseguenza anche nell'arte figurativa. La zona irradiante di questo culto \u00e8 la Spagna, in particolare Toledo, dove esiste la cappella di San Jos\u00e9, col santo rappresentato in compagnia di Ges\u00f9 adolescente da El Greco. Diventano cos\u00ec frequenti le rappresentazioni indipendenti di Giuseppe col Bambino in braccio, senza Maria, e le scene della morte del santo, nel suo letto domestico, consolato dal figlio ormai giovane adulto e dalla moglie (si pensi alle numerose versioni del soggetto dipinte da Luca Giordano).\nIn epoca moderna e contemporanea, accanto al proseguire delle iconografie tradizionali, si assiste con maggiore frequenza alla rappresentazione di Giuseppe come falegname e lavoratore: in queste scene si pu\u00f2 cogliere l'eco delle tensioni sociali di Otto e Novecento, a cui la Chiesa rispondeva con l'immagine conciliante del santo \"lavoratore divino\" che insegna al piccol\u00f2 Ges\u00f9 il mestiere come padre esemplare. Si possono citare come esempi la scena nella cappella dedicata al santo nella basilica di Loreto, di Modesto Faustini, o la pala nella basilica di San Lorenzo a Firenze, di Pietro Annigoni."}
{"id": "737514", "revid": "1982", "url": "https://it.wikipedia.org/wiki?curid=737514", "title": "Cantone di L'Aigle-Est", "text": "Il Cantone di L'Aigle-Est era una divisione amministrativa dell'Arrondissement di Mortagne-au-Perche.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di L'Aigle e i comuni di:"}
{"id": "737518", "revid": "984922", "url": "https://it.wikipedia.org/wiki?curid=737518", "title": "Cantone di L'Aigle-Ovest", "text": "Il Cantone di L'Aigle-Ovest era una divisione amministrativa dell'Arrondissement di Mortagne-au-Perche.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di L'Aigle e i comuni di:"}
{"id": "737519", "revid": "123687168", "url": "https://it.wikipedia.org/wiki?curid=737519", "title": "Sbarre (Reggio Calabria)", "text": "Sbarre (\"I Sb\u00e0rri\" o \"A Sb\u00e0rra\" in dialetto reggino) \u00e8 la VI circoscrizione del comune di Reggio Calabria.\nMorfologia.\nLa circoscrizione di Sbarre confina a nord con il torrente Calopinace, a sud con il torrente Sant'Agata, a ovest con il viale Calabria, a est con le linee di viale Europa e via Ciccarello.\nNato inizialmente come un quartiere esterno al nucleo urbano, \u00e8 una striscia di edificato che si estende da nord a sud, principalmente seguendo l'asse di via Sbarre Centrale.\nIl tessuto urbano non \u00e8 omogeneo, poich\u00e9 la zona contiene sia edifici che risalgono ai primi anni del secolo (alcuni anche sopravvissuti al terremoto del 1908, principalmente concentrati lungo Sbarre Centrale), che edifici di edilizia popolare sorti durante il boom edilizio degli anni settanta - ottanta.\nNe risulta una maglia urbana \"regolare a tratti\", poich\u00e9 i vari interventi in gran parte di edilizia pubblica ma anche di privati, non hanno tenuto in gran considerazione un disegno di insieme. La viabilit\u00e0 generale della zona \u00e8 infatti piuttosto caotica.\nIl terreno \u00e8 per lo pi\u00f9 pianeggiante, le alture cominciano a est del viale Europa, zona Modena - Ciccarello. La zona compresa fra viale Calabria e via Sbarre Centrale \u00e8 senza dubbio la zona con la qualit\u00e0 di vita migliore, \u00e8 una zona molto verde, ordinata e pulita e non ha segni di degrado.\nSistema viario.\nL'arteria principale \u00e8 rappresentata da via Sbarre Centrale, che si estende per circa 2\u00a0km, collegando le fiumare Calopinace e Sant'Agata. Per gran parte della sua lunghezza dal 20 settembre 2004 \u00e8 regolata con circolazione a senso unico in direzione nord.\nToponimo.\nContrariamente a quanto alcuni pensano, non c'\u00e8 alcun collegamento con la presenza del \"Carcere di San Pietro\" collocazione che potrebbe erroneamente indurre a ritenere che il quartiere porti il nome delle \"inferriate\" tipiche delle celle delle prigioni; inoltre non esiste alcuna relazione neanche con l'utilizzo di \"corpi contundenti\" quali \"verghe\" o \"spranghe\" durante la Rivolta di Reggio del 1970. Il toponimo veniva usato gi\u00e0 da prima della costruzione del Carcere (1932).\nPotrebbe trattarsi della dialettizzazione femminile \"Le Sbarre\" della voce latina di origine mediterranea \"Barra\" che indica degli \"accumuli sabbiosi o detritici formati dalla corrente marina o dallo scorrere di fiumi o torrenti nei pressi di una foce\". Il termine \"barra\" \u00e8 stato adoperato per rendere l'idea di qualcosa che impedisce o rallenta il decorso, il libero scorrimento o il fluire di qualcosa o di qualcuno. In geografia si utilizza per qualsiasi agglomerato naturale o manufatto artificiale che ostacola il normale passaggio, rappresentando in concreto un effettivo \"sbarramento\".\nNel caso specifico, vista la collocazione geografica tra le fiumare Calopinace e Sant'Agata, il nome troverebbe giustificazione dalla difficolt\u00e0 di un tempo nel guadare questi corsi d'acqua per raggiungere le propriet\u00e0 private o per il semplice attraversamento a causa della presenza di \"formazioni arenose\" lungo il loro corso e fino all'estuario o da resistenti \"staccionate\" costruite appositamente dall'uomo.\nL'espressione latina \"Ex Barrae\" (da cui forse \"Sbarre\"), con funzione privativa ad indicarne una peculiarit\u00e0 passata, sarebbe stata adottata nel periodo in cui l'attraversamento del Calopinace e del Sant'Agata non costitu\u00ec pi\u00f9 un problema e fu agevolato dalla realizzazione delle prime solide strutture per il transito o da percorsi sicuri e carrabili.\nMa pi\u00f9 probabilmente, il termine potrebbe essere una forma vernacolare dell'espressione ispanica \"Los Barrios\" (cio\u00e8 \"I Quartieri\") ad identificare sommariamente una borgata reggina cresciuta frettolosamente oltre le mura urbiche e gi\u00e0 per l'epoca spiccatamente popolare e caotica. Difatti, sappiamo che in epoca spagnola, re Ferrante fece eseguire nel 1458 le modifiche pi\u00f9 sostanziali al Castello Aragonese con le due grosse torri merlate verso sud alzando il castello di svariati metri per consentire ai cannoni di colpire fin'oltre al quartiere extraurbano di \"Sbarre\", oltre \"los Barrios\" appunto.\nUlteriori ipotesi.\nInoltre il termine \"Barra\" risulta curiosamente presente con i medesimi significati di quelli italiani anche nella toponomastica di localit\u00e0 del Portogallo, della Spagna, della Francia, del Brasile e dell'America Latina.\nI Fatti di Reggio.\nAgli inizi degli anni settanta il quartiere di Sbarre fu, assieme al quartiere di Santa Caterina, uno dei protagonisti dei Fatti di Reggio.\nProprio in questo quartiere si esercit\u00f2 l'opera di Ciccio Franco, uno dei principali promotori della rivolta che proprio per questo motivo fu sprezzantemente battezzato dai media \"Caporione di Sbarre\".\nLa rivolta, per quanto cruenta e sanguinosa, ebbe anche dei lati singolari: proprio per sottolineare il totale disprezzo per il governo in carica, i cittadini del quartiere dichiararono polemicamente la loro scissione dall'Italia e si autoproclamarono \"Repubblica di Sbarre Centrali\".\nIl \"208\".\nNel cuore di Sbarre, in via Sbarre Superiore, sorgeva l'ex-caserma \"Cantaffio\", dove era anticamente stanziato il 208\u00ba fanteria dell'esercito italiano.\nNel 1972 una ondata di piena del torrente Sant'Agata distrusse i due accampamenti nomadi sorti nel dopoguerra sulle sponde di tale corso d'acqua; in seguito a ci\u00f2 il prefetto dell'epoca ordin\u00f2 il \"provvisorio\" alloggiamento di tali nomadi all'interno dell'ex struttura militare.\nLa provvisoriet\u00e0 di tale provvedimento d'emergenza fu colpevolmente non risolta dalle amministrazioni comunali che si susseguirono nei successivi trent'anni; l'accampamento rom si trasform\u00f2 ben presto in una baraccopoli infestata da topi e in critiche condizioni igieniche (almeno due bambini morirono per infezioni dovuta alla scarsa igiene; a rendere ancora pi\u00f9 grave la presenza di tale baraccopoli fu la sua vicinanza con l'Ospedale Eugenio Morelli, nosocomio cittadino anch'esso sorto agli inizi degli anni settanta sfruttando un'altra ala dell'ex caserma.\nL'ex amministrazione Scopelliti avvi\u00f2 un progetto , completato dalle amministrazioni successive, volto a sanare l'incresciosa situazione dell'ex caserma Cantaffio; la prima fase di tale progetto, ha visto il trasferimento dei rom in vari alloggi comunali e l'abbattimento sia della baraccopoli che del vecchio Ospedale Morelli, mentre la seconda fase, svolta in collaborazione con la Regione Calabria, ha visto la ricostruzione ex novo e la riattivazione del nuovo ospedale \"Eugenio Morelli\", nonch\u00e9 la bonifica della restante parte dell'area.\n\u00c8 stato proposto di intitolare la nuova area, gi\u00e0 destinata a diventare un piccolo parco urbano con corsi d'acqua, verde, e giochi per i pi\u00f9 piccoli al servizio della cittadinanza, a don Lillo Altomonte, il parroco del rione Modena che nel 1972, in un momento di grande emergenza ricover\u00f2 i nomadi, travolti dalla piena del Sant'Agata, nei padiglioni abbandonati del 208.\nRecentemente l'area \u00e8 stata inclusa nel progetto del nuovo Ospedale Modelli il quale \u00e8 in fase di ampliamento."}
{"id": "737520", "revid": "110157", "url": "https://it.wikipedia.org/wiki?curid=737520", "title": "Cantone di Longny-au-Perche", "text": "Il Cantone di Longny-au-Perche era una divisione amministrativa dell'Arrondissement di Mortagne-au-Perche.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "737522", "revid": "287204", "url": "https://it.wikipedia.org/wiki?curid=737522", "title": "Cantone di Mortagne-au-Perche", "text": "Il Cantone di Mortagne-au-Perche \u00e8 una divisione amministrativa dell'Arrondissement di Mortagne-au-Perche.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 14 a 33 comuni.\nComposizione.\nI 14 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 33:"}
{"id": "737523", "revid": "375531", "url": "https://it.wikipedia.org/wiki?curid=737523", "title": "Cantone di Moulins-la-Marche", "text": "Il Cantone di Moulins-la-Marche era una divisione amministrativa dell'Arrondissement di Mortagne-au-Perche.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "737525", "revid": "767487", "url": "https://it.wikipedia.org/wiki?curid=737525", "title": "Cantone di Noc\u00e9", "text": "Il Cantone di Noc\u00e9 era una divisione amministrativa dell'Arrondissement di Mortagne-au-Perche.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "737526", "revid": "375531", "url": "https://it.wikipedia.org/wiki?curid=737526", "title": "Cantone di Pervench\u00e8res", "text": "Il Cantone di Pervench\u00e8res era una divisione amministrativa dell'Arrondissement di Mortagne-au-Perche.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "737527", "revid": "125651383", "url": "https://it.wikipedia.org/wiki?curid=737527", "title": "Giudice Dredd", "text": "Il Giudice Dredd (in originale \"Judge Dredd\"), il cui nome completo \u00e8 Joseph Dredd, \u00e8 un personaggio dei fumetti creato da John Wagner (testi) e Carlos Ezquerra (disegni) (da un'idea originale di Pat Mills) nel 1977. Viene pubblicato dal suo debutto sulla rivista britannica \"2000 AD\", di propriet\u00e0 della casa di videogiochi Rebellion Developments.\nDredd \u00e8 un ufficiale di polizia in una violenta citt\u00e0 futuristica dove fa parte di un corpo d'\u00e9lite denominato i Giudici. A loro vengono dati i poteri della polizia, della magistratura e del governo, potendo quindi arrestare, giudicare e persino giustiziare i criminali sul posto. Questi tutori dell'ordine possiedono uniformi e armamenti d'avanguardia in quanto rappresentano la massima espressione delle istituzioni e del Governo. In accordo con gli autori il personaggio nasce come satira della societ\u00e0 contemporanea e come denuncia del continuo aumento di potere dei corpi di Polizia nello stato moderno democratico.\nOltre alla serie su \"2000 AD\" il Giudice Dredd \u00e8 stato pubblicato su licenza anche da case editrici statunitensi. La DC Comics gli ha dedicato una serie regolare intitolata \"Judge Dredd: Legend of the Law\" durata 18 numeri (dal 1994 al 1995) e ha realizzato alcuni \"crossover\" con personaggi quali Batman e Lobo, la Dark Horse Comics ha pubblicato albi crossover che vedono Dredd contro Alien e Predator. Dal 2012 la IDW Publishing pubblica su licenza storie originali sul personaggio il quale debutta per l'editore con una serie regolare nel novembre di quell'anno, durata 30 albi fino al maggio 2015. Le storie di questa prima serie sono tutte scritte da Duane Swierczynski; a questa seguono altre serie e miniserie a dimostrazione di un certo successo ottenuto da questa versione a stelle e strisce del Giudice.\nIl sito web IGN ha inserito Giudice Dredd alla 35\u00aa posizione nella classifica dei cento maggiori eroi della storia dei fumetti, dopo Jesse Custer e prima di Spawn.\nStoria editoriale.\nContesto e ideazione.\nIl personaggio viene creato dal duo Wagner-Ezquerra per il settimanale \"2000 AD\", pubblicato dalla casa editrice britannica IPC Publishing (poi divenuta \"Fleetway\"). Il debutto avviene sul n. 2 dell'allora neonata pubblicazione e continua ancora nel 2014 a essere presente sulle pagine dell'ormai storica rivista a fumetti del Regno Unito. L'idea alla base del personaggio si deve a Pat Mills, redattore e autore assunto dalla \"IPC\" nel 1975 con lo scopo di lanciare un nuovo magazine a fumetti di carattere fantascientifico che sarebbe poi stato \"2000 AD\". Tra i vari personaggi da inserire nelle \"strip\" settimanali della rivista, Pat comincia a elaborare l'idea di creare un detective dell'occulto dal nome \"Judge Dread\", il quale si trova a indagare su crimini di natura sovrannaturale. Le atmosfere per\u00f2 si adattano poco al genere fantascientifico su cui si devono basare le storie di \"2000 AD\" e cos\u00ec l'idea passa nelle mani dello scrittore John Wagner. Egli crea di fatto un personaggio nuovo dal nome definitivo \"Judge Dredd\", un giustiziere inarrestabile facente parte di una Polizia di Stato che opera in un futuro distopico. A livello grafico viene concepito dall'artista spagnolo Ezquerra.\nNei primi anni di pubblicazione (su \"2000 AD\" settimanalmente con storie di sei pagine) il personaggio rimane uno sterminatore di criminali alquanto unidimensionale, proiettato su una societ\u00e0 del futuro ancora poco abbozzata. Il cambio nella qualit\u00e0 e spessore delle storie avviene con l'arrivo ai testi dello scrittore \"Alan Grant\", il quale accentua la violenza, la critica anti-autoritaria e anche lo humour indispensabile nel presentare un personaggio estremo e parodistico come Dredd. Questo tono nell'affrontare le storie \u00e8 rivoluzionario per una rivista che fino a quel momento \u00e8 stata indirizzata principalmente a un pubblico adolescenziale. Il successo ottenuto porta per\u00f2 la casa editrice a rivedere i suoi piani editoriali ponendo le basi per la realizzazione di fumetti pi\u00f9 cupi e sovversivi, creando serie quali \"Nemesis the Warlock\", \"Rogue Trooper\" e \"Strontium Dog\".\nIn una serie di carattere fantascientifico e post-apocalittico bisogna anche menzionare le influenze che hanno portato alla creazione di Mega City One, la megalopoli post-atomica dove Dredd amministra la legge del suo Governo. Wagner e Ezquerra la presentano come una visione futuristica di New York dove i cittadini vivono ammassati in quartieri chiamati \"Cityblock\"; enormi torri di cemento armato che ospitano fino a 60000 abitanti. Ognuna di queste zone deve fornire i servizi minimi necessari per l'intero arco di vita di un essere umano: dalla nascita in ospedale al forno crematorio. In una citt\u00e0 con un tale sovraffollamento sembrerebbe quasi naturale la creazione di un corpo d'\u00e9lite specializzato nell'eliminazione di chi non rispetta le regole. A questo scopo sono istituiti i \"Giudici\" di cui Joseph Dredd entra a fare parte. L'ispirazione per una citt\u00e0 di questo tipo parte dalla situazione metropolitana reale di molte citt\u00e0 britanniche del dopoguerra. Infatti il Governo inglese, in risposta all'aumento della popolazione tra gli anni cinquanta e sessanta, comincia a dare il via alla costruzione di enormi grattacieli di cemento che soprattutto a Londra e Glasgow sembrano desolati monoliti dell'era moderna. Gi\u00e0 negli anni settanta infatti il piano edilizio post-bellico mostra i suoi limiti, creando un paesaggio urbano inquietante, con un addensamento di cittadini (spesso provenienti dalle fasce pi\u00f9 povere della popolazione) difficilmente controllabile dalle forze dell'ordine.\nL'apporto creativo di Wagner e Grant.\nLa trasformazione di Dredd in un fumetto pi\u00f9 cupo e attento alle contraddizioni della societ\u00e0 inglese (e per estensione quella occidentale) lo si deve alla collaborazione creativa tra \"John Wagner\" e \"Alan Grant\". Wagner, pur essendo il creatore del personaggio ne prende il controllo creativo solo con la storyline \"Robots\", dove i testi e la storia cominciano a denunciare i limiti di una societ\u00e0 fortemente autoritaria come quella in cui opera Dredd. Viene inoltre deciso che il personaggio deve subire un normale processo di invecchiamento che segue il tempo reale in cui vengono pubblicate le sue storie. Quindi per ogni anno nella vita reale Dredd deve invecchiare un anno nei fumetti (dovrebbe avere sui settant'anni). Questa scelta viene operata per dare uno sviluppo (o forse declino) psicologico al personaggio e permettere di conseguenza di dare una continuity a tutte le vicende che lo riguardano. La prima vera grande epopea sul Giudice prende il nome \"Apocalypse War\" (divisa in venticinque parti) ed \u00e8 incentrata su una guerra nucleare tra \"Mega City One\" e la citt\u00e0 sovietica \"Est-Meg One\". In questa storia Dredd si rende responsabile di un genocidio di mezzo miliardo di persone in quanto rispedisce ai sovietici una testata nucleare diretta alla sua citt\u00e0. La questione per\u00f2 sembra non procurargli nessun senso di colpa in quanto indottrinato a rispondere a un'etica limitata e nazionalista. Le conseguenze di questa sua azione si ripercuoteranno per\u00f2 nei trent'anni successivi della sua esistenza e gli strascichi di \"Apocalypse War\" si avvertono ancora nella storyline \"Day of Chaos\", pubblicata nel 2012.\nNel corso degli anni ottanta il crudele fascismo di Dredd diviene ancora pi\u00f9 ovvio ed emerge prepotentemente nella storyline \"America\", dove il Giudice viene visto e raccontato attraverso gli occhi di una giovane immigrante che si unisce a un gruppo di attivisti pro-democratici. Essi vengono subito etichettati come terroristi dal Governo e perseguitati dai Giudici. Sar\u00e0 proprio Dredd a uccidere la protagonista, che muore simbolicamente sotto la Statua della Libert\u00e0, ponendo fine a ogni tipo di sogno di uno Stato democratico e ribadendo definitivamente che tipo di Legge impartisce Dredd e l'ordine che lui rappresenta. La deriva fascista e dispotica dei \"Giudici\" raggiunge il suo apice con le storie di Alan Grant il quale porta Dredd a combattere coloro che commerciano lo zucchero perch\u00e9 fa ingrassare, ogni tipo di droga compresa la caffeina perch\u00e9 nociva, e persino i fumetti perch\u00e9 sono messi all'indice come letteratura sovversiva.\nAmbientazione.\nLe storie di Dredd sono ambientate in un futuro distopico in cui la civilt\u00e0 umana \u00e8 sopravvissuta all'olocausto nucleare delle \"Guerre Atomiche\" (chiamate \"Atomic Wars\" nelle pubblicazioni originali) e la maggior parte degli abitanti si ritrova a vivere ammassata in enormi citt\u00e0 chiamate \"Mega-City\". Al di fuori di queste zone urbane esistono terre desolate, contaminate da materiale radioattivo e inquinanti di ogni genere. Prendono il nome di \"The Cursed Earth\" e sono in preda a trib\u00f9 di esseri umani (talvolta mutati) che vivono al di fuori di ogni legge e ordine sociale.\nIl luogo in cui Dredd presta servizio come Giudice \u00e8 \"Mega-City One\", situata sulla costa est degli Stati Uniti ma dallo stesso nome \u00e8 chiaro da subito che non si tratta dell'unica metropoli sopravvissuta.\nLe altre Mega-City.\nIn ordine di apparizione cronologica la seconda metropoli a essere creata visivamente sui fumetti si trova sulla Luna e prende il nome di \"Luna-1\". Appare a fine 1977 su 2000 AD quando Dredd ci viene mandato per prestare servizio per un breve periodo. In questa storia si accenna anche all'esistenza di altre mega-city nordamericane: \"Mega-City Two\" e \"Texas City\". Viene infatti rivelata l'esistenza di un trattato del 2061 tra queste due e Mega-City One, con il quale si spartiscono un milione di metri quadrati di superficie lunare. Queste metropoli terrestri hanno compiti di governo e giurisdizionali su Luna-1 con il preciso obbligo di mandare a rotazione un Giudice, con carica di Judge-Marshall, per un periodo di sei mesi. Judge Dredd durante uno dei suoi primi assegnamenti lunari deve garantire l'ordine durante le prime Olimpiadi disputate sulla Luna. Successivamente Dredd vi ritorna per altre avventure tra le quali le due scritte da Rob Williams: una del 2005 intitolata \"Breathing Space\" e l'altra del 2012 dal titolo \"Saudade\".\nNel 1978 durante la storyline \"Cursed Earth\" ci viene presentata Mega-City Two, ma solo in una breve sequenza per poi apparire anche nella pagina di apertura della storia \"Shok!\" (dove non compare Dredd) all'interno di \"Judge Dredd Annual\" del 1981. Il primo artista che la disegna \u00e8 Mike McMahon che per\u00f2 non gli dona nessun tratto distintivo rispetto alla Mega-City One concepita da Carlos Ezquerra. La metropoli \u00e8 situata in California e copre cinquemila miglia quadrate, quindi una superficie abbastanza ridotta per una mega-city del futuro. Questa citt\u00e0 della costa ovest rimane inutilizzata per diverso tempo nelle storie dei Giudici ma viene inserita da John Wagner e Colin MacNeil nella storia \"Song of the Surfer\" (1989-1990), e da Garth Ennis e Gregg Staples in \"Babes in arms\" (anche se solo per poche pagine) nel 1992. Poco dopo questi eventi Ennis realizza la storyline \"Judgement Day\" in cui la Terra \u00e8 sopraffatta da orde di zombie e cinque mega-city sono irrimediabilmente dominate dai morti viventi riportati in vita dal criminale chiamato \"Sabbat the Necromagus\". Queste cinque metropoli, tra cui Mega-City Two, vengono distrutte da ordigni atomici per decisione dello stesso Dredd. Siamo nell'anno 2114 secondo la cronologia ufficiale dell'universo di Dredd. Nella storia \"Supersurf 13\", pubblicata nel 1995 ci viene mostrata una Mega-City Two che \u00e8 stata rifondata come una colonia di Hondo City, ma questa versione della citt\u00e0 verr\u00e0 ufficialmente cancellata dalla continuity e non viene pi\u00f9 mostrata o menzionata. Nel 2011 gli autori Michael Carroll e Ben Willsher realizzano la storia \"California Babylon\" in cui ci mostrano dei sopravvissuti alla distruzione di Mega-City Two e nel 2013 nelle storie \"Wolves\" e \"The Forsaken\" si narra della deportazione di alcuni immigranti ex-sovietici nella zona dove prima si trovava la metropoli californiana, mettendo le basi per una sua possibile rifondazione.\nDal punto di vista editoriale la pi\u00f9 ampia descrizione e rappresentazione di come doveva essere Mega-City Two prima della sua distruzione in \"Judgement Day\" ci viene data dai disegni di Ulises Farinas per i testi di Douglas Wolk nella miniserie \"Judge Dredd: Mega-City Two\", pubblicata dalla casa editrice statunitense IDW nel 2014. La storia qui narrata si svolge circa vent'anni prima della distruzione della citt\u00e0 e vede un \"Dredd\" ancora abbastanza giovane recarsi in missione nella metropoli della costa ovest. L'idea alla base della miniserie \u00e8 supportata sia da Chrys Ryall (editor della \"IDW\") e Matt Smith (editor della britannica \"2000 AD\"). Dati i pochi resoconti e le rappresentazioni scarse della seconda Mega-City, Farinas si ritrova carta bianca nel ricreare questa metropoli del futuro. Le fonti di ispirazione a cui attinge sono eterogenee e includono: i video hip hop degli anni ottanta, i \"Cyberpunk Manga\", la \"Mega-City\" rappresentata nel film con Sylvester Stallone degli anni novanta (di cui \u00e8 un grande sostenitore), il fumetto \"Love and Rockets\" dei fratelli Hernandez, il libro \"Slouching Towards Bethlem\" della scrittrice Joan Didion e la canzone \"California Earthquake\" della cantante Cass Elliot.\nNonostante si accenni a Texas City gi\u00e0 nel 1977 la metropoli texana viene creata visivamente solo a partire dal 1992 su \"Judge Dreed Magazine\" (vol. 2). Essa appare nel serial \"Texas City Sting\" in cui lo stesso Dredd vi si reca in missione. La metropoli texana appare sporadicamente, descritta in scarso dettaglio in alcune storie prima del 1992 ed \u00e8 la zona di origine della \"Angel Gang\".\nLa citt\u00e0 storicamente antagonista di Mega City One \u00e8 \"Est-Meg One\", la citt\u00e0 sovietica costruita sul luogo dove si trovava Mosca nel periodo precedente alle guerre atomiche. Analogamente a quanto avviene in Nord America anche in Russia e altri paesi sovietici sono nate delle metropoli chiamate \"Sov-City\". Il primo accenno a esse avviene nel 1979 durante la storyline \"Battle of the Black Atlantic\" e il conflitto continuo tra le Mega-City americane e quelle sovietiche porter\u00e0 alla cataclismatica storyline \"Apocalypse War\" in cui Dredd si macchia di genocidio e le cui conseguenze si risentiranno in tutta la continuity di Dredd fino alle ultime storie pubblicate.\nLa situazione geopolitica della Terra nel futuro distopico di Dredd viene esplorata in maniera pi\u00f9 ampia a partire da met\u00e0 degli anni ottanta. Nel 1986 nella storyline \"Atlantis\" si ha modo di vedere i Giudici di \"Brit-Cit\" e di avere maggiori descrizioni sulla metropoli che prende il posto di Londra (anche se l'esistenza della mega-city britannica viene accennata gi\u00e0 qualche anno prima). Sempre negli anni ottanta si comincia a esplorare il Giappone del futuro grazie a storie quali \"Our Man in Hondo\", \"Shimura\" e \"Hondo City Justice\". La cultura giapponese viene presentata all'avanguardia delle innovazioni tecnologiche ma ancora fortemente legata alle tradizioni feudali. Per esempio le donne sono poste in un rango inferiore rispetto agli uomini e i giudici indossano delle armature che ricordano quelle dei samurai. Inoltre \u00e8 presente la figura del ronin e la Yakuza detiene un forte potere sulla societ\u00e0. Non mancano riferimenti alla cultura pop giapponese come la minaccia di gigantesche creature che attaccano la citt\u00e0, nella tradizione dei film con protagonista Godzilla e gli altri Kaij\u016b. La pi\u00f9 importante mega-city giapponese viene individuata in Hondo City. Nel 1991 Mark Millar ambienta la storyline \"Red Razors\" alcuni decenni avanti rispetto alla continuity di Dredd e ha modo di descrivere una sua visione del futuro della Russia e i popoli che la abitano. Nello stesso anno Garth Ennis e Steve Dillon su \"2000 AD\" portano Dredd in Irlanda nella storyline \"Emerald Isle\" in cui l'isola ci viene mostrata come un enorme parco a tema. In una storyline del 1993 intitolata \"Book of the Dead\", Grant Morrison, Mark Millar e Dermot Power creano la mega-city egiziana \"Luxor\" dove si reca Joe Dredd. A essa far\u00e0 seguito (tra il 1993 e il 1996) la creazione di diverse altre mega-city africane, introducendo anche i \"Pan-African Judges\", cio\u00e8 un corpo di Giudici avente giurisdizione in Africa. Le storie ambientate in questo continente sono disegnate in gran parte (e talvolta scritte) dall'artista di origine nigeriana Ajibayo Akinsiku (detto anche \"Siku\").\nTeam-up.\nA met\u00e0 degli anni ottanta comincia a nascere l'idea di fare incontrare Dredd con personaggi di altri universi fumettistici o quantomeno di realizzarne delle storie al di fuori della rivista \"2000 AD\". Nel 1986 si comincia a discutere di un possibile team-up con Batman della statunitense DC Comics. La realizzazione del progetto sarebbe dovuta ricadere su Alan Moore ai testi (il quale pare abbia realizzato un soggetto) e Brian Bolland ai disegni, ma l'opera non viene realizzata. Nel 1988 c'\u00e8 un piano per realizzare una graphic novel su Judge Dredd/Batman scritta da \"John Wagner\" e \"Alan Grant\" (all'epoca ai testi della serie Detective Comics) e disegnata da Alan Davis e Paul Neary. Anche quest'opera rimane per\u00f2 incompiuta. L'incontro tra Batman e Dredd \u00e8 per\u00f2 solo rimandato di qualche anno perch\u00e9 nel 1991 esce l'albo \"Batman/Giudice Dredd: Giudizio su Gotham\" disegnato da Simon Bisley con ai testi il duo Wagner-Grant. L'opera ha un grande successo e rientra tra gli \"inter-company comics cross-overs\", cio\u00e8 quelle storie a fumetti in cui due editori realizzano un incontro tra personaggi del loro universo fumettistico e che sono quindi editorialmente rivali. In questo caso abbiamo il Giudice Dredd (personaggio della britannica Fleetway) che incontra Batman (della \"DC Comics\"). Tra l'altro questa storia risulta essere in continuity con quanto accade a Dredd nelle sue pubblicazioni originali. Infatti nella sua storia successiva che cronologicamente \u00e8 \"Judge Death: The True Story\", il Giudice \u00e8 tenuto in custodia in quanto viene catturato dal \"Giudice Anderson\" alla fine di \"Giudizio su Gotham\".\nIl duo Grant-Wagner si mette subito al lavoro per un nuovo team-up tra il Cavaliere Oscuro e il Giudice Dredd. Ai disegni viene chiamato Glenn Fabry, divenuto celebre per i suoi disegni delle storie di Sl\u00e0ine su \"2000 AD\". L'opera subisce per\u00f2 un notevole rallentamento nella sua realizzazione, soprattutto per la lentezza di Fabry nel completare le sue tavole dipinte. Viene ultimata e pubblicata solo nel 1998 come miniserie in due parti con il titolo \"Batman/Judge Dredd: Die Laughing\". Fabry viene supportato nei disegni da altri due artisti quali Jason Brashill e Jim Murray. Nonostante il ritardo nell'uscita la storia \u00e8 ancora messa in continuity con le vicende di Dredd, infatti qui viene ucciso un personaggio secondario ma importante e viene portata avanti la storyline che riguarda i \"Dark Judges\". Nel frattempo Alan Grant e John Wagner realizzano altri \"intercompany cross-overs\" con la \"DC\". Si tratta di \"Batman/Giudice Dredd: Vendetta a Gotham\" (del 1993), \"Batman/Giudice Dredd: L'ultimo enigma\" (del 1995) e del primo team-up di Dredd che non sia con \"Batman\" cio\u00e8 \"Lobo/Giudice Dredd: Motociclisti sbrokkati contro mutanti infernali\". Questo albo ha come co-protagonista Lobo, uno degli anti-eroi di maggior successo per la \"DC\" negli anni novanta.\nNel 1997 comincia la collaborazione tra la \"Fleetway\" e la Dark Horse Comics che porta al primo incontro-scontro tra Joseph Dredd e un personaggio appartenente a un universo \"cinematico\", cio\u00e8 il feroce cacciatore alieno Predator di cui la \"Dark Horse\" detiene i diritti per le pubblicazioni a fumetti. Nasce cos\u00ec la miniserie di tre numeri \"Predator contro Giudice Dredd\" realizzata da \"John Wagner\" (testi) e Enrique Alcatena (disegni). L'opera viene pubblicata negli Stati Uniti dalla \"Dark Horse\" e serializzata nel Regno Unito su \"Judge Dredd Magazine\" (contemporaneamente nel 1997). Nel 2003 Dredd affronta gli Alien, altri personaggi cinematografici alieni facente parte dell'universo di \"Predator\" e pubblicato anch'esso dalla \"Dark Horse\". Si tratta di una miniserie in quattro parti dal titolo \"Giudice Dredd contro Aliens\", realizzata da \"John Wagner\" e Andy Diggle (ex redattore di \"2000 AD\") ai testi e disegnata da Henry Flint. La storia \u00e8 in continuity con le pubblicazioni settimanali inglesi di Dredd e porta a conclusione una sotto-trama sviluppata nell'arco narrativo \"Out of the Undercity\" introducendo un nuovo personaggio ricorrente dal nome \"Judge Sanchez\".\nDopo quest'ultima miniserie passano dieci anni prima di un nuovo \"inter-company cross-over\" per Dredd e l'occasione comincia a materializzarsi quando la statunitense IDW Publishing prende i diritti per la ideazione e pubblicazione di nuove storie del Giudice Dredd (e altri personaggi di \"2000 AD\") negli USA. Da questa collaborazione nasce la miniserie \"Mars Attacks Judge Dredd\", pubblicata nel 2013. L'opera vede Dredd affrontare gli invasori alieni marziani della serie di card della Topps i cui diritti per la pubblicazione a fumetti sono (in questo periodo) della \"IDW\". Viene realizzata da Al Ewing ai testi (autore della storyline del 2012 di Dredd \"The Cold Deck\") e disegnata da John McCrea, che ha gi\u00e0 disegnato Dredd nel serial \"Chopper: Earth, Wind and Fire\" su \"Judge Dredd Magazine\" nel 1990.\nIl 27 luglio 2016 viene distribuita la miniserie \"Predator contro Giudice Dredd contro Aliens\". Pubblicata dalla Dark Horse Comics, vede ai testi John Layman (scrittore vincitore di un Eisner Award) e ai disegni Chris Mooneyham, le copertine sono realizzate da Glenn Fabbry. A distanza di tredici anni si realizza quindi una nuova storia che vede Dredd contro Alien e in cui viene coinvolto anche Predator, gi\u00e0 affrontato dal Giudice in una storia del 1997. La durata della \"limited-serie\" \u00e8 di quattro albi.\nAltri media.\nDredd \u00e8 stato protagonista di film, videogiochi, romanzi, giochi da tavolo, giochi di ruolo, giochi di carte collezionabili e \"radio drama\".\nInoltre la band thrash metal Anthrax ha preso spunto del fumetto per la canzone \"I Am the Law\" dell'album \"Among the Living\".\nCinema.\nIl personaggio di Dredd viene portato sul grande schermo per la prima volta nel 1995 con il film \"Dredd - La legge sono io\", diretto da Danny Cannon, dove nei panni del Giudice Dredd troviamo il grande attore Sylvester Stallone; il film incass\u00f2 113 milioni di dollari a fronte di un budget di 90 milioni. L'opera si classifica all'80\u00ba posto (come incassi in USA) tra i film basati su opere a fumetti (realizzati dal 1978 in poi).\nIl 21 settembre 2012 esce un nuovo film tratto dai fumetti del Giudice Dredd e intitolato semplicemente \"Dredd - Il giudice dell'apocalisse\" (\"Dredd\"). La storia e i personaggi non hanno alcun legame con l'adattamento precedente e difatti l'attore che interpreta Dredd \u00e8 Karl Urban. Il film \u00e8 diretto da Pete Travis e prodotto dalla Lions Gate Entertainment. Rispetto alla pellicola di Cannon l'opera viene accolta favorevolmente dalla critica che ne apprezza la violenza volutamente eccessiva contrapposta al tono autoironico di fondo e allo humor presente in diverse scene, ma si rivela un flop ai botteghini, dove incassa solamente 35 milioni di dollari in tutto il mondo, a fronte del budget di 50 milioni. Nella classifica dei film basati su opere a fumetti (in relazione agli incassi USA dal 1978) si colloca solo al 103\u00ba posto. Nonostante lo scarso successo negli incassi cinematografici, il film ha un grande successo nelle vendite in DVD e Blu-ray Disc. La versione per l'home video esce il 13 gennaio 2013 e debutta al primo posto per copie vendute secondo la classifica \"Nielsen VideoScan First Alert Sales\", battendo il lungometraggio \"Frankenweenie\" della Walt Disney (secondo posto) e risollevando le aspettative per le potenzialit\u00e0 del franchise di Dredd al livello multimediale. In seguito al rinato interesse per il personaggio negli USA, grazie anche alle serie della \"IDW Publishing\", la casa editrice inglese \"Rebellion\" decide di realizzare il sequel del film in una storia a fumetti dal titolo \"Dredd: Underbelly (movie sequel) One-Shot\". Si tratta di un albo unico con la peculiarit\u00e0 di essere il primo fumetto britannico su Dredd a essere pubblicato nel classico formato dei \"comics\" statunitensi (32 pagine a colori, spillato). Viene distribuito a partire da gennaio 2014 attraverso i \"comic stores\" (o fumetterie), nel formato per Kindle Fire, nook e \"2000 AD iPad App\".\nVideogiochi.\nVideogiochi basati con licenza ufficiale sul personaggio:"}
{"id": "737529", "revid": "33689", "url": "https://it.wikipedia.org/wiki?curid=737529", "title": "Judge Dredd", "text": ""}
{"id": "737530", "revid": "984922", "url": "https://it.wikipedia.org/wiki?curid=737530", "title": "Cantone di R\u00e9malard", "text": "Il Cantone di R\u00e9malard era una divisione amministrativa dell'Arrondissement di Mortagne-au-Perche.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "737531", "revid": "1226", "url": "https://it.wikipedia.org/wiki?curid=737531", "title": "Dredd", "text": ""}
{"id": "737532", "revid": "984922", "url": "https://it.wikipedia.org/wiki?curid=737532", "title": "Cantone di Le Theil", "text": "Il Cantone di Le Theil era una divisione amministrativa dell'Arrondissement di Mortagne-au-Perche.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "737533", "revid": "767487", "url": "https://it.wikipedia.org/wiki?curid=737533", "title": "Mazza da baseball", "text": "La mazza da baseball \u00e8 un bastone di legno massiccio o di metallo cavo utilizzato nel gioco del baseball per colpire la palla. Il giocatore che la impugna, con ambo le mani, \u00e8 chiamato battitore.\nVe ne sono di vari tipi, pesi e misure, ma non ha mai un diametro maggiore di 7 centimetri nella parte pi\u00f9 larga e non misura pi\u00f9 di 90 cm di lunghezza. Essa \u00e8 costruita con cura, anche utilizzando diversi materiali perch\u00e9 abbia un buon bilanciamento e permetta battute potenti.\nI materiali impiegati.\nVi sono tre tipi di mazze, divise in base ai materiali di cui sono composte:\nAlluminio.\nLe mazze in alluminio sono utilizzate nelle leghe giovanili, in Italia, della FIBS. Esse sono, a loro volta, suddivise in due tipi:\nLe \"slim\".\nLe slim sono utilizzate nella categoria \"Ragazzi\" (8-11 anni). Come dice il nome, esse sono slim, cio\u00e8 \"sottili\". Le lunghezze, misurate in pollici, variano da 25 a 30 (63,5-76,2 cm). Data la loro composizione, sono leggerissime e pertanto facilmente utilizzabili dai bambini. Non permettono per\u00f2 battute lunghe e potenti.\nLe \"strong\".\nLe strong sono invece utilizzate nelle categorie \"Allievi\" e \"Cadetti\" (11-13 anni e 13-15 anni). Strong significa \"forte\", \"potente\". Esse hanno infatti un diametro quasi doppio alle mazze slim e le lunghezze variano da 31 fino a 35 (78,4-90 cm). Essendo cos\u00ec massicce sono indicate per battitori di potenza e permettono, se utilizzate correttamente, di eseguire lunghe battute.\nLegno.\nLe mazze in legno sono utilizzate nella categoria \"Under 21\" e in tutti i campionati seniores. I legni utilizzati sono comunemente il frassino (ash), l'acero canadese (maple), la betulla (birch), o pi\u00f9 raramente la quercia (oak) e il guayabi. Danno, come lunghezza delle battute, un rendimento molto inferiore all'alluminio. Le lunghezze variano da 31 a 35 pollici. Anche il peso \u00e8 maggiore rispetto al metallo.\nIl problema maggiore \u00e8 la loro fragilit\u00e0: infatti se, durante una battuta, si colpisce la pallina sul manico, e non sulla parte pi\u00f9 larga, la mazza spesso si spezza.\nMazze composite.\nLe mazze composite sono essenzialmente di due tipi: composite con solo parti in legno e composite con parti di legno e resine o fibre sintetiche.\nLe composite in solo legno sono formate da pi\u00f9 pezzi di legno (acero, frassino, bamb\u00f9 o misto) uniti fra loro con colle ed incastri fino a formare un unico pezzo, il manico \u00e8 talvolta rinforzato con un nastro di fibra di vetro.\nLe mazze del secondo tipo invece hanno solitamente la parte terminale che colpisce la palla (detta barrell) costituita da un cilindro di legno cavo e l'altra formata da un cilindro di materiale sintetico che si inserisce nella parte in legno e che funge da manico e da \"anima\" interna.\nI vantaggi rispetto alle tradizionali mazze in legno sono principalmente la maggior resistenza in caso di palle colpite non correttamente (troppo in punta o con il manico) e una vita utile pi\u00f9 lunga (pi\u00f9 battute prima della rottura per fatica del materiale)."}
{"id": "737534", "revid": "767487", "url": "https://it.wikipedia.org/wiki?curid=737534", "title": "Cantone di Tourouvre", "text": "Il Cantone di Tourouvre \u00e8 una divisione amministrativa dell'Arrondissement di Mortagne-au-Perche.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 15 a 41 comuni.\nComposizione.\nI 15 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 41:"}
{"id": "737535", "revid": "729019", "url": "https://it.wikipedia.org/wiki?curid=737535", "title": "Caramon Majere", "text": "Caramon Majere \u00e8 un personaggio di fantasia creato da Margaret Weis e Tracy Hickman e comparso per la prima volta nella saga \"Le Cronache di Dragonlance\". \u00c8 il fratello gemello di Raistlin, nonch\u00e9 fratellastro di Kitiara Uth Matar.\nNonostante le apparenze lo qualifichino come uno stupido bue mansueto, che non ha altra aspirazione nella vita salvo quella di riempirsi lo stomaco, Caramon \u00e8 in realt\u00e0 un personaggio d'inimmaginabile complessit\u00e0. Il suo amore viscerale per il gemello, che a volte sconfina quasi nella morbosit\u00e0, \u00e8 dovuto alla semplice constatazione della propria forza e dell'estrema debolezza di Raistlin: Caramon ripeter\u00e0 pi\u00f9 e pi\u00f9 volte, nel corso dei vari libri che lo vedono protagonista assieme al gemello, di non avere altra scelta che restare al suo fianco, poich\u00e9 essi sono una persona sola divisa in due e, come Raistlin \u00e8 la forza spirituale e intellettiva di quel ristretto nucleo familiare, Caramon ne \u00e8 la forza fisica.\nL'amore sconfinato di Caramon viene ripagato dal gemello con una dura moneta, poich\u00e9 Raistlin maledice gli dei per \"lo scherzo crudele\" che gli hanno giocato, assegnando \"\"a Caramon un corpo senza mente, ed a me una mente senza corpo\", e la sua gelosia nei confronti del fratello cresce di pari passo con l'oscurit\u00e0 della sua anima. Successivamente ci si accorger\u00e0 che, dei due gemelli, la vittima di uno scherzo crudele, dal quale potr\u00e0 uscire solo dopo una lunga battaglia contro se stesso, in realt\u00e0 non \u00e8 Raistlin, ma \u00e8 proprio lo stesso Caramon.\nGiovinezza.\nNato a Solace ed allevato alla vita militare dalla sorellastra Kitiara, Caramon si presenta subito come l'esatto opposto del suo fragile gemello: come Raistlin ha infatti ereditato il talento magico della madre, Rosamun, Caramon \u00e8 la copia esatta di suo padre Gilon, un uomo gioviale e mite dal fisico possente, e fa esercizio di tutta la sua pazienza per occuparsi del gemello che fin da piccolo soffre di una salute tremendamente cagionevole. Di carattere docile ed allegro, Caramon \u00e8 sempre pronto a sorridere a qualsiasi scherzo, anche se \u00e8 rivolto a lui: l'unica cosa che \u00e8 in grado di far infiammare immediatamente la sua ira, \u00e8 una qualunque offesa o minaccia al gemello che egli protegge strenuamente, con grande scorno dello stesso Raistlin. Infatti, anche se tutti (Raistlin compreso) lo credono irrimediabilmente stupido, egli \u00e8 in realt\u00e0 solo lento nel ragionamento, che per\u00f2 lo porta invariabilmente alla soluzione esatta: questo non serve per\u00f2 a rassicurare il suo gemello, che trova la lentezza di Caramon assolutamente irritante.\nAddestrato come guerriero prima dalla sorellastra e poi, dopo la sua partenza in cerca d'avventure, dal vecchio e burbero nano Flint Fireforge, Caramon diventa un eccellente combattente e passa le giornate ad esercitarsi con l'amico Sturm Brightblade, anch'esso appassionato della vita marziale.\n\u00c8 per questo motivo che a Raistlin viene un'idea per guadagnarsi il pane assieme al gemello dopo la morte dei genitori, ossia di combinare la sua magia con la spada di Caramon e di diventare due mercenari esperti in quella difficile arte: dal canto suo, Caramon accetta come sempre con entusiasmo l'offerta del fratello, anche se in realt\u00e0 egli vede con diffidenza la magia che Raistlin si ostina a studiare, ed \u00e8 poi assolutamente terrorizzato dai maghi in s\u00e9.\nLa Prova di Raistlin, avvenuta nella Torre di Wayreth, sar\u00e0 il primo ostacolo serio contro cui la cieca fiducia di Caramon nel suo gemello andr\u00e0 a scontrarsi, poich\u00e9 ivi assister\u00e0 alla prima inconfutabile manifestazione della malvagit\u00e0 di Raistlin che finir\u00e0 per uccidere un'immagine illusoria di Caramon: le critiche condizioni di salute del gemello dopo questa Prova, tuttavia, distrarranno Caramon dalla sua terribile visione, che non torner\u00e0 ad esigere il conto se non dopo molti anni a venire.\nLa Guerra delle Lance.\nDurante la guerra, Caramon dar\u00e0 sfoggio della sua grande abilit\u00e0 con la spada, e i due gemelli avranno modo di dimostrare al mondo quanto l'addestramento marziale abbia giovato alla loro capacit\u00e0 di combattere assieme. Tuttavia, il segreto della Prova di Raistlin pesa troppo sulla coscienza di suo fratello, tanto da avvelenare con una componente morbosa la sua gi\u00e0 strettissima dipendenza da Raist. Innamorato di Tika, Caramon rifiuter\u00e0 infatti di condividere la propria vita con lei, affermando che \"il suo primo impegno \u00e8 verso suo fratello\": dal canto suo, Raistlin osteggia questa relazione per puro dispetto nei confronti del gemello, dato che il favorirla gli toglierebbe definitivamente Caramon dai piedi come suo desiderio da moltissimi anni.\nCaramon sar\u00e0 ferito a morte dal tradimento di Raistlin sulla \"Perechon\" (come \u00e8 narrato nell'episodio \"I draghi dell'alba di primavera\"), e si riprender\u00e0 solo apparentemente dallo shock di vedersi abbandonato dal gemello che tanto amava. Alla fine della guerra, infatti, egli supplicher\u00e0 invano Raistlin di portarlo con s\u00e9 nella sua nuova vita da Arcimago della Torre di Palanthas, e si dichiarer\u00e0 pronto a seguire il gemello nelle tenebre anche se questo dovesse essere causa della sua morte. Come vedremo in seguito, questo avverr\u00e0 lo stesso all'insaputa di entrambi.\nLa lotta con Raistlin.\nLa seconda trilogia si apre con uno scenario deprimente: il matrimonio fra Tika e Caramon, infatti, non \u00e8 stato felice come i due coniugi speravano, ed il grosso guerriero non ha saputo far fronte alla delusione per il tradimento del gemello, tanto da diventare un alcolizzato fonte di ridicolo per tutta Solace. La missione che gli viene proposta dai maghi, cio\u00e8 di fermare i piani che Raistlin trama per diventare un dio, appare dunque come un dono del cielo per Caramon, che accetta sperando di poter uccidere il possente Fistandantilus e di fare in modo che Raistlin non diventi malvagio: ma la realt\u00e0 si rivela ben diversa.\nNel corso della trilogia, Caramon si ritrover\u00e0 ad altalenare fra le emozioni pi\u00f9 diverse nei confronti del fratello, nel tentativo di strappare i dolorosi legami che li legano dalla nascita: passer\u00e0 dunque dalla speranza all'odio, dall'affetto al ribrezzo, ed infine alla fredda constatazione delle differenti strade che i due gemelli devono prendere. Come pronosticato da Par-Salian all'inizio del primo libro, quel viaggio indietro nel tempo sarebbe servito solo a \"salvare un'anima\"\": ma bench\u00e9 Caramon pensasse che l'anima in gioco fosse quella del gemello, scoprir\u00e0 invece che si trattava della sua.\nAltri eventi.\nDefinitivamente sistemato a Solace, Caramon avr\u00e0 due figlie femmine, Laura e Dezra, e tre maschi, Tanin, Sturm e Palin: quest'ultimo causer\u00e0 nuovamente l'insorgere delle vecchie ferite nei confronti del gemello, per l'interesse che egli manifesta nei confronti della magia e per la sua straordinaria somiglianza con Raistlin (come narrato nel libro \"La seconda generazione\"). Prima dell'inizio della \"Guerra contro Caos\", inoltre, Caramon avr\u00e0 il triste compito di seppellire i propri figli maggiori, e di veder partire il giovane mago verso una guerra che potrebbe causare la fine di tutte le cose: in compenso, questo dolore sar\u00e0 mitigato da un nuovo incontro con il gemello e da una parziale riappacificazione tra i due, dovuta ad una presa di coscienza di Raistlin dei propri errori e ad uno slancio di umilt\u00e0 assolutamente inusuale per lui.\nCaramon ricomparr\u00e0, ormai vecchio e debole, anche nel libro \"L'era dei dragoni\", ma il suo tempo \u00e8 ormai finito e, nonostante egli desideri profondamente unirsi all'esercito che combatter\u00e0 la nuova guerra per la difesa di Ansalon, deve rassegnarsi alla vecchiaia incipiente e lasciare che siano gli altri a combattere per lui.\nMorir\u00e0 poco dopo Tika, all'inizio della Guerra delle Anime, dopo aver incontrato Tasslehoff che aveva viaggiato nel futuro per poter fare un discorso al funerale dell'amico. Nel momento della sua morte si accorge dell'assenza dell'anima del gemello Raistlin, che doveva passare al nuovo livello di esistenza insieme alla sua, e fa giurare al cavaliere di Solamnia Gerard Uth Mondar che avrebbe portato Tasslehoff da Dalamar per indagare sulla questione."}
{"id": "737536", "revid": "122277568", "url": "https://it.wikipedia.org/wiki?curid=737536", "title": "Savate", "text": "La savate \u00e8 uno \"sport\" da combattimento, conosciuta anche con il nome di \"boxe francese savate\".\nLa Federazione mondiale \u00e8 la FISav ('F\u00e9d\u00e9ration International de Savate'), la cui sede si trova a Thiais.\nPer le sue particolari caratteristiche \u00e8 considerata anche un'arte marziale. Infatti, oltre al conosciuto sport da \"ring\", esistono altre discipline associate alla stessa \"savate\" che ne arricchiscono le potenzialit\u00e0, quali la savate self- defence, la savate boxe de rue, canne baton e canne de combat.\nNata nei quartieri pi\u00f9 poveri di Parigi e sviluppatasi tra l'aristocrazia francese durante i primi anni dell'Ottocento, \u00e8 divenuta col tempo anche uno \"sport\" da combattimento.\nParticolarit\u00e0 di tale disciplina \u00e8 che i \"savateur\" indossano apposite scarpe rigide.\nOrigini.\nLa \"savate\" nacque nei porti di Marsiglia nella seconda met\u00e0 del XVIII secolo, grazie al contributo di marinai che facevano ritorno dall'Italia, specialmente da Genova (in francese il termine \"savate\" significa infatti 'ciabatta', con riferimento alle ciabatte che i marinai francesi e italiani indossavano abitualmente all'epoca della sua nascita). Nella \"savate\" \u00e8 fondamentale possedere un'elevata fluidit\u00e0, precisione e resistenza. Cresciuta negli ambienti malavitosi marsigliesi, la \"savate\" si diffuse soprattutto nell'aristocrazia francese, raffinando le tecniche e donando eleganza al combattimento. Vengono insegnati due tipi di \"savate\": quella classica e quella romantica. La prima impiega solo pochi colpi: i calci sono bassi e non vanno al di sopra del ginocchio, le mani rimangono aperte e lo scopo \u00e8 soprattutto l'autodifesa. La seconda usava gli stessi colpi, ma portandoli a tutti i livelli, basso, medio e alto, e con un puro spirito ludico. Nel 1829 nacque il termine \"chausson\", che identificava appunto la \"savate\" romantica e non indicava il combattimento di strada come il termine \"savate\"; anzi, individuava una pratica sicuramente pi\u00f9 nobile. Invece le tecniche di braccia usate sono le stesse usate del pugilato: diretto, \"jab,\" gancio e montante. Proibita dal Fascismo durante la Seconda guerra mondiale, in quanto diffusa tra le brigate partigiane, alla fine della guerra la \"savate\" ricominci\u00f2 a diffondersi grazie a Pierre Baruzy, riconosciuto come la persona al quale si deve la sopravvivenza dello stesso \"savate\": unidici volte campione francese, rifonda il \"Committee National de Boxe Francaise,\" individuando nuovi \"standard\" per la disciplina. L'allenamento nella \"savate\" tende a conferire leggerezza, eleganza, resistenza e velocit\u00e0. I combattenti si distinguono di solito per l'eleganza e l'equilibrio dei movimenti, e per la raffinatezza schermistica; molto considerati sono il pugilato e il continuo fluttuare. \u00c8 dibattuto, in ambito accademico se i calci del \"savate\" fossero d'origine orientale, probabilmente indocinese, vietnamita o cambogiana, o se nascano solo in reazione a una legge francese che assimilava i pugni a armi; tuttavia, quella dell'origine orientale \u00e8 una teoria accettata da quasi tutte le scuole di \"savate\".\nColpi di piede.\nTutti i calci, tranne lo \"charlemont\", possono essere eseguiti sia con la gamba avanzata sia con la gamba arretrata e possono essere portati in linea bassa, mediana e alta.\nI calci possono essere combinati con colpi di braccia e portati in sequenza, fintati oppure doppiati. I calci possono essere anche acrobatici, e ne esistono altri oltre a quelli sotto elencati, considerati colpi base.\nIl \"fouett\u00e9\" \u00e8 uno dei calci pi\u00f9 usati nei combattimenti. Le parti con cui si colpisce l'avversario sono la punta e il collo del piede.\nL'esecuzione del calcio prevede una fase di caricamento, nella quale il ginocchio viene portato verso l'alto, e una fase di distensione, nella quale si viene a contatto con il bersaglio.\nPer i \"fouett\u00e9\" portati al viso o allo stomaco il caricamento \u00e8 pi\u00f9 marcato, mentre per il \"fouett\u00e9\" basso il caricamento \u00e8 minore e la gamba portante si flette leggermente.\nQuesto colpo pu\u00f2 essere doppiato, nel senso che, una volta portato il colpo, lo si pu\u00f2 ripetere in modo molto rapido, senza riportare il piede a terra.\nIl \"fouett\u00e9\" basso portato con la gamba arretrata \u00e8 un calcio molto efficace, cos\u00ec come i \"fouett\u00e9\" alti o allo stomaco portati con la gamba avanzata.\nLa tecnica di esecuzione dello \"chass\u00e9\" \u00e8 simile al \"fouett\u00e9\", ma la parte con cui si colpisce l'avversario \u00e8 il tallone.\nQuesto calcio, oltre che in fase d'attacco, \u00e8 molto utile in difesa, dato che si pu\u00f2 bloccare l'avversario durante l'esecuzione di un calcio; in questo caso \u00e8 anche chiamato \"arresto\".\nGli chass\u00e9 possono essere eseguiti anche saltati, oppure effettuando un passo in avanti con la gamba arretrata, che passa dietro alla gamba avanzata: in questo lo chass\u00e9 diventa \"incrociato\".\nUn particolare tipo di \"chass\u00e9\" \u00e8 quello \"tornante\": il colpo viene eseguito dopo una rotazione sulle punte, e viene portato con la gamba arretrata.\nPu\u00f2 essere eseguito in risposta a un \"fouett\u00e9\" dell'avversario, dopo averlo parato in modo tale da \"spazzare\" via la gamba dell'avversario.\nQuesto calcio viene eseguito con la gamba arretrata, colpendo la tibia dell'avversario col taglio del piede.\nAl momento dell'impatto, o anche leggermente prima, si pu\u00f2 raccogliere il ginocchio ed eseguire un \"fouett\u00e9\" al viso: si tratta di una finta molto spettacolare ed efficace perch\u00e9, se eseguita in modo molto rapido, disorienta l'avversario.\nUn altro colpo eseguito a partire dallo \"charlemont\" \u00e8 la \"sforbiciata\": al momento dell'impatto la gamba portante si solleva a eseguire un \"fouett\u00e9,\" mentre la gamba con cui in precedenza \u00e8 stato eseguito lo \"charlemont\" diventa a sua volta gamba portante; il tutto viene eseguito con un salto.\nIl calcio consiste in un movimento circolare a gamba tesa per colpire al viso o spostare i guanti dal viso dell'avversario e poterlo colpire successivamente con un colpo di pugilato; l'avversario viene colpito con la punta o con il dorso del piede.\nCompetizione.\nRegole.\nA differenza di discipline affini come \"full contact, kick boxing, muay thai\" e \"taekwondo\", dove si combatte a piedi nudi, nella \"savate\" si usano scarpe senza tacco con suola e punta rinforzate. I colpi vengono portati con il collo, con la punta del piede e con i talloni. Si pu\u00f2 colpire l'avversario ovunque tranne che sulla nuca o nel triangolo genitale, mentre un colpo portato sulla schiena non viene richiamato dall'arbitro ma non comporta nessun punteggio per chi lo sferra.\nI colpi non hanno tutti lo stesso valore: i calci al viso, e in generale tutti quelli portati con le gambe (tranne quelli bassi), valgono di pi\u00f9 di una serie infinita di colpi portati con le braccia.\nL'equipaggiamento dei tiratori comprende, oltre che la caratteristica divisa detta \"Accademica\", il caschetto (usato solo in alcune categorie), il paradenti, i guantoni, la conchiglia, i paratibia (anche questi ultimi usati solo in alcune categorie) e le scarpette rinforzate da \"savate\".\nNella savate esistono tre tipi di competizione: l\"'assalto\", il \"precombat\" e il \"combattimento\" di prima serie.\nTipi di competizione.\nAssalto: \u00e8 la competizione pi\u00f9 diffusa e si sviluppa in tre riprese da un minuto e mezzo per i minorenni, laddove per i maggiorenni le riprese sono da due minuti; i tiratori sono tenuti a portare i colpi affondandoli leggermente. In caso di colpo non controllato, l'atleta interessato viene richiamato dall'arbitro; al terzo richiamo, il tiratore viene squalificato.\nNonostante ci\u00f2, si tratta d'una competizione vera e propria, dove gli atleti sono portati a mostrare il meglio delle tecniche apprese cercando di lasciare il minor spazio possibile all'avversario.\nIl vincitore viene decretato dai giudici di gara, che valutano solo i colpi portati a segno e soprattutto lo stile dell'atleta. Attualmente le manifestazioni pi\u00f9 importanti di assalt\" sono i campionati mondiali, gli europei e il campionato di Francia, molto seguito a causa dell'elevato livello tecnico dei partecipanti.\nPrecombat:\nil combattimento di seconda serie si sviluppa in tre riprese da due minuti. Il contatto \u00e8 pieno e il cappa\u00f2 valido. I tiratori indossano tutte le protezioni, come nell'assalto.\nIl vincitore dell'incontro viene decretato dai tre giudici ai lati del quadrato in base alla potenza e alla precisione dei colpi.\nCombattimento di prima serie:\nquesto tipo di competizione non prevede l'uso di caschetto e paratibia, le riprese sono cinque; \u00e8 riservato ad atleti esperti o professionisti.\nSavate PRO:\nla \"savate pro\" o \"chauss savate\" ha lo scopo di diffondere a livello mediatico questa disciplina.\nL'abbigliamento non \u00e8 composto della tradizionale \"accademica\", ma da pantaloni termici lunghi, torso nudo e scarpette da \"savate\". A differenza della \"savate\" classica, si pu\u00f2 colpire e parare anche con la tibia.\nSolitamente \u00e8 praticata da combattenti di \"savate\", \"taekwondo\", \"muay thai\" e \"kickboxing\".\nGli SportAccord Combat Games.\nLa \"savate\" \u00e8 una delle 13 discipline ufficiali degli SportAccord Combat Games."}
{"id": "737537", "revid": "767487", "url": "https://it.wikipedia.org/wiki?curid=737537", "title": "Riflesso patellare", "text": "Il riflesso patellare \u00e8 un esempio di riflesso miotatico fasico e consiste nella risposta di estensione della gamba dopo uno stimolo di percussione sotto il ginocchio. \nA causa della percussione, di solito apportata dall'esaminatore con un apposito martelletto, le fibre del muscolo quadricipite femorale (il grande muscolo della parte anteriore della coscia) vengono stirate. Lo stiramento di queste fibre \u00e8 captato dal fuso neuromuscolare la cui fibra afferente conduce verso il midollo un impulso. Tale impulso, proprio a livello midollare, giunge a livello di alcuni neuroni i quali, eccitati, provocano la contrazione del muscolo quadricipite stesso e, di conseguenza, l'estensione della gamba; inoltre, tramite dei collaterali, si ha anche l'inibizione dei muscoli antagonisti. \nQuesto circuito viene anche detto arco riflesso.\nQuesto riflesso non \u00e8 sottoposto alla volont\u00e0 perch\u00e9 appunto \u00e8 esclusivamente midollare e non arriva mai alla corteccia cerebrale superiore; tuttavia il soggetto ha la capacit\u00e0 di influenzare il riflesso anche solo parzialmente, motivo per cui l'evocazione del riflesso viene effettuata chiedendo al soggetto di rilasciare la parte inferiore del corpo e di fare pressione sulle mani mentre \u00e8 seduto. La prova di questo riflesso \u00e8 parte dell'esame obiettivo neurologico ed \u00e8 volta a sondare l'integrit\u00e0 dei neuroni midollari."}
{"id": "737538", "revid": "767487", "url": "https://it.wikipedia.org/wiki?curid=737538", "title": "Nero bifamiliare", "text": "Nero bifamiliare \u00e8 un film commedia noir del 2007, opera prima di Federico Zampaglione.\nTrama.\nMarina e Vittorio decidono di andare a vivere a \"Valle Serena\", un apparente e tranquillo comprensorio di villette. La coppia trasferitasi l\u00ec si ritrover\u00e0 in situazioni di gelosie, rivalse e piccole vendette con i loro vicini di casa, il polacco Slatko e la moglie Bruna, e in un crescendo di follia e personaggi inusuali si snoderanno le vicissitudini di questa commedia dal sapore noir."}
{"id": "737542", "revid": "767487", "url": "https://it.wikipedia.org/wiki?curid=737542", "title": "Terra di Jameson", "text": "La Terra di Jameson \u00e8 una penisola della Groenlandia, bagnata a nord e ad est dall'omonimo mare, a sud dal fiordo di Scoresby Sund e congiunta ad ovest con la Terra di Re Cristiano X. Appartiene al comune di Sermersooq. Vi sono pochi villaggi qui: tra questi, Ittoqqortoormiit e Gurreholm; nei pressi c'\u00e8 anche Sydkap, dove si trova un antico insediamento della civilt\u00e0 Thule. Questa penisola si trova al limitare del Parco nazionale della Groenlandia nordorientale, molto a nord del Circolo Polare Artico, e il clima \u00e8 particolarmente rigido."}
{"id": "737548", "revid": "109216079", "url": "https://it.wikipedia.org/wiki?curid=737548", "title": "Casella (Divina Commedia)", "text": "Biografia.\nDi lui non si sa null'altro di quanto ci comunica Dante stesso, ed \u00e8 impossibile identificarlo con certezza con uno in particolare dei Casella nominati nei documenti. Ci si giova in specie dei primi commentatori della Commedia (Pietro di Dante, Benvenuto da Imola, il Buti, il Landino) per i quali era fiorentino, mentre un Anonimo lo riteneva pistoiese.\nMusic\u00f2 un madrigale di Lemmo da Pistoia, secondo quanto riporta una nota riportata sul Codice Vaticano 3214: \"Casella dedit sonum\" (\"lo music\u00f2 Casella\"); di Casella si fa inoltre menzione in un sonetto di Niccol\u00f2 de' Rossi.\nDalla citazione nella \"Divina Commedia\" si pu\u00f2 dedurre che fu amico di Dante, mor\u00ec poco dopo il 1300, e mise in musica alcune poesie di Dante stesso, o almeno la canzone, tratta dal \"Convivio\", \"Amor che ne la mente mi ragiona\".\nDal v.107 del poema dantesco al luogo su citato, si pu\u00f2 forse desumere inoltre che l'\"amoroso canto\" attribuito da Dante a Casella ne indicasse specificamente il canto monodico che accompagnava la lirica provenzale o provenzaleggiante."}
{"id": "737553", "revid": "767487", "url": "https://it.wikipedia.org/wiki?curid=737553", "title": "Bugatti Tipo 64", "text": "La Type 64 era un'autovettura di classe alta prodotta nel 1939 dalla casa francese Bugatti.\nProfilo.\nQuello della Type 64 era un progetto mirato a creare una vettura che raccogliesse l'eredit\u00e0 delle prestigiose coup\u00e9 Bugatti prodotte fino a quel momento e ne evolvesse i concetti, sia esteticamente che tecnicamente. La linea fu disegnata da Jean Bugatti, il quale progett\u00f2 inizialmente per il prototipo delle portiere con apertura ad ala, soluzione che successivamente venne abbandonata in favore di un'apertura convenzionale. In generale, la splendida linea della Type 64 si ispirava chiaramente a quella della Type 57 Atlantic, per via delle sue linee estremamente aerodinamiche, comprensive anche di carenature sulle ruote posteriori.\nIl motore della Type 64 era un 8 cilindri in linea da 4432 cm\u00b3 in grado di sviluppare una potenza massima di 185 CV.\nInsomma, le buone premesse c'erano tutte. Sfortunatamente, per\u00f2, lo scoppio della Seconda guerra mondiale caus\u00f2 l'abbandono precipitoso di tale progetto, per cui della Type 64 rimasero solo un prototipo e uno chassis nudo."}
{"id": "737558", "revid": "306856", "url": "https://it.wikipedia.org/wiki?curid=737558", "title": "Johann Bernhard Fischer von Erlach", "text": "Biografia.\nJohann Bernard Fischer \u00e8 figlio di uno scultore di Graz, dopo aver studiato presso la bottega del padre nel 1674 scese in Italia, a Roma, dove divenne probabilmente allievo dell'architetto e decoratore Giovan Paolo Schor e frequent\u00f2 la cerchia di Bernini e Carlo Fontana. Lavor\u00f2 come scultore a Roma e Napoli: nella penisola ebbe modo di conoscere Giovanni Pietro Bellori, Cristina di Svezia, Athanasius Kircher. \nDopo oltre dodici anni Johann torna in patria nel 1686, che dopo la vittoriosa Battaglia di Vienna del 1683 contro i Turchi trova una capitale finalmente liberata e pronta a rinascere. \nFischer von Erlach inizia una folgorante carriera e sar\u00e0 il costruttore di grandiosi edifici a Vienna. Occuper\u00e0 il posto di scultore alla corte imperiale degli Asburgo fino al 1689, divenendo in seguito professore d'architettura del futuro erede al trono l'arciduca Giuseppe. Nel 1694 inizia la costruzione di diverse chiese a Salisburgo: la chiesa della Trinit\u00e0 (1694), quella dell'Ospedale di San Giovanni (1699), quella delle Orsoline (1699) e la Kollegienkirche (1707), caratterizzate dalla ricerca di un movimento della pianta centrale. \nNel 1705 il nuovo imperatore Giuseppe I d'Asburgo, un sovrano ansioso di emulare lo splendore del suo rivale Luigi XIV in Francia, lo nominer\u00e0 \"Erster Hofbaumeister\", Primo architetto di Corte, insignendolo di un titolo nobiliare e quindi conferendo al suo nome l'aggiunta di von Erlach.\nFischer von Erlach realizzer\u00e0 i suoi maggiori capolavori iniziando dal 1715, quando cominci\u00f2 la celebre Chiesa di San Carlo a Vienna (1715 - 1721). Il suo progetto combina la facciata di Sant'Agnese in Agone del Borromini e il portico del Pantheon con un paio di gigantesche colonne dalla Colonna Traiana, che qui sostituiscono le torri della facciata (Le torri vere e proprie sono divenute due corpi angolari che ricordano il Louvre). Con questi elementi rigidi dell'arte imperiale romana, incastrati nelle curvature elastiche della sua chiesa, Fischer von Erlach esprime il potere della fede cristiana di assorbire e trasfigurare gli splendori dell'antichit\u00e0. In sintesi, queste reminiscenze classiche concludono quasi l'esperienza barocca, anticipando gi\u00e0 la visione neoclassica. Sar\u00e0 portata a termine dal figlio, Joseph Emanuel nel 1721. Poi inizi\u00f2 il complicato cantiere dello scenografico Castello di Sch\u00f6nbrunn a Vienna, al quale aveva presentato i progetti gi\u00e0 dal 1695-96.\nNel 1716 disegn\u00f2 il progetto della Biblioteca di Corte, e della \"Cappella degli Elettori\" nella Cattedrale di Breslavia. \nFischer von Erlach, considerato uno dei pi\u00f9 grandi architetti austriaci, ha tentato una sintesi di elementi diversi provenienti da periodi differenti del Barocco. Questa \u00e8 la peculiarit\u00e0 che ha donato l'originalit\u00e0 ai suoi edifici tanto apprezzati dalla Corte di Vienna, citt\u00e0 che conserva ancor oggi innumerevoli opere di Fischer von Erlach e di suo figlio, Joseph Emanuel.\nOpere.\nin Moravia :\nA Salisburgo :\nA Vienna :\nIn Austria :\nA Praga :\nIn Polonia :"}
{"id": "737562", "revid": "1564499", "url": "https://it.wikipedia.org/wiki?curid=737562", "title": "Corridoio paneuropeo VIII", "text": "Il corridoio paneuropeo VIII \u00e8 uno dei dieci \"corridoi paneuropei\" progettati per favorire il trasporto di persone e merci tra l'Europa occidentale e l\u2019Europa orientale.\nTale corridoio collegher\u00e0 i porti di Bari e di Brindisi in Puglia con l'Albania, la Macedonia del Nord e la Bulgaria. Dal porto albanese di Durazzo, il corridoio si dirige verso Tirana, Skopje, Sofia, fino ai porti di Burgas, Varna sul Mar Nero.\nL'accordo per la sua realizzazione risale all'anno 1991. Una volta terminato, si dovrebbe sviluppare su 1\u00a0300 chilometri di rete ferroviaria e 960 chilometri di rete stradale. Si prevedono in ogni caso tempi di realizzazione lunghi considerato che per grande parte delle opere ci si trova ancora in fase di studio di fattibilit\u00e0.\nCome possibile estensione del corridoio paneuropeo VIII in territorio italiano, \u00e8 da tenere in considerazione l'intenzione di Ministero delle infrastrutture, Ferrovie dello Stato S.p.A., regione Puglia e regione Campania di realizzare una nuova linea ferroviaria ad Alta Capacit\u00e0 tra Napoli e Bari che, nelle intenzioni, dovrebbe essere completata entro il 2027."}
{"id": "737563", "revid": "125824477", "url": "https://it.wikipedia.org/wiki?curid=737563", "title": "Kay Rush", "text": "Nota anche con il nome di Kay Sandvik dal 1995 ha adottato legalmente il cognome del suo padre naturale, Rush, in luogo di quello del patrigno, Sandvick.\nBiografia.\nNata negli Stati Uniti da madre giapponese e padre svizzero-tedesco-statunitense, \u00e8 cittadina italiana dalla primavera del 2006. Ha studiato scrittura creativa all'Universit\u00e0 del Wisconsin. Poco dopo si trasferisce a Parigi, dove lavora per un breve periodo come modella.\nAnni ottanta.\nNel 1980 arriva in Italia e inizia a lavorare come deejay. Viene notata da Claudio Cecchetto che le propone di collaborare con Radio Deejay come tecnico del suono e poi al programma \"DeeJay Television\" su Italia 1, dove si occupa di scrivere e realizzare tutte le interviste agli artisti internazionali. \u00c8 sua la voce del famoso 'Disc-o'Clock'. Nel 1986 la Rai le affida la conduzione di \"Hit parade\" quindi di \"Discoring\" e della sezione rock del festival di Sanremo 1989. Partecipa anche a \"Va' pensiero\" nel 1987.\nAnni novanta.\nNel 1990 diventa sommelier e giornalista professionista. Torna negli Stati Uniti per studiare all'Actors Studio. Nel 1991 ricompare sugli schermi televisivi italiani affiancando prima Marino Bartoletti e poi Raimondo Vianello nella conduzione di \"Pressing\". Nel 1992 si dedica quindi al teatro, nel ruolo di Helena Charles nell'opera teatrale di John Osborne \"Ricorda con rabbia\" per la regia di Diego Pesaola (Zap Mangusta) e al cinema, nel ruolo di Lisa Bonetti nel film \"Alibi perfetto\" diretto da Aldo Lado. Nel 1993, affiancata da Richard Roundtree e Giovanni Guidelli, interpreta il ruolo di Paula nello sceneggiato giallo \"Moscacieca\" di Mario Caiano.\nDopo un nuovo periodo di assenza torna sui teleschermi nel 1995 per seguire una serie di eventi speciali dedicati alla montagna per Tele+2. Nel 1996 \u00e8 nel cast della fiction \"Pazza famiglia\" di e con Enrico Montesano e dal 1997, per i successivi tre anni, le vengono affidate le interviste e i collegamenti dal backstage del \"Concerto del 1\u00ba Maggio\" con Piero Chiambretti. Nel 1997 recita al fianco di Sandra Mondaini e Raimondo Vianello nel film tv \"Quattro assi per una rapina\" della serie \"I misteri di Cascina Vianello\".\nNel 1998 si trasferisce in Francia. Dallo stesso anno si occupa della programmazione musicale di \"Montecarlo Nights\" su Radio Monte Carlo, conducendo anche una trasmissione notturna dedicata alla musica jazz, soul, lounge e chill out.\nAnni duemila.\nProsegue il suo costante impegno radiofonico ma nel 2000 viene chiamata dalla televisione spagnola Telecinco per condurre il programma d'avanguardia, culturale e d'attualit\u00e0 \"Nosolom\u00fasica\", che diventa presto un cult. Nel 2001 \u00e8 nel cast di \"Senza filtro\", film con protagonisti gli Articolo 31 e, tra gli altri, Anna Melato e Cochi Ponzoni. Nel 2003 lascia la conduzione di \"Montecarlo Nights\" per dedicarsi interamente a \"Nosolomusica\", di cui diventa uno degli autori. In Italia conduce su Studio Universal, canale satellitare di Sky Italia, \"Hollywood's Greatest Stunts\", una rubrica dedicata agli stuntman pi\u00f9 famosi d'America. Nello stesso anno si sposa dopo tre anni di fidanzamento, con lo spagnolo Ismael Santos, ex-campione e capitano della squadra di basket del Real Madrid.\nDal 2007 \u00e8 la presentatrice ufficiale della serata di premiazione di Rock Master, una competizione di arrampicata che si svolge ad Arco di Trento. Nel 2008 e 2009, \u00e8 presente come giornalista al Trentino Film Festival dove si occupa di intervistare i personaggi pi\u00f9 importanti del mondo della montagna.\nDopo quattro anni di attivit\u00e0 in Spagna torna definitivamente in Italia dove viene richiamata da Radio Monte Carlo; le viene affidata la conduzione di due programmi scritti e ideati da lei stessa: \"Rush Hour\", un programma quotidiano di attualit\u00e0 internazionale e \"Unlimited\", programma di musica deep house in onda durante il week-end. Dal 2005 al 2018 la Rush pubblica venti compilation di successi della serie \"Kay Rush Presents Unlimited\".\nNel giugno del 2007 esce il suo primo romanzo, \"Il seme del desiderio\", per l'editore Sonzogno. Nel giugno del 2008 \u00e8 tornata a Radio Monte Carlo con il suo programma di musica soulful e deep house, \"RMC Unlimited\". Ha ideato e presentato il programma radiofonico dedicato alla notte delle elezioni su Radio Monte Carlo, \"Elezioni U.S.A. 2008 - Il rush finale\". Il 7 luglio 2009 ha partecipato come commentatrice al \"Michael Jackson Memorial\", trasmesso su Italia 1 in diretta. Nel 2009, esce il suo secondo romanzo \"Winter Love\" per l'editore Sonzogno.\nNell'ottobre del 2010 esce la decima edizione della compilation \"Kay Rush Presents Unlimited\" e il suo secondo romanzo, \"Winter Love\", edito da Marsilio Editori. In marzo 2011 esce la prima edizione della compilation \"Kay Rush feat. Harley &amp; Muscle presents House Classics\". A marzo del 2011 nasce la prima web radio di soulful e deep house in Italia, RMC Radio Kay Kay. In aprile 2011 esce la undicesima edizione di \"Kay Rush Presents Unlimited\". Nell'ottobre del 2011 esce \"Kay Rush Presents Unlimited XII\", seguito a maggio 2012 da \"Kay Rush Presents Unlimited XIII\". Nel 2013 escono \"Kay Rush Presents Unlimited XIV e XV\", mentre a maggio 2014, infine, \u00e8 la volta di \"Kay Rush Presents Unlimited XVI\". Nel 2018 esce Kay Rush Presents Unlimited XX, l'ultima della serie.\nDal luglio 2012, dal luned\u00ec al venerd\u00ec, conduce \"Kay is in the Air\", un programma radiofonico di attualit\u00e0 internazionale su Radio Monte Carlo - Italia di cui \u00e8 co-autrice.\nVita privata.\nKay Rush \u00e8 vegana. Gestisce su internet un blog bilingue (italiano/inglese), incentrato sullo yoga. Vive dividendosi tra l'Italia, l'India e la Francia (ha una casa in un paesino delle Alpi francesi)."}
{"id": "737564", "revid": "729019", "url": "https://it.wikipedia.org/wiki?curid=737564", "title": "Strada statale 66 Pistoiese", "text": "La strada statale 66 Pistoiese (SS 66), per una parte del suo tracciato strada regionale 66 Pistoiese (SR 66), \u00e8 una strada statale italiana. \u00c8 uno dei pi\u00f9 importanti collegamenti tra Firenze, il nord della regione e la montagna pistoiese. La strada inizia nel capoluogo toscano, dalla periferia est della citt\u00e0, la progressiva chilometrica parte da Piazza della Signoria. Attraversa i principali comuni di Campi Bisenzio (in localit\u00e0 San Donnino), Signa (in localit\u00e0 San Piero a Ponti) dove incrocia la Strada statale 325 di Val di Setta e Val di Bisenzio, Poggio a Caiano (Prato), Carmignano (in localit\u00e0 Seano). Attraversa poi il comune di Quarrata, denominata da qui in poi Strada statale fiorentina, tocca le frazioni di Catena,Casini,Olmi e Barba ,entra nel comune Pistoia in localit\u00e0 Bottegone (Pistoia) e raggiunge il capoluogo pistoiese. Superata la citt\u00e0 di Pistoia tramite un raccordo (Strada statale 716 Raccordo di Pistoia) che taglia il centro abitato,l'antico percorso attraversava il centro citt\u00e0 fino alla frazione di Capostrada \n(dove ha inizio anche la Strada statale 64 Porrettana). Da qui viene denominata Via Modenese, per poi ricongiungersi al nuovo percorso. Prosegue verso nord toccando le localit\u00e0 di Piazza Campopiano, Borghetto, Cireglio, Le Piastre, Pontepetri, dove ci si pu\u00f2 immettere sulla ex strada statale 632 Traversa di Pracchia, verso il paese di Pracchia. Dopo Campo Tizzoro e Bardalone valica il Passo di Monte Oppio, attraversa Limestre, San Marcello Pistoiese, rasenta Mammiano(dove c'\u00e8 l'innesto con la ex Strada statale 633 Mammianese-Marlianese direzione Montecatini Terme) e arriva poco dopo a La Lima, dove si immette nella strada statale 12 dell'Abetone e del Brennero.\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Regione Toscana, che ha ulteriormente devoluto le competenze alla Provincia di Firenze, Provincia di Prato e alla Provincia di Pistoia.\nUna parte del tracciato, interamente incluso nella Provincia di Pistoia, \u00e8 tornato di competenza di ANAS, come conseguenza dell'applicazione del Decreto del Presidente del Consiglio dei Ministri del 20 Febbraio 2018."}
{"id": "737566", "revid": "1123310", "url": "https://it.wikipedia.org/wiki?curid=737566", "title": "Provincia di Niassa", "text": "La provincia di Niassa \u00e8 una provincia del Mozambico nordoccidentale. Prende il nome dal lago Niassa, chiamato anche Nyasa o Malawi, in inglese.\nGeografia fisica.\nLa provincia confina a nord con la Tanzania, a est con la provincia di Cabo Delgado, a sud con le province di Nampula e Zambezia ed a ovest ha un confine internazionale con il Malawi. Il territorio \u00e8 costituito prevalentemente da altopiani, mentre \u00e8 montuoso nell'area orientale, dove si affaccia sul lago Malawi. Il confine settentrionale \u00e8 quasi interamente segnato dal fiume Ruvuma. L'area centrale \u00e8 drenata dal fiume Lugenda e dai suoi affluenti. A sud il scorre il fiume L\u00f9rio che segna il confine con la provincia di Nampula.\nIl capoluogo provinciale \u00e8 la citt\u00e0 di Lichinga (ex \"Vila Cabral\") posta a circa 1500 m s.l.m. nell'area occidentale.\nGeografia antropica.\nSuddivisioni amministrative.\nLa provincia \u00e8 divisa nei seguenti distretti:"}
{"id": "737568", "revid": "78273", "url": "https://it.wikipedia.org/wiki?curid=737568", "title": "Ahmad al-Shukayri", "text": ""}
{"id": "737570", "revid": "121251629", "url": "https://it.wikipedia.org/wiki?curid=737570", "title": "Eucalyptus globulus", "text": "L'eucalipto propriamente detto (nome scientifico Eucalyptus globulus ) \u00e8 un albero sempreverde appartenente alla famiglia delle Myrtaceae, originaria dell'Australia meridionale.\nDescrizione.\nL'eucalipto \"globulus\" \u00e8 un albero di ragguardevoli dimensioni: nelle zone di origine pu\u00f2 raggiungere anche i 70-80 metri, ma in genere ha altezze di 40-55 metri. Il fusto pu\u00f2 raggiungere i 2 metri di diametro. In Italia ha uno sviluppo pi\u00f9 contenuto e in genere non supera i 20-25 metri di altezza. Il fusto \u00e8 diritto con corteccia azzurrognola o giallo-rossastra e ritidoma che si distacca in placche longitudinali, spesso di considerevole lunghezza.\nLe foglie hanno aspetto differente secondo l'et\u00e0 della pianta o dei ricacci. Nei polloni e nelle piante giovani l'habitus \u00e8 tipicamente giovanile, con foglie amplessicauli (cio\u00e8 che abbracciano un po' il rametto nel punto di intersezione), sessili, opposte e decussate, quasi sempre saldate fra loro alla base, glabre e di colore verde chiaro ma con riflessi variabili dall'azzurrognolo all'argenteo al bianco-cinereo per il rivestimento pruinoso grigio-azzurrognolo. La lamina \u00e8 lunga 5\u201315\u00a0cm, di forma ovata o ovato-lanceolata e con apice acuto e margine intero. La consistenza \u00e8 erbaceo-coriacea. Nelle piante adulte le foglie sono picciolate e alterne, glabre, prive di rivestimento pruinoso, di colore verde carico. La lamina \u00e8 lunga 15\u201320\u00a0cm, eccezionalmente anche fino a 35\u00a0cm, di forma lanceolata e falcata con apice lungamente acuminato. La base \u00e8 asimmetrica rispetto alla nervatura centrale, con una parte pi\u00f9 larga dell'altra. La consistenza \u00e8 coriacea. Le foglie e i giovani germogli emanano un forte aroma che diventa particolarmente intenso e pungente se stropicciate per l'abbondante presenza di olio essenziale.\nI fiori sono solitari, portati all'ascella delle foglie, piuttosto vistosi. Il calice \u00e8 conformato a coppa percorso da costole e sormontato da un opercolo che si distacca al momento della fioritura. La corolla \u00e8 assente. L'androceo \u00e8 formato da numerosissimi stami, dai filamenti lunghi e di colore bianco-crema che conferiscono al fiore un aspetto vistoso e una forma globosa. L'ovario \u00e8 infero.\nIl frutto \u00e8 una capsula deiscente di consistenza legnosa, di colore grigiastro e di 1,5-2,5\u00a0cm di diametro. La forma irregolarmente conica riprende quella del calice. A maturit\u00e0 la capsula si apre con fenditure nella parte superiore lasciando fuoriuscire i semi di piccolissime dimensioni.\nEcobotanica.\nL'areale di origine dell\"'Eucalyptus globulus\" comprende la Tasmania e la zona costiera del sud dello stato di Victoria. La specie \u00e8 tuttavia coltivata diffusamente negli ambienti a clima mediterraneo. In Italia si rinviene al Centro, al Sud e nelle Isole ma meno frequente rispetto all'eucalipto camaldulense.\n\u00c8 una specie eliofila e termofila, abbastanza rustica ma pi\u00f9 esigente del camaldulense in umidit\u00e0. Non ha particolari esigenze pedologiche e si adatta anche a suoli poveri e poco profondi, tuttavia manifesta il suo notevole potenziale vegetativo nei terreni argillosi e profondi e sufficientemente umidi anche in condizioni di ristagni prolungati.\nUso fitoterapico.\nIn erboristeria \u00e8 utilizzato prevalentemente l'olio essenziale, estratto per distillazione in corrente di vapore della foglia fresca di Eucalyptus globulus per il trattamento delle affezioni a carico dell'apparato respiratorio (tosse, raffreddore, ecc.). \u00c8 composto per circa il 70% da cineolo (o eucaliptolo). Si ipotizza oltre agli effetti secretolitici ed espettoranti gi\u00e0 confermati, anche degli effetti battericidi e virostatici di altri ingredienti presenti nell'olio essenziale.\nSimbologia.\nIl fiore di eucalipto \u00e8 l'emblema floreale dello Stato australiano della Tasmania."}
{"id": "737573", "revid": "88740", "url": "https://it.wikipedia.org/wiki?curid=737573", "title": "Sorbo", "text": "Il termine sorbo \u00e8 usato per definire:"}
{"id": "737575", "revid": "767487", "url": "https://it.wikipedia.org/wiki?curid=737575", "title": "Akhenaton (rapper)", "text": "Biografia.\nAkhenaton nasce a Marsiglia, nel dipartimento delle Bocche del Rodano, da una famiglia di origini italiane (nella fattispecie bassolaziali e campane per parte paterna e toscane, piemontesi ed emiliane per parte materna).\n\u00c8 un MC e produttore rap, convertitosi all'Islam. Si \u00e8 fatto conoscere come rapper del gruppo IAM, diventando la punta di diamante del rap francese negli anni Novanta e Duemila. \u00c8 conosciuto anche con diversi pseudonimi: Chill, AKH, Sentenza, Spectre, Abdelhackim.\nHa creato l'etichetta \"C\u00f4t\u00e9 Obscur\", la casa di distribuzione \"La Cosca\" e l'etichetta \"361 Records\" specializzata in vinile (33 giri) che produce anche diversi artisti sempre su questo supporto.\nNon produce solamente per s\u00e9 stesso o per gli IAM, ma anche per diversi artisti o gruppi come: Bambi Cruz, Passi, Stomy Bugsy, Chiens de Paille, Fonky Family, Freeman, La Brigade e 3\u00e8me Oeil.\nNel 2000 ha co-realizzato con Kamel Saleh il film \"Comme un aimant\".\nNel 2009 ha lavorato in un featuring con i Co'Sang: il brano \"Rispettiva ammirazione\" dell'album \"Vita bona\".\nDal 1993 \u00e8 sposato con A\u00efcha Fragione."}
{"id": "737583", "revid": "106908", "url": "https://it.wikipedia.org/wiki?curid=737583", "title": "Centro di identificazione ed espulsione", "text": "I Centri di Identificazione ed Espulsione (in acronimo CIE), prima denominati Centri di Permanenza Temporanea (ovvero CPT), sono strutture previste dalla legge italiana istituite per trattenere gli stranieri \"sottoposti a provvedimenti di espulsione e o di respingimento con accompagnamento coattivo alla frontiera\" nel caso in cui il provvedimento non sia immediatamente eseguibile.\nEssi sono stati istituiti in ottemperanza a quanto disposto dall'articolo 12 della legge Turco-Napolitano.\nEssi hanno la funzione di consentire accertamenti sull'identit\u00e0 di persone trattenute in vista di una possibile espulsione, ovvero di trattenere persone in attesa di un'espulsione certa, il loro senso politico si traccia in relazione all'apparato legislativo sull'immigrazione nella sua interezza.\nLa legislazione sull'immigrazione e i CIE.\nNel 1998 viene approvata in Italia la seconda legge che si proponeva di disciplinare in maniera organica i fenomeni legati all'immigrazione, la legge Turco-Napolitano (L. 40/1998), con la quale vengono istituiti i CPT (centri di permanenza temporanea). La precedente legge che regolava la materia era la legge Martelli (l.39/1990), che convertiva in legge un decreto del 1989. Il Parlamento italiano nel luglio 2002 ha approvato una nuova legge sull'immigrazione, la cosiddetta legge Bossi-Fini (l. 189/2002).\nCon il decreto legge n. 92 del 23 maggio 2008 \"Misure urgenti in materia di sicurezza pubblica\", poi convertito in legge (L. 125/2008) i Centri di permanenza temporanea assumono il nome di \"Centri di identificazione ed espulsione\".\nCIE presenti sul territorio italiano.\nSorti secondo una logica cosiddetta \"emergenziale\", piuttosto che con un piano razionale, i singoli centri sono estremamente difformi uno dall'altro tra loro quanto a strutture e gestione. I centri non costruiti ex novo si trovano in edifici, appositamente convertiti, che precedentemente erano caserme (come a Bologna e Gradisca d'Isonzo), fabbriche dismesse (nel caso dei capannoni industriali di Agrigento), centri di accoglienza (il Regina Pacis di San Foca), ospizi (il Vulpitta di Trapani).\nI CIE oggi sono 5: Roma, Caltanissetta, Bari, Torino, Trapani.\nPrima della riforma, i CIE in funzione erano 13, per un totale di 1\u00a0901 posti disponibili:\nA questi si aggiungevano i CIE gi\u00e0 precedentemente chiusi:\nI CIE sono gestiti da cooperative o associazioni appositamente fondate, come GEPSA e Confraternita delle Misericordie d'Italia.\nAltri centri temporanei.\nIn seguito alla caduta del regime di Ben Ali in Tunisia il 14 gennaio 2011 e all'inizio della guerra civile libica il 15 febbraio e all'arrivo di ben 15.000 immigrati da inizio anno \u00e8 stato deciso l'allestimento di centri da parte del Ministero della Difesa a Mineo (CT), Manduria (TA), Marsala (TP), Torretta (PA), Carapelle (FG), San Pancrazio Salentino (BR), Monghidoro (BO), Sgonico (TS), Clauzetto (PN), Castano Primo (MI), Boceda (MS), Front (TO), Ciri\u00e9 (TO).\nCon Ordinanza del Presidente del Consiglio dei Ministri del 21 aprile 2011 tre centri di accoglienza gi\u00e0 esistenti situati nei comuni di Santa Maria Capua Vetere (CE), Palazzo San Gervasio (PZ) e Trapani - localit\u00e0 Kinisia, operano fino al 31 dicembre 2011 come CIE per complessivi 500 posti.\nLe espulsioni.\nNel 2016, anno record per lo sbarco dei migranti, i CIE hanno effettuato 17.000 espulsioni .\nCritiche ai CIE.\nCondizioni umanitarie.\nIl primo documento ufficiale a denunciare le condizioni all'interno dei centri \u00e8 la relazione 2003 della Corte dei conti; in essa si parla di \u00abprogrammazione generica e velleitaria\u00bb, \u00abstrutture fatiscenti\u00bb, \u00abscarsa attenzione ai livelli di sicurezza\u00bb, \u00abmancata individuazione di livelli minimi delle prestazioni da erogare\u00bb\n\u00c8 del 2004 un rapporto di Medici senza frontiere, in cui vengono descritte strutture inadeguate a svolgere il loro compito. Inoltre, viene segnalato l'alto tasso di autolesionismo tra i trattenuti nei centri.\nCome afferma anche Amnesty International nel suo rapporto sui centri, molte volte i detenuti sono sistemati in container e in altri tipi di alloggi inadeguati a un soggiorno prolungato, esposti a temperature estreme, in condizioni di sovraffollamento.\nAlcuni centri hanno uno spazio aperto troppo angusto, quando non manca del tutto. Vi sono notizie di condizioni igieniche carenti, di cibo scadente, e soprattutto di mancate forniture di vestiti puliti, biancheria, lenzuola.\nTalvolta non esistono ambienti separati per i richiedenti asilo, n\u00e9 vengono previste aree separate per gli ex-carcerati: quest'ultimo fatto determina frequentemente da una parte problemi di convivenza che sorgono tra normali lavoratori irregolari e persone uscite da anni di carcere in cui hanno appreso le regole proprie del paradigma carcerario, dall'altra mette a contatto persone prive di ogni status giuridico e di ogni assistenza a contatto con ambienti che invece possono fornire una possibilit\u00e0 di sopravvivenza (i CIE insomma, invece di diminuire la delinquenza, tendenzialmente sono in grado di incrementarla).\nL'assistenza medica nei centri \u00e8 del tutto inadeguata (inesistenza di assistenza psicologica e psichiatrica, assenza di reparti per categorie vulnerabili, carenza nella gestione di cartelle cliniche e nelle misure per prevenire il diffondersi di epidemie). In particolare, molto frequente \u00e8 l'eccessiva prescrizione di sedativi e tranquillanti. E sono frequentissimi, tra i detenuti, i casi di autolesionismo. Ma nonostante la deprivazione psicologica non \u00e8 fornito alcun tipo di assistenza.\nSono state riscontrate gravi violazioni quanto al diritto di asilo. MSF aveva verificato ad esempio che - quando ancora non era stato emanato il regolamento che istituisce il trattenimento nei CPT dei richiedenti asilo - i detenuti che avevano fatto richiesta di asilo, invece di essere rilasciati in attesa dell'audizione da parte della commissione come era previsto dalla legge, continuavano a essere trattenuti nei centri.\nSono stati testimoniati casi in cui stranieri con un regolare permesso di soggiorno sono stati egualmente detenuti nei centri, e la loro detenzione \u00e8 stata convalidata dal giudice durante l'udienza (a riprova di quanto siano garantiti i diritti legali dei detenuti). In altri casi c'\u00e8 stato il trattenimento illegale di minori non accompagnati e di donne incinte.\n\u00c8 stato verificato come siano ben pochi i centri ad aver steso un regolamento interno, come richiesto dal ministero, e come la \"carta dei diritti e dei doveri\" consegnata ai detenuti all'ingresso nei centri \u2013 non essendo spesso tradotta nelle lingue dei detenuti, e mancando un adeguato servizio di informazione legale (spesso svolto da personale non specializzato dell'ente gestore) \u2013 sia insufficiente allo scopo previsto. Cos\u00ec, come emerge da tantissime testimonianze, il migrante si trova chiuso in una prigione senza sapere nulla n\u00e9 del perch\u00e9 si trova l\u00ec dentro, n\u00e9 di cosa gli accadr\u00e0 in seguito. E spesso, come si \u00e8 detto, non ha alcuna informazione sulle sue possibilit\u00e0 di presentare richiesta d'asilo. Gli enti gestori, poi, talvolta sono accusati di dissuadere i detenuti dal nominare certi avvocati molto attivi per sostenere i diritti dei migranti in favore di altri \"fidati\" i quali poi non mostrano alcun impegno. La stessa Croce Rossa Italiana \u00e8 duramente contestata per la collaborazione nella gestione dei C.I.E e per alcuni accadimenti in cui il suo operato ha lasciato qualche ombra.\nDecisamente rilevante, a questo rispetto, \u00e8 la difficolt\u00e0 di essere ammessi dentro le strutture per parlamentari, rappresentanti di Ong (non \u00e8 mai stata ammessa la stessa Amnesty International), avvocati (con relative difficolt\u00e0 per ricevere la nomina degli assistiti potenziali, e di incontrare gli assistiti effettivi), giornalisti (di fatto mai ammessi).\nCitando il rapporto di Amnesty International: \"C'\u00e8 stato un certo numero di denunce di abusi di matrice razzista, aggressioni fisiche e uso eccessivo della forza da parte degli agenti di pubblica sicurezza e da parte del personale di sorveglianza, in particolare durante proteste e in seguito a tentativi di evasione. Vari procedimenti penali sono in corso laddove i detenuti sono stati in grado di sporgere querela. (\u2026). Raramente c'\u00e8 chiarezza fra i detenuti su come e a chi dovrebbe essere rivolta una denuncia, o una preoccupazione riguardo al trattamento da parte del personale, dei compagni di prigionia o degli agenti di pubblica sicurezza; la maggior parte di loro non avrebbe pieno accesso a meccanismi di denuncia n\u00e9 a consulenze indipendenti. Talvolta, ad alcuni detenuti che intendevano denunciare qualcosa \u00e8 stata offerta la possibilit\u00e0 di accedere al sistema di giustizia penale da parte di avvocati, Ong o parlamentari in visita, ma la maggior parte delle presunte vittime sarebbe riluttante a sporgere denunce per abusi mentre si trova ancora nei Cpta, per paura di ritorsioni\".\nLe critiche all'idea di CIE.\nL'analisi di molti gruppi marxisti e libertari identifica i CIE come strumento necessario al capitale per regolare la quantit\u00e0 di \"forza lavoro eccedente\", cio\u00e8 disoccupati e lavoratori saltuari. Osservando come la manovalanza europea sia costituita in gran parte da immigrati (spesso in condizioni di lavoro irregolare), essi deducono che il sistema capitalistico necessita di immigrati ricattabili al fine di poterli sfruttare. Proprio questa sarebbe la funzione delle leggi anti-immigrazione e di istituti quali il permesso di soggiorno, oggetto di critiche in quanto la sua concessione \u00e8 subordinata alla titoralit\u00e0 di un contratto di lavoro.\nI medesimi gruppi sostengono inoltre che il termine tecnicamente corretto per identificare i CIE sia \"campo di concentramento\". Tali strutture sono luoghi in cui vengono rinchiuse persone che non hanno commesso alcun reato. Anche alcuni studi di scienze sociali, riprendendo alcune intuizioni di Hannah Arendt e di Giorgio Agamben, hanno mostrato come ci sia una continuit\u00e0 di logica tra i campi di concentramento (dalla loro origine coloniale, passando per i campi nazisti) e i CIE, in quanto spazi in cui viene normalizzata una condizione di eccezione al diritto.\nA queste critiche, gli anarchici e i libertari aggiungono un rifiuto incondizionato di ogni tipo di reclusione, negando tra l'altro allo Stato il diritto di esercitare qualunque funzione (punitiva, preventiva e rieducativa) tramite la detenzione degli individui.\nSecondo l'estrema destra, invece, i CIE sono considerati una spesa inutile per lo Stato, auspicando un rimpatriato immediato dei migranti.\nLa posizione della Chiesa cattolica \u00e8 generalmente critica nei confronti dei CIE, anche se ad oggi non risultano posizioni organiche ufficiali al riguardo."}
{"id": "737584", "revid": "287204", "url": "https://it.wikipedia.org/wiki?curid=737584", "title": "Libra (romanzo)", "text": "Libra \u00e8 un romanzo scritto da Don DeLillo nel 1988. In esso DeLillo fornisce una ricostruzione fittizia degli eventi che portarono all'assassinio del Presidente J. F. Kennedy, centrata sulla figura dell'assassino Lee Harvey Oswald.\nTrama.\nLa narrazione \u00e8 strutturata su pi\u00f9 piani paralleli, alternando scene della vita di Oswald con quelle dell'ideazione ed evoluzione del complotto contro la vita di Kennedy e con una serie di intrecci secondari, che nel finale tendono ad unificarsi.\nNella parte biografica DeLillo racconta gli episodi salienti della vita di Oswald, dalla sua infanzia spesa fra New York, New Orleans e Dallas, al suo arruolamento nei Marines, alla sua fuga in Unione Sovietica (dove si sposa ed ha una figlia), al suo ritorno negli Stati Uniti ed in particolare a Dallas, dove prende parte all'uccisione del Presidente e dove viene ucciso pochi giorni dopo il suo arresto.\nLa congiura contro Kennedy invece viene ordita da persone legate alla CIA e agli esuli cubani anti-comunisti che nel 1961 avevano tentato di rovesciare Fidel Castro con l'invasione della Baia dei Porci. Secondo costoro l'assassinio di Kennedy avrebbe inevitabilmente portato ad un'invasione americana di Cuba.\nIl romanzo mescola fatti e personaggi storici con elementi fittizi. In una nota alla fine del libro, l'autore scrive di non aver \"fatto alcun tentativo di fornire risposte concrete alle domande poste dall'assassinio\".\nVoci correlate.\nGran parte dei personaggi e dei fatti descritti in \"Libra\" sono presenti anche nel film \"JFK - Un caso ancora aperto\" di Oliver Stone, per quanto questo non sia ufficialmente basato sul libro."}
{"id": "737585", "revid": "1573940", "url": "https://it.wikipedia.org/wiki?curid=737585", "title": "Juan Valdez", "text": "Juan Valdez \u00e8 un personaggio fittizio della pubblicit\u00e0 creato nel 1959 dalla DDB per reclamizzare la Federaci\u00f3n Nacional de Cafeteros de Colombia (federazione nazionale dei produttori di caff\u00e8 colombiani).\nCaratterizzato come un tipico agricoltore colombiano di piantagioni di caff\u00e8, di solito appare insieme al suo mulo Conchita che trasporta sacchi colmi di chicchi di caff\u00e8. \u00c8 diventato un'icona della Colombia e del caff\u00e8 in generale in tutto il Sudamerica.\nDescrizione.\nJuan Valdez nasce nel 1959. Inizialmente la caratterizzazione del personaggio fu affidata all'art director Helmut Krone.\nFece la sua prima apparizione in televisione nel 1983. In principio fu interpretato dall'attore Jos\u00e9 F. Duval, poi da Carlos S\u00e1nchez con la voce di Norman Rose. Nel 2006, S\u00e1nchez annunci\u00f2 il suo ritiro e fu selezionato Carlos Casta\u00f1eda, attore originario delle Ande.\nIl nome \"Juan Valdez\" \u00e8 stato scelto proprio perch\u00e9 \u00e8 un nome molto diffuso nell'America Latina e soprattutto in Colombia. Appare anche nel famoso slogan \"Juan Valdez bebe caf\u00e9 de Costa Rica\" (\"Juan Valdez beve caff\u00e8 della Costa Rica\") diventato un tormentone in tutta la Colombia. Per questa frase, la Federaci\u00f3n Nacional de Cafeteros de Colombia ha aperto una causa contro Caf\u00e9 Britt che aveva prodotto delle T-shirt con la stampa dello slogan.\nIl personaggio di Juan Valdez interpret\u00f2 un cameo nel film \"Una settimana da Dio\", del 2003, nel quale si trov\u00f2 a servire un caff\u00e8 al personaggio interpretato da Jim Carrey.\nJos\u00e9 Duval, il primo attore ad interpretare Juan Valdez, mor\u00ec nel 1993, all'et\u00e0 di 72 anni."}
{"id": "737586", "revid": "84184", "url": "https://it.wikipedia.org/wiki?curid=737586", "title": "Emissioni zero", "text": "L'espressione emissione zero indica, in modo del tutto generale, la produzione di energia (in qualsiasi forma e quindi meccanica, chimica, elettrica) oppure la trasformazione di questa da una forma ad un'altra (e.g. nel caso della trazione ad idrogeno di fatto si trasforma, mediante opportuni meccanismi, l'energia chimica contenuta nell'idrogeno in energia meccanica) senza avere nessuna delle emissioni tipiche che normalmente si avrebbero nella combustione come ad esempio l'anidride carbonica.\nIl crescente utilizzo dei combustibili fossili per produrre energia e per l'autotrazione determina da parte dell'uomo, sia nei paesi pi\u00f9 sviluppati ma ormai anche in quelli in via di sviluppo, emissioni sempre maggiori di anidride carbonica e dei cosiddetti gas serra sempre maggiori. Tali emissioni per\u00f2 sono alla base di un notevole inquinamento sia per l'ambiente sia per l'uomo. Proprio per questo motivo, da tempo sono stati intrapresi studi, sia nel settore della generazione elettrica che in quello automobilistico, per ridurre al minimo tali emissioni. \nEmissioni zero nel settore automobilistico.\nRientrano in questo tipo di progetti la trazione elettrica mediante l'uso di accumulatori o quella ad idrogeno mediante l'uso delle cosiddette fuel cell (\"Celle a Combustibile\"). Riguardo all'utilizzo dell'idrogeno come combustibile una volta prodotto l'idrogeno (che non \u00e8 una fonte di energia ma soltanto un vettore energetico) con veicoli adeguati \u00e8 possibile avere di fatto nessuna emissione di anidride carbonica. I veicoli che rientrano in questo tipo di categoria vengono denominati Zero Emission Vehicle - ZEV. \nPer quanto riguarda i veicoli a trazione elettrica, sarebbe possibile parlare di emissioni zero solo nel caso in cui si potesse asserire che l'elettricit\u00e0 che li alimenta provenga solo ed esclusivamente da centrali a loro volte prive di emissioni e solo limitatamente al motore, essendo degna di nota anche la produzione di particolato da parte degli pneumatici.\nEmissioni zero nel settore energetico.\nLa produzione di energia elettrica pu\u00f2 avvenire ricorrendo a fonti rinnovabili oppure non rinnovabili. Nel primo caso non c'\u00e8 produzione di anidride carbonica e nel caso delle biomasse si tratta di una restituzione che non va ad alterare la concentrazione gi\u00e0 presente nell'atmosfera. Diversamente quando si utilizzano fonti non rinnovabili, come ad esempio il petrolio o il carbone, la produzione di formula_1 \u00e8 sempre presente e va a sommarsi all'anidride carbonica esistente, tuttavia per\u00f2 la sua \"assenza\" pu\u00f2 essere ottenuta solo ricorrendo a complessi e costosi processi che allo stato attuale sono ancora in via di sperimentazione pi\u00f9 o meno avanzata.\n\u00c8 inoltre necessario ricordare che, anche le biomasse, a seguito della combustione, danno luogo ad emissioni. In particolare ossidi d'azoto, ossidi di zolfo e, a seconda del tipo di biomassa, anche a polveri sottili. Non ultimo, la combustione del legno pu\u00f2 produrre diossina.\nRiflessioni.\nL'utilizzo di idrogeno come carburante per automezzi \u00e8 certamente una soluzione valida per sconfiggere l'inquinamento in ambito urbano ma non bisogna dimenticare che per produrre idrogeno occorre spendere energia o comunque ricorrere ad un combustibile fossile producendo cos\u00ec inevitabilmente anidride carbonica. Un modo per produrre idrogeno senza avere alcuna emissione di anidride carbonica pu\u00f2 certamente essere quello di ricorrere alle fonti rinnovabili (energia solare, eolica, idrica) tuttavia queste energie presentano alcuni problemi tecnologici o una limitata disponibilit\u00e0 che ne rendono ancora poco conveniente l'utilizzo su larga scala. Ecco dunque che l'industria energetica sta indirizzando i suoi sforzi per avere una produzione di idrogeno basata sia sull'utilizzo di fonti rinnovabili sia sull'utilizzo di combustibili fossili, cercando in quest'ultimo caso di riuscire a contenere al massimo le emissioni di CO2."}
{"id": "737587", "revid": "1504506", "url": "https://it.wikipedia.org/wiki?curid=737587", "title": "Babenberg", "text": "I Babenberg erano una potente famiglia francone-bavarese, precisamente originari dal \"Castrum Babenberch\", l'odierna Bamberga.\nGli storici tedeschi distinguono in vecchi Babenberg (chiamanti anche Popponidi o Babenberg di Franconia) e giovani Babenberg: i primi risiedevano in Franconia e persero il conflitto contro i Corradini; i secondi invece erano residenti in Baviera orientale ed ebbero come capostipite Leopoldo I, nipote di Arnolfo di Baviera della stirpe dei Luitpoldingi, cui l'imperatore Ottone II affid\u00f2 l'amministrazione della Marca Orientale, che allora comprendeva una piccola porzione della valle del Danubio, per ringraziarlo della fedelt\u00e0 nella ribellione di Enrico II di Baviera. Quest'ultima stirpe per tutto il medioevo pretese di discendere dai Popponidi, ma questa relazione non \u00e8 considerata autentica dagli studiosi moderni.\nIn seguito i vari componenti della famiglia ne ampliarono il territorio, grazie a un'appropriata politica matrimoniale. Nel 1156 fu concessa alla famiglia una larga autonomia da parte dell'imperatore Federico Barbarossa, in seguito alla quale la marca venne elevata al grado di ducato, con capitale Vienna.\nQuando per\u00f2 nel 1246 il duca Federico II di Babenberg mor\u00ec, questa nobile famiglia si estinse con lui e il territorio che governava fu dato dopo alcuni anni dall'aristocrazia austriaca a Ottocaro II, re di Boemia, che cerc\u00f2 invano di mantenere il controllo dell'Austria.\nCronologia.\nSuccessione dei sovrani della marca Orientale appartenenti alla famiglia dei Babenberg:"}
{"id": "737589", "revid": "125935", "url": "https://it.wikipedia.org/wiki?curid=737589", "title": "Lingue frisoni", "text": "Le lingue frisoni sono un gruppo di lingue germaniche appartenente al ramo germanico occidentale, parlate da circa mezzo milione di persone nelle zone costiere meridionali del mare del Nord nei Paesi Bassi ed in Germania. Sono lingue molto vicine a quella inglese (tuttavia, se non si considera la lingua scots, il basso tedesco si colloca ancora pi\u00f9 vicino).\nDistribuzione geografica.\nLa maggior parte dei parlanti di questa lingua vive nei Paesi Bassi, soprattutto nella provincia della Frisia con 350.000 parlanti, mentre in Germania se ne contano circa 2.000 nella zona di Saterland e 10.000 nella Frisia Settentrionale (Schleswig-Holstein).\nLingua ufficiale.\nLa lingua frisone \u00e8 una delle lingue ufficiali regionalmente in Germania e costituisce una delle due lingue ufficiali della provincia della Frisia nei Paesi Bassi.\nDialetti e lingue derivate.\nLa lingua si suddivide in tre sottocategorie, relative alle aree dialettali: \nFrisone settentrionale.\nIl frisone settentrionale \u00e8 parlato in Germania in alcune parti della Frisia Settentrionale (\"Nordfriesland\", la costa occidentale dello Schleswig-Holstein). In particolare la lingua frisona \u00e8 ancora parlata nelle isole di Sylt, Amrum, F\u00f6hr e in alcune isolette vicine, in pochi circondari della terraferma ed anche nell'isola di Helgoland.\nSu 164.000 abitanti delle zone della Frisia Settentrionale, 10.000 parlano ancora frisone. Esistono nove dialetti del frisone settentrionale, ed alcuni di essi sono a rischio d'estinzione. Nella porzione danese della Frisia settentrionale la lingua \u00e8 ormai praticamente estinta.\n\u00c8 da segnalare la recente (2004) introduzione di una legge a tutela del frisone (il cosiddetto \"Friisk Ges\u00e4ts\", Legge Frisona). Tale legge, essendo stata approvata dal \"Land\" Schleswig-Holstein, \u00e8 applicabile limitatamente ai territori in cui si parla frisone settentrionale.\nFrisone orientale.\nIl frisone orientale \u00e8 il dialetto che versa in condizioni peggiori ed \u00e8 parlato soltanto (col nome di \"Saterfriesisch\") nel comune di Saterland in Bassa Sassonia da circa 1.000-2.500 persone. Saterland era in origine una lunga e sottile striscia di sabbia circondata interamente da aree paludose, e solo in una tale condizione di isolamento il frisone ha potuto sopravvivere per secoli. Decisamente estinto \u00e8 invece il frisone orientale nella Frisia Orientale propriamente detta, anche se fino a met\u00e0 del XX secolo era ancora parlato nell'isola di Wangerooge. \nFrisone occidentale.\n\u00c8 il ramo pi\u00f9 vitale del frisone ed \u00e8 parlato nei Paesi Bassi intorno a Leeuwarden da circa 440.000 persone. Di queste, 350.000 sono madrelingua frisoni. Il frisone occidentale gode di riconoscimento e tutela fin dal 1956. La stessa provincia di Frisia ha cambiato nel 1997 la propria denominazione ufficiale, passando dall'olandese \"Friesland\" al frisone \"Frysl\u00e2n\". Da non confondere col frisone \u00e8 il cosiddetto \"Stadsfries\" o \"Stadsfrys\" (\"frisone di citt\u00e0\"), che \u00e8 una variante della lingua olandese radicatasi nelle maggiori citt\u00e0 della Frisia occidentale fin dal XV secolo.\nStoria.\nIl frisone moderno \u00e8 sorto dall'antico frisone intorno al XV secolo e si \u00e8 frammentato successivamente in tre gruppi dialettali fortemente differenziati fra di loro.\nL'antico frisone, assieme ai dialetti inglesi alto-medioevali formava il gruppo anglo-frisone, ossia una serie di dialetti allora tra di loro sostanzialmente intelligibili. Oggi, tuttavia, l'inglese \u00e8 molto diverso rispetto a quello di allora, perch\u00e9 durante il medioevo le invasioni norrena prima e normanna poi hanno fatto s\u00ec che la lingua si modificasse profondamente (perdita quasi totale di flessione nominale e coniugazione verbale per persona e numero, massicci prestiti dal latino attraverso l'antico francese, etc.), al punto che l'inglese attuale si discosta notevolmente dalle altre sorelle germaniche, divenendo una sorta di ibrido germanico-romanzo.\nLe pi\u00f9 antiche testimonianze in lingua frisone risalgono al XIII secolo (alcuni testi giuridici e di traduzione dei Salmi).\nCaratteristiche.\nAlcuni elementi, come la forma unica per le persone plurali del presente, la caduta delle nasali e il conseguente allungamento della vocale precedente, fanno s\u00ec che i vari dialetti frisoni siano pi\u00f9 vicini linguisticamente ai dialetti anglosassoni che a quelli basso-tedeschi."}
{"id": "737592", "revid": "6923", "url": "https://it.wikipedia.org/wiki?curid=737592", "title": "CMC International", "text": "CMC International Records \u00e8 stata un'etichetta discografica, appartenente alla Sanctuary Records, che si occupava principalmente di artisti di genere metal."}
{"id": "737595", "revid": "73997", "url": "https://it.wikipedia.org/wiki?curid=737595", "title": "CMC International Records", "text": ""}
{"id": "737596", "revid": "161374", "url": "https://it.wikipedia.org/wiki?curid=737596", "title": "Corridoio 8", "text": ""}
{"id": "737601", "revid": "438678", "url": "https://it.wikipedia.org/wiki?curid=737601", "title": "Congetture", "text": ""}
{"id": "737619", "revid": "254059", "url": "https://it.wikipedia.org/wiki?curid=737619", "title": "Niccol\u00f2 III d'Este", "text": "Biografia.\nAscesa al potere.\nEra figlio di Alberto V d'Este e di Isotta Albaresani. Alla morte del padre nel 1393 aveva soltanto dieci anni. Per questo fu nominato un Consiglio di reggenza che avrebbe governato i domini degli Estensi fino alla sua maggiore et\u00e0. Il Consiglio di Reggenza, sotto la protezione di Venezia doveva risolvere il problema delle pretese di Azzo IX d'Este, discendente da Obizzo II d'Este che contestava il diritto di Nicol\u00f2 III a salire sul trono perch\u00e9 figlio naturale. Queste pretese venivano avanzate anche se Niccol\u00f2 III era stato legittimato con una bolla pontificia ed era quindi idoneo alla successione, dato che Ferrara era allora un vicariato papale.\nIl pretendente alla successione nel 1395 si era rifugiato nel castello dell'alleato Giovanni da Barbiano e da questo luogo voleva partire in armi verso Ferrara. Il Consiglio di Reggenza pens\u00f2 di scongiurare questa minaccia proponendo a Giovanni da Barbiano lo scambio fra la testa di Azzo IX e i territori di Lugo e Conselice. Lo scambio avvenne, ma la testa consegnata ai ferraresi non fu quella di Azzo, ma quella di un servo sacrificato al suo posto grazie alla somiglianza tra i due. Il servo, rivestito degli abiti del signore fu ucciso e massacrato di botte per renderne difficile il riconoscimento; il suo cadavere fu portato a Ferrara come cadavere di Azzo. I ferraresi per\u00f2 con l'aiuto di Venezia riuscirono ugualmente a sconfiggere Azzo IX nella battaglia di Portomaggiore, che non protrasse nel tempo le sue rivendicazioni e si ritir\u00f2 nei suoi possedimenti di Este, dove mor\u00ec di morte naturale nel 1415.\nAttivit\u00e0 politica.\nNiccol\u00f2 riusc\u00ec con alcune azioni militari, e grazie a una politica di mediazione fra le potenze allora in lotta in Italia, l'impero, il papato, Venezia, Milano e Firenze, a ingrandire i territori soggetti a Ferrara e a liberarsi di un enorme debito contratto con Venezia.\nUn'azione conclusa atrocemente fu quella contro Ottobuono de' Terzi, che deteneva Parma ed era noto per la sua ferocia e crudelt\u00e0. Niccol\u00f2 lo fece uccidere in un agguato tesogli a Rubiera, localit\u00e0 sulla via Emilia fra Modena e Reggio, dove il Terzi si era recato per incontrarlo. Il cadavere, portato a Modena e dato in pasto al popolo, fu letteralmente fatto a pezzi che furono esposti alle porte della citt\u00e0; si dice che il cuore fosse stato mangiato, mentre la testa fu donata all'acerrimo nemico Pietro Maria I de' Rossi che la espose su una picca all'ingresso del castello di Felino. Niccol\u00f2 III non si appropri\u00f2 di Parma che consegn\u00f2 invece a Filippo Maria Visconti ottenendone in cambio Reggio, che in passato era gi\u00e0 stata dominio degli Estensi.\nFama di amante e tragedia di Ugo e Parisina.\nPi\u00f9 che per le imprese belliche e politiche Niccol\u00f2 \u00e8 ricordato per la sua intensa attivit\u00e0 amorosa. Matteo Bandello lo definisce \"il gallo di Ferrara\" e scrive: \"in Ferrara e nel contado non c'era cantone ove egli non avesse alcun figlio bastardo\". Fra il popolo era diffuso il detto: \"di qua e di l\u00e0 dal Po son tutti figli di Niccol\u00f2\".\nSi dice che abbia avuto oltre ottocento amanti, la pi\u00f9 nota delle quali fu Stella de' Tolomei detta anche dell'Assassino, dalla quale ebbe tre figli: Ugo (1405-1425), Leonello (1407-1450) e Borso (1413-1471). Leonello fu legittimato dal papa Eugenio IV, e quindi reso idoneo alla successione. Il padre gli fece sposare Margherita Gonzaga; grazie a questo matrimonio Niccol\u00f2 ottenne dai Gonzaga una notevole riduzione dell'enorme debito contratto dagli Estensi per la costruzione del monumentale castello di Ferrara.\nOltre alle innumerevoli amanti Nicol\u00f2 ebbe tre mogli: Gigliola da Carrara, Parisina Malatesta e Ricciarda di Saluzzo. Nicol\u00f2 spos\u00f2 Gigliola da Carrara quando aveva solo tredici anni, ma nonostante l'et\u00e0, aveva gi\u00e0 intrapreso un'attivit\u00e0 amatoria intensa tanto che a quindici anni contrasse un male venereo e fu sul punto di morire.\nMorta Gigliola da Carrara nel 1416, spos\u00f2 Laura Malatesta detta \"Parisina\". A questo matrimonio \u00e8 legata una delle vicende pi\u00f9 cruente della storia degli estensi che ha ispirato molta letteratura. Parisina era giovane e, secondo le cronache dell'epoca molto bella; aveva l'et\u00e0 circa dei figli illegittimi pi\u00f9 vecchi di Niccol\u00f2, tra cui Ugo. Giunta Parisina a Ferrara incontr\u00f2 Ugo, i due si erano gi\u00e0 conosciuti durante le trattative matrimoniali. Approfittando delle numerose assenze da Ferrara di Niccol\u00f2, iniziarono una relazione amorosa. Niccol\u00f2 fu informato della cosa e fece praticare un foro sul soffitto della stanza in cui si incontravano i due amanti, grazie al quale con un sistema di specchi si poteva vedere tutto ci\u00f2 che accadeva nella camera sottostante. Ebbe cos\u00ec la prova certa del tradimento dei due amanti che furono fatti imprigionare e decapitare. Con una mossa del tutto ipocrita ordin\u00f2 uguale pena per tutte le donne adultere di Ferrara: una condanna curiosa, vista la sua nota attivit\u00e0 sessuale che non faceva certamente distinzione fra donne nubili o sposate. La leggenda vuole che uno specchio esistente nel castello sia quello attraverso il quale il marchese vide il tradimento.\nRimasto nuovamente vedovo, Nicol\u00f2 dopo due anni spos\u00f2 Ricciarda di Saluzzo dalla quale ebbe i figli Ercole (1431 - 1505), che divent\u00f2 poi duca di Ferrara, e Sigismondo.\nMorte e successione.\nNiccol\u00f2 si era preoccupato della sua discendenza alla signoria di Ferrara, redigendo a Milano nello stesso giorno della sua morte il 26 dicembre 1441 un testamento che stabiliva l'ordine della successione: prima Leonello, poi i figli legittimi di Leonello e, in mancanza di questi, Ercole e Sigismondo. Nel testamento non indic\u00f2 il figlio naturale Borso, che invece successe a Leonello.\nFu sepolto inizialmente a Ferrara nella chiesa di Santa Maria degli Angeli, che lui stesso aveva voluto fosse costruita nel 1440. In seguito alla sua distruzione, conseguenza degli editti napoleonici della fine del XVIII secolo, i suoi resti vennero traslati nel 1955 nel monastero del Corpus Domini.\nRiapertura dell'Universit\u00e0 di Ferrara.\nDopo la sua fondazione, avvenuta grazie ad una bolla papale di Bonifacio IX ottenuta dal padre e suo predecessore Alberto V d'Este nel 1391, l'Universit\u00e0 degli Studi di Ferrara era stata chiusa per motivi economici solo tre anni dopo. Niccol\u00f2 III, nel 1402, la riapr\u00ec ridandole prestigio e chiamando nel ruolo di docenti personalit\u00e0 importanti come Pietro d'Ancarano (che veniva dall'Universit\u00e0 di Bologna), Antonio da Budrio e Giovanni da Imola.\nDiscendenza.\nProle legittima.\nNiccol\u00f2 spos\u00f2 nel 1394 Gigliola da Carrara (1379-1416), dalla quale non ebbe figli. Fonti posteriori riferiscono invece che dalla prima moglie Niccol\u00f2 ebbe un solo figlio, Ugone conte di Rovigo (dalle altre fonti indicato come figlio di Stella de' Tolomei), per il quale parto la donna mor\u00ec.\nNel 1418 spos\u00f2 Parisina Malatesta che gli diede tre figli:\nNel 1429 spos\u00f2 Ricciarda di Saluzzo dalla quale ebbe gli unici due figli maschi legittimi:\nProle illegittima.\nNel corso del matrimonio con Gigliola, Niccol\u00f2 ebbe tre figli e una figlia dall'amante Stella de' Tolomei:\nNiccol\u00f2 ebbe numerose altre amanti e figli illegittimi, fra i quali sono noti:\nDa Caterina Albaresani:\nDa Anna de Roberti:\nDa Filippa della Tavola o Camilla della Tavola:\nDa amanti ignote:"}
{"id": "737621", "revid": "709565", "url": "https://it.wikipedia.org/wiki?curid=737621", "title": "Sanctuary Records", "text": "La Sanctuary Records \u00e8 . Essa \u00e8 suddivisa in molte filiali tra cui la \"Metal-Is Records\".\nL'etichetta \u00e8 stata fondata nel 1976 da Rod Smallwood e Andy Taylor, e tra i primi gruppi annoverano, nel 1979, la heavy metal band Iron Maiden, dei quali erano i manager. Il nome deriva proprio da una loro canzone chiamata \"Sanctuary\"."}
{"id": "737649", "revid": "1318658", "url": "https://it.wikipedia.org/wiki?curid=737649", "title": "Provincia di Nampula", "text": "La provincia di Nampula \u00e8 una provincia del nord-est del Mozambico. Prende il nome dal suo capoluogo Nampula.\nGeografia fisica.\nLa provincia confina a nord con le province di Niassa e Cabo Delgado, a est e a sud si affaccia sull'Oceano Indiano, e ad ovest confina con la provincia di Zambezia. Lungo la costa si stende un'ampia pianura. Il confine settentrionale \u00e8 segnato dal fiume L\u00f9rio, fino alla foce nell'Oceano Indiano. Altri fiumi che dall'altopiano occidentale defluiscono verso l'oceano sono il Mocomb\u00f9ri, il Monapo,il Mel\u00f9li e il Ligonha, che segna larga parte del confine occidentale.\nIl capoluogo Nampula \u00e8 situato nell'area centrale della provincia.\nLa provincia include alcune isole, fra cui l'isola di Mozambico, dichiarata patrimonio dell'umanit\u00e0 dall'UNESCO nel 1991.\nGeografia antropica.\nSuddivisioni amministrative.\nLa provincia \u00e8 divisa nei seguenti distretti:"}
{"id": "737655", "revid": "810736", "url": "https://it.wikipedia.org/wiki?curid=737655", "title": "Gli eredi dell'Eden", "text": "Gli eredi dell'Eden (\"A Sparrow Falls\", 1977) \u00e8 un romanzo d'avventura scritto da Wilbur Smith ambientato durante e dopo la Prima Guerra Mondiale.\nTrama.\nIl protagonista del libro non \u00e8 un Courteney ma \u00e8 Mark Anders, un giovane che vive nella fattoria Andersland nei pressi del Passo Chaka, in Sudafrica.\nOrfano di entrambi i genitori, Mark viene cresciuto dal nonno John, che gli insegna ad amare la natura, la libert\u00e0 e la sua carabina. Durante la I Guerra Mondiale combatte in Europa, tiratore scelto nel reparto di fucilieri del generale di brigata Sean Courteney. La drammatica uccisione per mano sua di un cecchino tedesco (un ragazzo della sua et\u00e0) lo sconvolge, e nella stessa occasione rimarr\u00e0 anch'esso gravemente ferito. \nUna volta guarito e preso congedo, al ritorno dalla guerra scopre che il nonno \u00e8 morto ed ha venduto la fattoria: ora la casa \u00e8 abbandonata, la foresta \u00e8 stata spazzata via e al posto dei pascoli vi sono piantagioni di canna da zucchero. Mark indaga sulla morte del nonno, avvenuta in dubbie circostanze sul Passo Chaka. Scopre ben presto che il nonno \u00e8 stato vittima di una macchinazione ordita da Dirk Courteney, figlio rinnegato di Sean, ricchissimo e spietato uomo d'affari. Quest'ultimo tenter\u00e0 per ben due volte di far uccidere Mark, finch\u00e9 Mark, dopo varie vicissitudini, trover\u00e0 impiego nella dimora di Sean Courteney. L\u00ec conoscer\u00e0 Storm, la bellissima figlia di Sean. Tra i due col tempo nasce l'amore, ma un inatteso evento rovina l'idillio, provocando la fuga di Storm (che si sposer\u00e0 con un altro) e facendo decidere Mark a sposare Marion, con la quale \u00e8 da tempo fidanzato.\nMark \u00e8 chiamato da Sean ad organizzare la nuova area protetta del Passo Chaka. Marion segue Mark nella dura e selvaggia vita al Passo Chaka, allietata solo da Pungushe (uno zul\u00f9 salvato da Mark) e dalle sue mogli e figli. Mark, nel frattempo, pur continuando nel suo lavoro non smette di cercare la tomba del nonno e le prove del coinvolgimento di Dirk Courteney, cos\u00ec come non smette di pensare a Storm.\nL'orribile morte di Marion riavvicina Storm e Mark. Nel frattempo, vicende politiche avverse sembrano vanificare gli sforzi di Mark, che vedr\u00e0 reale il rischio che la riserva del Passo Chaka divenga una immensa diga. Eppure, un passo falso di un tirapiedi di Dirk d\u00e0 a Mark l'opportunit\u00e0 di inchiodare l'assassino del nonno. Un imprevedibile finale conclude degnamente questo ottimo lavoro di Wilbur Smith, che riesce a concertare l'immagine di una fiabesca ed affascinante Africa con drammatici e inaspettati eventi che di continuo sconvolgono la storia."}
{"id": "737656", "revid": "26891", "url": "https://it.wikipedia.org/wiki?curid=737656", "title": "Motore Liberty", "text": ""}
{"id": "737657", "revid": "26891", "url": "https://it.wikipedia.org/wiki?curid=737657", "title": "Liberty (motore)", "text": ""}
{"id": "737661", "revid": "2229887", "url": "https://it.wikipedia.org/wiki?curid=737661", "title": "Polizia dell'Africa italiana", "text": "La Polizia dell'Africa italiana (in precedenza Corpo di Polizia Coloniale), in acronimo PAI, fu un corpo di polizia del Regno d'Italia operante nelle colonie italiane d'Africa dal 1936 alla fine della seconda guerra mondiale. Fu presente anche in Italia tra il 1943 e il 1945.\nStoria.\nLa costituzione.\nVenne istituita nel 1936 con la denominazione di \"Corpo di Polizia Coloniale\", a seguito di una riorganizzazione dei reparti di pubblica sicurezza operanti nel territorio della Libia, a presidio del governatorato italiano in Etiopia e delle colonie dell'AOI (Africa Orientale Italiana). Il nuovo corpo era alle dirette dipendenze del Ministero delle colonie, poi rinominato in Ministero dell'Africa Italiana (allora retto da Alessandro Lessona), ed era questo il primo caso in Italia di una forza armata dipendente da un ministero civile.\nCon il regio decreto 10 giugno 1937, n. 1211, fu emanato il suo regolamento organico, per il quale era un corpo civile militarmente organizzato e facente parte delle forze armate dello stato, con funzioni di polizia politica, polizia giudiziaria, polizia amministrativa.\nNel neonato Corpo della polizia coloniale fu organizzato dal tenente Bruno De Martinez La Restia Statella (1911 \u2013 1996) anche uno squadrone dei \"Lancieri della guardia\" della scorta del governatore della Somalia Francesco Saverio Caroselli: furono arruolati agenti italiani (un maresciallo e dieci guardie della PAI) e quindi lancieri somali, rivolgendosi ai giovani esponenti delle cabile, i clan somali. Le uniformi dei lancieri erano in \"azzurro sabaudo\" e la compagnia venne chiamata \"Squadrone dei Lancieri azzurri\" della Guardia Vicereale.\nLa carica di Tulludint\u00f9.\nLa prima azione bellica della PAI avvenne con una \"Banda a cavallo \"Auasc\"\", una unit\u00e0 della PAI formata da cavalieri eritrei e impegnata nella lotta alla guerriglia nella centrale regione dello Scioa. Era formata dal sottotenente Bruno De Martinez La Restia, il maresciallo Giovanni Contu, il maniscalco caporalmaggiore Gustavo Gavin e 137 ascari eritrei. Ebbero uno scontro con i ribelli abissini il 20 luglio 1939 presso il villaggio di Tulludint\u00f9, abbattendo la resistenza avversaria e inseguendo i superstiti; De Martinez venne decorato con la medaglia d'argento al valor militare, mentre la sua unit\u00e0 ricevette il diritto di portare il gagliardetto \"Auasc\".\nLa seconda guerra mondiale.\nDurante i combattimenti della seconda guerra mondiale affianc\u00f2 reparti dell'esercito e fu unit\u00e0 combattente. Per il presidio della via litoranea libica, allo scoppio del conflitto furono inviate 2 compagnie su motocicli e una su autoblindo, assegnate in forza al Reparto Esplorante del Corpo d'Armata di Manovra (RECAM) come Battaglione \"Romolo Gessi\", ma ebbero poca fortuna poich\u00e9 dopo un immediato attacco nemico, molti mezzi furono colpiti per errore da fuoco amico dell'aviazione tedesca. Il battaglione ripar\u00f2 in Tripolitania e fu convertito in compagnia mista. Diversi reparti parteciparono a diverse azioni belliche, a Tripoli, Bengasi, Barce, ma sono scarsi i dettagli pervenuti circa l'effettivo impiego.\nArmistizio e scioglimento.\nDopo l'armistizio di Cassibile, la sera dell'8 settembre 1943 la PAI partecip\u00f2 alla difesa di Roma ingaggiando il primo conflitto con i tedeschi a Mezzocammino, localit\u00e0 nei pressi di Castelfusano, insieme con truppe dei Carabinieri, in ausilio a un presidio di Granatieri di Sardegna.\nDall'altra parte di Roma, contemporaneamente, alcune truppe proteggevano nella fuga lungo la via Tiburtina il re e il primo ministro Badoglio, e terminata questa scorta si radunarono in direzione della Laurentina. Il 9 settembre la PAI, insieme con Bersaglieri e allievi carabinieri, ottenne qualche risultato alla Magliana, costringendo forze tedesche a retrocedere temporaneamente, ma dopo poche ore dovettero ripiegare in direzione del Forte Ostiense, poi sanguinosamente espugnato dai tedeschi che giunsero sino alla Montagnola, caposaldo del 1\u00ba Granatieri.\nIl fondatore della PAI e primo comandante, generale Riccardo Maraffa, come il capo della Polizia Carmine Senise, fu catturato dai nazisti e deportato al campo di concentramento di Dachau, ove mor\u00ec. \nNella Repubblica Sociale Italiana, a Roma oper\u00f2 al comando del generale Umberto Presti. Nei territori settentrionali vi fu un tentativo di riorganizzazione con l'apertura della scuola di Busto Arsizio nell'autunno del 1943, ma nel marzo 1944 fu assorbita dal Corpo di Polizia Repubblicana e poi dalla Guardia Nazionale Repubblicana.\nNell'Italia meridionale, sotto l'autorit\u00e0 del Regno del Sud, la Polizia dell'Africa Italiana convisse accanto alle altre forze di polizia operanti, sino al suo scioglimento il 9 marzo 1945. Il personale del corpo fu trasferito nei ruoli dell'amministrazione della pubblica sicurezza.\nOrganizzazione.\nLa forza si componeva di ufficiali, sottufficiali e agenti italiani e \u00e1scari di polizia arruolati in loco, inquadrati in sette battaglioni, intitolati ai grandi esploratori italiani dell'Africa: \"Cecchi\", \"Duca degli Abruzzi\", \"Giulietti\", \"Ruspoli\", \"Casati\", \"Bottego\" e \"Gessi\". Furono istituiti due Ispettorati generali, uno a Tripoli e uno ad Addis Abeba mentre sul territorio africano il Corpo si articolava su questure delle citt\u00e0 pi\u00f9 grandi come Tripoli, Bengasi, Asmara, Addis Abeba, Mogadiscio, Gondar, o accasermata in piccoli commissariati e stazioni. La scuola di addestramento aveva sede a Tivoli.\nErano previsti inoltre cinque \"Reparti Speciali\", che secondo il Regolamento sulle uniformi del Corpo della Polizia dell'Africa Italiana del 1938 erano contrassegnati da altrettanti distintivi metallici stampati in lamierino di ottone dorato e verniciati di azzurro, identici per Ufficiali e truppa nazionale.\nLe cosiddette \"specialit\u00e0\" erano:\nUniformi.\nL'uniforme del personale nazionale dalla PAI era cachi (invernale) o bianca (estiva), con fascetti littori sul bavero della giubba e cordelline azzurro Savoia. Sulla bustina o sul casco coloniale portavano il fregio del Corpo, un'aquila ad ali spiegate, con scudo Savoia sul petto e nodo Savoia tra gli artigli. L'uniforme degli ascari di Polizia si distingueva per la fascia distintivo e il fiocco di tachia e tarbush color azzurro Savoia; per il colletto dell'uniforme dello stesso colore, sul quale, in luogo dei fascetti littori del personale nazionale, gli ascari di Polizia portavano ricamati dei nodi savoia dorati; anche il triangolo di supporto dei gradi era azzurro Savoia e portava anche lo scudetto di specialit\u00e0 (Squadrone Vicereale, Bande di Polizia, Polizia Portuaria, Stradale, Corpo Musicale); sulla tachia libica e sul tarbush dell'AOI portavano la coccarda tricolore con il fregio della PAI (aquila coronata appollaiata su un nodo Savoia) e, per i reparti a cavallo, la penna di falco. Lo stesso fregio era riportato su panno azzurro sul turbante dei reparti somali cammellati.\nL'equipaggiamento era costituito dal moschetto Carcano Mod. 91, dalla pistola semiautomatica Beretta Mod. 34 e dal billao PAI.\nL'uniforme dei \"Lancieri Azzurri\" dello Squadrone Vicereale era caratterizzata da tarbush azzurro Savoia con penna nera, fasciato da un turbante di seta blu anch'essa, blu anche i polsini e la farmula.\nOnorificenze.\nAltre onorificenze.\nIl medagliere del Corpo di Polizia dell'Africa italiana:\nin parte concessi alla memoria."}
{"id": "737664", "revid": "486946", "url": "https://it.wikipedia.org/wiki?curid=737664", "title": "Dimitri Shostakovich", "text": ""}
{"id": "737665", "revid": "486946", "url": "https://it.wikipedia.org/wiki?curid=737665", "title": "Dimitri Shostakovic", "text": ""}
{"id": "737668", "revid": "254059", "url": "https://it.wikipedia.org/wiki?curid=737668", "title": "Spa (Belgio)", "text": "Spa (in vallone \"Sp\u00e5\") \u00e8 un comune di lingua francese del Belgio, situato nella provincia di Liegi. \nConosciuto per le sue acque termali, probabilmente dall'epoca romana, Spa cominci\u00f2 a svilupparsi nel XVI secolo quando la reputazione delle sue acque favor\u00ec il commercio nella citt\u00e0. Grazie all'afflusso di turisti inglesi che frequentavano la citt\u00e0 sin da quel secolo, il nome Spa \u00e8 divenuto un termine generico per il termalismo, dapprima in inglese e poi anche in altre lingue. Nel 2021 \u00e8 stata dichiarata patrimonio dell'umanit\u00e0 dall'UNESCO nelle Grandi citt\u00e0 termali d'Europa.\nStoria.\nSpa divent\u00f2 quindi un luogo d'elezione della nobilt\u00e0 europea, l'imperatore Giuseppe II (dopo la sua visita nel 1781) la soprannomin\u00f2 il \"Caff\u00e8 d'Europa\"; ed \u00e8 proprio a Spa che \u00e8 nato il primo casin\u00f2 moderno, \"la Redoute\", sull'iniziativa dei co-borgomastri G\u00e9rard de Leau e Lambert Xhrouet. Tra le personalit\u00e0 che hanno soggiornato a Spa, occorre ricordare Victor Hugo, lo zar Pietro il Grande, tutta la famiglia reale belga, Casanova, Alexandre Dumas padre. La vita mondana del XVIII secolo a Spa \u00e8 largamente presentata nel film \"Barry Lyndon\" di Stanley Kubrick.\nNel marzo 1918, l'esercito tedesco vi install\u00f2 il proprio quartiere generale delle operazioni. Da questa citt\u00e0 fu lanciata l'ultima offensiva di estensione tedesca: l'Offensiva Michael.\nDopo un periodo di sonnolenza alla fine degli anni cinquanta, il termalismo ricomincia a fiorire con superbi impianti di Annette e Lubin, in cima alla collina che domina la citt\u00e0, con una funicolare che permette di accedervi.\nIl territorio attorno a Spa \u00e8 propizio per passeggiare nelle Alte Ardenne, soprannominate le Ardenne Blu, qui comprendono il Lago di Warfaaz e il Lago della Gileppe. La regione \u00e8 anche conosciuta per il celebre circuito automobilistico di Spa-Francorchamps, situato nei pressi della cittadina di Francorchamps.\nNon sono da dimenticare comunque le \"Francofolies\" di Spa, cugine di quelle di La Rochelle e di Montr\u00e9al, che presentano spettacoli di variet\u00e0 in luoghi differenti della citt\u00e0, come il casin\u00f2, il parco delle Sept Heures e la piazza del Municipio. Negli anni settanta, il \"Festival della Canzone Francese di Spa\" ha permesso il debutto di nuovi talenti come Yves Duteil e Renaud."}
{"id": "737672", "revid": "1305772", "url": "https://it.wikipedia.org/wiki?curid=737672", "title": "Liberty (disambigua)", "text": "Liberty (libert\u00e0 in lingua inglese) pu\u00f2 riferirsi a:"}
{"id": "737678", "revid": "287204", "url": "https://it.wikipedia.org/wiki?curid=737678", "title": "Neoraimondia", "text": "Neoraimondia \u00e8 un genere di piante succulente della famiglia delle Cactaceae, diffusa nelle regioni equatoriali dell'America meridionale.\nDescrizione.\nHa un fusto di forma colonnare, di colore verde prato e con numerose costolature su cui poggiano grosse areole lanuginose irte di spine.\nSui lati del fusto, d'estate, sbocciano grossi fiori tubiformi porpora e rosati.\nDistribuzione e habitat.\nQuesta pianta \u00e8 principalmente diffusa nelle regioni equatoriali dell'America meridionale, specialmente in Ecuador, Brasile, Per\u00f9 e Bolivia.\nTassonomia.\nComprende due sole specie:\nColtivazione.\nLa pianta \u00e8 molto rustica, ed \u00e8 consigliata sia per gli appassionati alle prime armi come per i veterani.\nL'approvvigionamento minimo \u00e8 di un'annaffiata una settimana in estate, e una spruzzata ogni due d'inverno, mentre le concimazioni una volta al mese."}
{"id": "737683", "revid": "120901824", "url": "https://it.wikipedia.org/wiki?curid=737683", "title": "Luciano Ramella", "text": "Carriera.\nGiocatore.\nDopo la trafila con le giovanili della , fa il suo esordio in Serie A il 23 dicembre 1934 nell'incontro Juventus- (4-1). Dopo due anni con la prima squadra bianconera, con due sole presenze totali compresa quella di esordio, passa in Serie B alla dove per due campionati \u00e8 titolare.\nNella stagione 1938-1939 si trasferisce alla dove rimane (a parte due stagioni nel , nelle cui file vince il Torneo Lombardo) sino al termine del campionato 1947-1948. Il suo curriculum con la maglia biancoceleste \u00e8 di 154 presenze complessive (132 in campionato, 14 in Coppa Italia e 8 nel campionato romano di guerra) e di 5 reti (2, 0, 3).\nFu l'ultimo centromediano della Lazio dell'anteguerra (nel secondo dopoguerra collezioner\u00e0 solo una presenza). Per cinque campionati di Serie A fu titolare della maglia n. 5 dei capitolini. Il 15 gennaio 1939 fu uno degli undici protagonisti che riuscirono nell'impresa di espugnare per la prima volta nella storia il campo di Testaccio nel derby -Lazio (0-2).\nDirigente e allenatore.\nUna volta lasciato il calcio giocato, rimane comunque tra i ranghi biancocelesti in veste di dirigente fino al 1951, ricoprendo per un brevissimo periodo anche il ruolo di allenatore \"ad interim\" l'annata precedente quando, per impegni del tecnico biancoceleste Mario Sperone con la Federazione italiana, guida nelle tourn\u00e9e estive in Spagna e Portogallo la formazione laziale, vincitrice del Trofeo Teresa Herrera, battendo 3-1 i padroni di casa dell'Atl\u00e9tico Madrid di Helenio Herrera, e partecipante poi alla Coppa Latina."}
{"id": "737686", "revid": "729019", "url": "https://it.wikipedia.org/wiki?curid=737686", "title": "Vasilij Ivanovi\u010d \u010cujkov", "text": "Divenne celebre durante la seconda guerra mondiale per la sua azione di comando della 62\u00aa Armata nella drammatica battaglia di Stalingrado, nel corso della quale riusc\u00ec, dimostrando straordinaria tenacia e combattivit\u00e0, a bloccare gli attacchi della 6. Armee tedesca.\nDopo la vittoria nella grande battaglia sul Volga, \u010cujkov continu\u00f2 a guidare la sua armata fino al termine della guerra, partecipando con un ruolo decisivo anche alla battaglia di Berlino. Alcuni storici ritengono che \u010cujkov sia stato il \"pi\u00f9 abile comandante di prima linea\" e il \"generale pi\u00f9 aggressivo della seconda guerra mondiale\".\nOrigini contadine e guerra civile.\nNacque da una famiglia contadina nel villaggio di Serebrjanye Prudy, nell'Oblast' di Tula (oggi per\u00f2 appartenente a quello di Mosca). Durante i disordini della rivoluzione russa del 1917, \u010cujkov rimase disoccupato. Nello stesso anno, un fratello maggiore fece in modo che \u010cujkov fosse reclutato nelle Guardie Rosse; si arruol\u00f2 come volontario nell'Armata Rossa nel 1918, durante la Guerra civile. Trascorse i primi quattro mesi in addestramento, quindi venne nominato, giovanissimo, comandante di compagnia.\nL'anno seguente, nel 1919, \u010cujkov oper\u00f2, sempre in qualit\u00e0 di comandante di reggimento, nel fronte orientale contro le armate bianche e successivamente, nel 1920, nel fronte polacco. A 18 anni entr\u00f2 nel Partito Comunista. Al termine del conflitto interno, \u010cujkov comp\u00ec i propri studi presso l'Accademia Militare \"M. V. Frunze\", per poi passare all'Accademia di meccanizzazione e motorizzazione \"J. V. Stalin\".\nPrima della grande guerra patriottica.\nComandante di un corpo d'armata di fanteria nel 1938, partecip\u00f2 nel biennio seguente alla liberazione della Bielorussia occidentale (ovvero all'invasione congiunta della Polonia con i tedeschi) ed alla Guerra russo-finlandese come comandante d'armata. Addetto militare in Cina nei primi mesi dell'Operazione Barbarossa, nel maggio del 1942 fu nominato comandante di un'armata della riserva presso Tula (la futura 64\u00aa Armata).\nL'arrivo a Stalingrado.\nNel maggio del 1942 \u010cujkov venne nominato comandante di armata e, in quella estate, da Tula, la 64\u00aa Armata entr\u00f2 in servizio nelle steppe del Don (fiume Russia). L'abilit\u00e0 del generale emerse gi\u00e0 in questa prima fase: a digiuno di esperienza di guerra moderna, dopo gli anni passati in Cina e lontano dal fronte, studi\u00f2 a fondo la tattica di guerra tedesca, individuandone i punti deboli. In particolar modo, \u010cujkov approfond\u00ec il rapporto fra le truppe a terra della Wehrmacht e le incursioni aeree, concludendo che la Luftwaffe era chiamata ad intervenire in battaglia ogni volta che i tedeschi preparavano un attacco o provavano a disperdere le concentrazioni di soldati sovietici oltre la linea del fronte.\nIl generale prov\u00f2 allora subito a scombinare la tattica dell'avversario spingendo continuamente avanti le proprie truppe e piazzandole il pi\u00f9 vicino possibile a quelle della Wehrmacht, in modo da rendere di fatto impossibile l'intervento aereo e sfruttare le macerie del campo di battaglia come teatro dei combattimenti corpo a corpo, in cui i soldati sovietici erano pi\u00f9 esperti. Le sue audaci manovre difensive permisero al resto delle truppe del Fronte del Don di schierarsi lungo il Volga, a difesa di Stalingrado.\nL'inizio della battaglia.\nL'11 settembre \u010cujkov fu convocato presso il comando del fronte, dove lo attendevano il generale Er\u00ebmenko ed il commissario politico Chru\u0161\u010d\u00ebv. Gli comunicarono di aver destituito il comandante della 62\u00aa Armata, generale Lopatin, perch\u00e9 sfiduciato di poter continuare a tenere Stalingrado nella disumana battaglia ingaggiata coi tedeschi, e gli offrirono il comando.\n\u010cujkov rispose con le seguenti parole, da lui stesso riportate nelle sue memorie: \"Non possiamo lasciare Stalingrado al nemico; la citt\u00e0 \u00e8 particolarmente cara a tutti i sovietici, e la sua resa avrebbe un'influenza nefasta sul morale della popolazione. Verr\u00e0 fatto l'impossibile pur di mantenere la citt\u00e0; per il momento non ho alcuna richiesta da avanzare al consiglio di guerra, ma vorrei che lo stesso mi accordasse gli aiuti che le necessit\u00e0 della lotta indicheranno. Quanto a me giuro di non lasciare la citt\u00e0; noi terremo Stalingrado o vi moriremo\".\nSi consider\u00f2 quindi scherzosamente il \"fondatore\" dell'Accademia di combattimento urbano di Stalingrado, fatto che spinse l'allora corrispondente di guerra Vasilij Grossman, presente a Stalingrado durante la battaglia, ad attribuirgli il soprannome di \"Accademico\".\nDopo Stalingrado.\nDopo aver eroicamente difeso Stalingrado, \u010cujkov con le sue truppe inizi\u00f2 una travolgente marcia verso Berlino. Partecip\u00f2 alla liberazione del Donbass, alla liquidazione della testa di ponte tedesca di Zapori\u017e\u017eja, prese parte all'offensiva di Nikopolie-Kryvyj Rih ed alla liberazione di Odessa. Nel 1944 oper\u00f2 in Bielorussia occidentale ed in Polonia.\nNel 1945, infine, prese parte alle operazioni Vistola-Oder ed alla battaglia di Berlino. Fu \u010cujkov ad incontrare il generale Hans Krebs, che, dopo il suicidio di Hitler, tent\u00f2 invano di aprire una trattativa di pace con i sovietici per conto del nuovo governo.\nDopo la guerra.\nComandante delle truppe sovietiche in Germania, fu poi trasferito a Kiev per comandare le truppe di quella regione militare. Per i suoi meriti di guerra, \u010cujkov fu onorato per quattro volte dell'Ordine di Lenin, due volte Eroe dell'Unione Sovietica, quattro Ordine della Bandiera rossa, tre Ordine di Suvorov di primo grado, dell'Ordine della Stella rossa e varie medaglie al merito.\nFu eletto quindi deputato al Soviet Supremo dell'URSS e al Soviet Supremo della Repubblica Ucraina. Divenne membro del Comitato Centrale e membro candidato alla presidenza del CC del Partito Comunista dell'Ucraina. Dal XIX Congresso del PCUS \u010cujkov \u00e8 membro candidato del CC del PCUS. Nel marzo 1955, con decreto del presidente del Soviet Supremo dell'URSS, Vasilij \u010cujkov \u00e8 stato nominato Maresciallo dell'Unione Sovietica. \u00c8 l'unico generale sovietico sepolto non a Mosca, bens\u00ec a Stalingrado (oggi Volgograd)."}
{"id": "737687", "revid": "110157", "url": "https://it.wikipedia.org/wiki?curid=737687", "title": "II (The Presidents of the United States of America)", "text": " II \u00e8 il secondo album rock degli Presidents of the United States of America, uscito nel 1996."}
{"id": "737688", "revid": "287204", "url": "https://it.wikipedia.org/wiki?curid=737688", "title": "SMS Mowe", "text": ""}
{"id": "737690", "revid": "599013", "url": "https://it.wikipedia.org/wiki?curid=737690", "title": "Ypk", "text": ""}
{"id": "737692", "revid": "767487", "url": "https://it.wikipedia.org/wiki?curid=737692", "title": "The Streets", "text": "Biografia.\nSkinner acquist\u00f2 la sua prima tastiera quando aveva cinque anni. Da adolescente si costru\u00ec un piccolo studio di registrazione nella sua camera da letto. Inizi\u00f2 a scrivere musica hip hop e garage insieme ai suoi amici, compreso il suo migliore amico Adam Swaby. Inizi\u00f2 a fare canzoni all'et\u00e0 di quindici anni.\nNegli anni novanta frequentava il college di Birmingham e lavorava nei \"fast food\" locali, mentre cercava di fondare la sua etichetta discografica personale. Il piano The Streets part\u00ec come gruppo, ma si trasform\u00f2 in cantante solista in breve tempo, poich\u00e9 i membri continuavano a lasciare il progetto. Alla fine del 2000, l'etichetta Locked On, che ebbe successo con gli Artful Dodger e Craig David, approv\u00f2 a pubblicare \"Has It Come To This\" sotto il nome \"The Streets\". Skinner si trasfer\u00ec da Birmingham a Brixton per portare avanti la sua carriera musicale.\nL'inizio carriera.\nPer il suo album di debutto, \"Original Pirate Material\", Skinner voleva portare la musica garage verso una nuova direzione con materiale che rispecchiava la vita dei \"clubbers\" inglesi. L'album ebbe successo sia con il pubblico che con la critica. The Streets venne nominato nell'edizione 2002 dei BRIT Award nelle categorie \"miglior album\", \"miglior artista urban\", \"miglior artista emergente\" \"miglior artista maschile inglese\".\nIl successo di \"Original Pirate Material\" nel Regno Unito port\u00f2 ad una pubblicazione negli Stati Uniti dell'album con la Vice/Atlantic verso la fine del 2002. Venne presto lodato da \"Rolling Stone\", \"Spin Magazine\", \"The New York Times\", \"Blender\", \"USA Today\" e il \"LA Times\", tutti nominandolo come uno dei migliori album dell'anno.\n\"A Grand Don't Come for Free\".\nNel maggio 2004 usc\u00ec \"Fit But You Know It\", che annunci\u00f2 l'uscita del nuovo album \"A Grand Don't Come for Free\", che \u00e8 un concept album su un breve periodo della vita dell'artista. Tra gli eventi descritti riguardano la perdita di mille sterline, l'inizio di una nuova relazione e le vacanze.\nL'album esord\u00ec in seconda posizione e raggiunse in poco tempo la prima. L'uscita del secondo singolo, \"Dry Your Eyes\", e il conseguente successo, suscit\u00f2 un nuovo interesse per l'album precedente, che rientr\u00f2 nelle classifiche inglesi e raggiunse posizioni pi\u00f9 alte di quelle toccate ai tempi della pubblicazione.\n\"The Hardest Way to Make an Easy Living\".\nIl terzo album di Skinner, \"The Hardest Way to Make an Easy Living\", usc\u00ec il 10 aprile 2006 nel Regno Unito e il 25 aprile in America del Nord.\nIl primo singolo, intitolato \"When You Wasn't Famous\", fu pubblicato due settimane prima dell'album. La canzone parla dei guai passati da Skinner cercando di avere una relazione con un personaggio famoso, sfruttando la sua fama. Il secondo singolo, \"Never Went to Church\", \u00e8 un tributo al padre scomparso.\n\"Everything Is Borrowed\".\nIl quarto album, \"Everything Is Borrowed\", esce il 15 settembre 2008 nel Regno Unito preceduto di qualche settimana dal singolo/video di \"The Escapist\". I brani compaiono per la maggior parte sulla pagina myspace di Skinner, e in qualche caso nascosti nelle pages di altre band che \"ospitano\" per l'occasione alcune nuove canzoni dell'artista. Le sperimentazioni musicali sono \nancora pi\u00f9 impavide che nei lavori precedenti, il risultato decisamente pi\u00f9 onirico data la ricercatezza e la particolarit\u00e0 delle basi."}
{"id": "737694", "revid": "599013", "url": "https://it.wikipedia.org/wiki?curid=737694", "title": "Znd", "text": ""}
{"id": "737696", "revid": "83531", "url": "https://it.wikipedia.org/wiki?curid=737696", "title": "Isidoro di Kiev", "text": "Fu promotore dell'unione fra Chiesa ortodossa e cattolica nella permanenza del rito orientale, espresso dalla Chiesa uniate. Metropolita di Mosca e di tutta la Russia, dopo la sua morte fu ricordato dal clero ortodosso russo antiromano e dai grandi principi come \"Isidoro l'Apostata\", poich\u00e9 aveva promosso con convinzione l'unione tra la Chiesa di Roma e quella ortodossa in cambio dell'aiuto militare a Costantinopoli, accordo mal sopportato da gran parte del clero russo.\nBiografia.\nNel 1437, dopo che per ben sette anni tale carica era rimasta vacante, Isidoro fu nominato metropolita di Kiev e Mosca da Giovanni VIII Paleologo al fine di portare la Chiesa ortodossa russa in comunione con quella cattolica, cos\u00ec da assicurare la protezione delle potenze occidentali all'Impero bizantino, attaccato dai Turchi Ottomani. Il Gran Principe Basilio II di Russia dimostr\u00f2 inizialmente ostilit\u00e0 verso il nuovo metropolita, ma toller\u00f2 le sue iniziative, ritenendo anch'egli che solo un'alleanza con il cattolicesimo sarebbe stata in grado di salvare Costantinopoli e la Chiesa greco-ortodossa.\nDopo aver ricevuto un cospicuo aiuto monetario da Vassili, Isidoro si rec\u00f2 nel 1439 a Firenze per partecipare alla continuazione del Concilio di Basilea. Qui fu nominato cardinale presbitero del titolo dei Santi Marcellino e Pietro e legato papale per le province di Lituania, Livonia, Russia e Galizia. Durante il concilio Isidoro difese strenuamente l'unione tra la Chiesa orientale e la Chiesa occidentale, ma fu contrastato dal delegato secolare russo, l'ambasciatore Foma di Tver'. Alla fine il trattato di unione fu comunque firmato e Isidoro torn\u00f2 in Russia.\nI principi russi denunciarono l'unione con Roma come un tradimento alla fede ortodossa, ma Isidoro persistette nel suo intento. Al suo ritorno dall'Italia, durante la sua prima liturgia nella Cattedrale dell'Ascensione, nel Cremlino moscovita, il 19 marzo 1441, nomin\u00f2 esplicitamente il papa durante le preghiere liturgiche e lesse ad alta voce il decreto di unione, trasportando una grande croce cattolica alla testa della processione. Consegn\u00f2 inoltre a Vassili II una missiva nella quale papa Eugenio IV chiedeva al Gran Principe di sostenere Isidoro nella diffusione del cattolicesimo nelle terre russe. Tre giorni dopo Isidoro fu arrestato per ordine dello stesso Vassili e imprigionato nel monastero di \u010cudov. Spinto dell'alto clero russo, il granduca condann\u00f2 Isidoro per la sua pertinacia e rinunci\u00f2 all'unione con \"l'eretica Roma\".\nMa nel settembre del 1441 Isidoro fugg\u00ec a Tver' e da l\u00ec si rec\u00f2 in Lituania e quindi a Roma. Nel 1451 fu nominato cardinale vescovo di Sabina, poi nel 1458 patriarca latino di Costantinopoli e nel 1461 decano del collegio cardinalizio.\nMor\u00ec a Roma il 27 aprile 1463 e fu sepolto nella basilica vaticana."}
{"id": "737697", "revid": "119209643", "url": "https://it.wikipedia.org/wiki?curid=737697", "title": "Teatro Eretenio", "text": "Il Teatro Eretenio fu il pi\u00f9 grande teatro di Vicenza, prima della costruzione del Teatro Verdi. Venne distrutto da un bombardamento aereo angloamericano, avvenuto la sera del 2 aprile 1944, nel corso della seconda guerra mondiale, assieme al Verdi.\nStoria.\nInizialmente chiamato \"Teatro Nuovo\", fu fondato da Alvise Trissino, Girolamo Giuseppe di Velo, Francesco Quinto, Girolamo Muttoni e Guardinello Bissari nell'esigenza di trasferire il Teatro di Piazza in una sede pi\u00f9 ampia. La costruzione fu maggiormente motivata anche dall'improvvisa distruzione del Teatro delle Grazie, allora il teatro principale \"alla moda\" di Vicenza, a causa di un rogo che nella notte del 24 settembre 1783 aveva divorato completamente l'edificio. I progetti per la costruzione del nuovo teatro furono affidati all'architetto veneziano Antonio Mauri, gi\u00e0 noto per la costruzione di altri teatri. La facciata fu realizzata su disegno di Ottavio Bertotti Scamozzi.\nIl 10 luglio 1784 venne inaugurato con il dramma \"L'Olimpiade\" di Domenico Cimarosa su libretto di Pietro Metastasio (anche se inizialmente era stato scelto come compositore Giovanni Battista Borghi, il quale a causa di un malessere dovette rifiutare). L'opera ebbe grande successo e rese famosa l'inaugurazione del nuovo palcoscenico vicentino in tutta Italia.\nIl teatro contava 1200 posti, 600 nei palchi, 350 in platea e 250 nel loggione, quest'ultimo estremamente particolare perch\u00e9 ricavato nella soffitta del teatro. Il palcoscenico era alto 8,3 metri, largo 10,2 metri e profondo 14 metri. Inoltre il teatro non disponeva di una fossa per l'orchestra.\nSecondo quanto \u00e8 possibile leggere in un documento datato 13 settembre 1851 (Stabilimento tipo-lit og. provinciale di G. Longo), l'Eretenio teatro fu sottoposto in quegli anni ad un profondo restauro ed un ampliamento sotto la direzione dell'ingegnere Giovanni Barucco. In questo restauro venne rimosso lo sfarzoso lampadario al centro della volta della sala.\nSuperato in grandezza dal Teatro Verdi, il teatro riusc\u00ec a resistere alla concorrenza di quest'ultimo grazie alla straordinaria acustica di cui era dotato, che permetteva di sentire anche i pi\u00f9 timidi respiri degli attori fino al loggione.\nLa sera del 2 aprile 1944, alle 21:30, le bombe lanciate dagli anglo-americani sulla citt\u00e0 colpirono anche il teatro, di cui rimasero in piedi solamente i muri perimetrali; la stessa sorte colp\u00ec il Teatro Verdi, distante circa quattrocento metri.\nSul sedime del teatro Eretenio \u00e8 collocato il parcheggio omonimo, dove sono ancora visibili parti delle fondazioni, della facciata e l'ingresso del loggione, situato in Contr\u00e0 delle Grazie."}
{"id": "737701", "revid": "320578", "url": "https://it.wikipedia.org/wiki?curid=737701", "title": "Nome Nato", "text": ""}
{"id": "737703", "revid": "599013", "url": "https://it.wikipedia.org/wiki?curid=737703", "title": "Zap", "text": ""}
{"id": "737707", "revid": "599013", "url": "https://it.wikipedia.org/wiki?curid=737707", "title": "Zha", "text": ""}
{"id": "737709", "revid": "599013", "url": "https://it.wikipedia.org/wiki?curid=737709", "title": "Zul", "text": ""}
{"id": "737712", "revid": "834", "url": "https://it.wikipedia.org/wiki?curid=737712", "title": "Kia", "text": ""}
{"id": "737714", "revid": "599013", "url": "https://it.wikipedia.org/wiki?curid=737714", "title": "Zun", "text": ""}
{"id": "737719", "revid": "1305772", "url": "https://it.wikipedia.org/wiki?curid=737719", "title": "TCO", "text": ""}
{"id": "737720", "revid": "339392", "url": "https://it.wikipedia.org/wiki?curid=737720", "title": "Enciclopedia Italiana", "text": ""}
{"id": "737721", "revid": "1272592", "url": "https://it.wikipedia.org/wiki?curid=737721", "title": "Cruzeiro", "text": ""}
{"id": "737723", "revid": "154893", "url": "https://it.wikipedia.org/wiki?curid=737723", "title": "Ebenezer Von Clutch", "text": ""}
{"id": "737724", "revid": "11804", "url": "https://it.wikipedia.org/wiki?curid=737724", "title": "Andrea Solario", "text": ""}
{"id": "737727", "revid": "1439131", "url": "https://it.wikipedia.org/wiki?curid=737727", "title": "Bugatti Tipo 68", "text": "La Type 68 \u00e8 una piccola autovettura prodotta tra il 1942 e il 1945 dalla Casa automobilistica francese Bugatti.\nProfilo.\nLa Type 68 fu l'unica vettura progettata e realizzata durante la Seconda guerra mondiale. \u00c8 stata la prima e unica micro-car marchiata Bugatti. Su uno chassis di dimensioni ridotte, infatti, la Type 68 montava un piccolo gioiello di ingegneria, consistente in un motore a 4 cilindri da appena 318 cm\u00b3 sovralimentato tramite compressore volumetrico. La distribuzione era affidata a due assi a camme in testa con 4 valvole per cilindro. Insomma, della city-car questo motore aveva solo la cilindrata, mentre il resto era all'epoca (ma per molti versi anche oggigiorno) appannaggio di vetture di classe molto pi\u00f9 alta. Le dimensioni, invece erano tipiche di una vettura di classe media di allora, con i suoi 3.82 metri di lunghezza. La carrozzeria, piuttosto snob, era quella di una piccola spider, anche se in seguito Ettore Bugatti avrebbe realizzato degli schizzi di una Type 68 con carrozzeria ispirata a quella della Type 57 Atlantic.\nNel 1945 poi, fu realizzato un propulsore differente, da 370\u00a0cm\u00b3, sempre sovralimentato da compressore volumetrico, ma con distribuzione a due valvole per cilindro, altro piccolo capolavoro di meccanica.\nUn terzo motore, siglato 68/C, era ancora pi\u00f9 rivoluzionario : quattro cilindri montati su due alberi motore paralleli alle estremit\u00e0 dei quali erano calettate le due giranti del compressore a lobi , una testata rotante con una sola luce di aspirazione e una di scarico , entrambe senza valvole e una sola candela, La testata rotante generava la successione delle fasi di aspirazione, compressione, accensione/scoppio e scarico, il compressore aveva volume quadruplo rispetto alla cilindrata del motore. Su questo schema nel 1946 Roland Bugatti registr\u00f2 il brevetto N\u00b0 632723 , esiste tuttora un motore prototipo tipo 68/E che differisce dal 68/C per avere un sistema di raffreddamento a liquido anzich\u00e9 ad aria.\nUn peccato, quindi, che la Type 68 fosse rimasta allo stadio di prototipo, poich\u00e9 avrebbe avuto molto da insegnare come potenziale utilitaria."}
{"id": "737728", "revid": "1013865", "url": "https://it.wikipedia.org/wiki?curid=737728", "title": "Provincia di Zambezia", "text": "La provincia di Zambezia \u00e8 una provincia del Mozambico centrale. Il capoluogo \u00e8 la citt\u00e0 costiera di Quelimane.\nGeografia fisica.\nLa provincia confina a nord con la Niassa, a nord ed est con la provincia di Nampula, a sud-ovest con la provincia di Sofala, a ovest con la provincia di Tete, e a nord-ovest col Malawi; a sud si affaccia sul canale del Mozambico. Il confine con Sofala \u00e8 segnato dal fiume Zambesi, e quello con Tete dal fiume Chire.\nIl territorio \u00e8 caratterizzato da una ampia pianura costiera ricca di mangrovie. All'interno il territorio va gradualmente elevandosi fino all'area montuosa settentrionale della Serra Nam\u00f9li (2419 m). Dall'interno defluiscono verso l'oceano i fiumi Ligorha, Mol\u00f2cu\u00e8, Licung\u00f2 e Luala. Lo Zambesi sfocia con un delta fluviale nel canale del Mozambico dopo aver ricevuto le acque dell'affluente Chire.\nGeografia antropica.\nSuddivisioni amministrative.\nLa provincia \u00e8 divisa nei seguenti distretti:"}
{"id": "737730", "revid": "287204", "url": "https://it.wikipedia.org/wiki?curid=737730", "title": "Troll della Terra di Mezzo", "text": "I Troll sono una razza di Arda, l'universo immaginario fantasy creato dallo scrittore inglese J. R. R. Tolkien. Sono grandi creature umanoidi caratterizzate da una straordinaria forza fisica e da uno scarso intelletto.\nGenesi.\nPer creare i suoi Troll, Tolkien non attinse alla mitologia norvegese, secondo la quale i troll sono creature magiche con particolari doti soprannaturali, ma li plasm\u00f2 come creature vili, rozze, comunque in grado di comunicare tra di loro con un linguaggio proprio. Secondo Tolkien, le forze oscure storpiarono degli Ent, gli antichi abitatori delle foreste destati da Yavanna nei tempi antichi, per crearli, imitandone stazza e forza, ma con un risultato decisamente diverso oppure diedero vita ad esseri di pietra, nient'altro che burattini nelle mani di Morgoth e Sauron e del loro male.\nNome.\nNella traduzione italiana de \"Lo Hobbit\" per Adelphi il termine \"Troll\" viene reso come \"gli Uomini Neri\".\nNell'edizione italiana del \"Signore degli Anelli\" (Rusconi, Milano 1970), come iniziale traduzione di \"troll\" venne usata la parola \"vagabondo\", proposta dalla traduttrice Vicky Alliata Di Villafranca in accordo col curatore dell'edizione Quirino Principe. Successivamente, con la revisione della traduzione operata nel 2004, si ritorn\u00f2 al termine originale di \"troll\".\nRazze di Troll.\nI Troll delle montagne.\nI Troll delle montagne (o di Mordor) appartengono ad una razza comparsa nelle terre a sud di Bosco Atro e lungo i confini di Mordor negli ultimi anni della Terza Era. Sono definiti \"Olog-hai\"; alcuni hanno supposto che essi appartengano ad una stirpe di Orchi giganti, ma in realt\u00e0 i Troll delle montagne sono in tutto e per tutto dissimili da quelle creature. Sopportano la luce purch\u00e9 sorretti dalla volont\u00e0 del loro Signore e sono soliti portare una corazza per difendersi meglio bench\u00e9 abbiano una spessa e coriacea pelle; molti di loro dimorano nella valle di Gorgoroth, a Mordor. L'unico linguaggio da loro conosciuto \u00e8 quello Nero ideato da Sauron.\nQuesta razza di Troll combatte durante l'assedio di Minas Tirith; essi spingono l'ariete Grond contro il grande cancello della Citt\u00e0 Bianca. Il loro capitano guida l'assalto contro l'Esercito dell'Ovest nello scontro del Cancello Nero; esso ferisce la guardia della Cittadella Beregond, ma prima che possa finirla, interviene Peregrino Tuc che lo uccide e per questo chiama in seguito la sua lama \"Terrore dei Vagabondi\".\nI Troll delle pietre.\nOltre ai Troll di Mordor, nei libri dello scrittore vengono citate altre stirpi; tra essi, i Troll delle Pietre, probabilmente la razza meno orrenda. A tale categoria appartengono Berto, Maso e Guglielmo. Sono chiamati in questo modo perch\u00e9 se sono colpiti dal sole si tramutano in pietra, sono molto stupidi e lenti di comprendonio, non sono soliti portare corazze. Sono anche noti per la capacit\u00e0 di poter comunicare e parlare con altre creature, a differenza degli altri Troll che possiedono un linguaggio incomprensibile per esse.\nI Troll di caverna.\nVi sono poi i Troll di caverna che dimorano in profonde aule sotterranee, quali le Miniere di Moria; uno di essi guida l'assalto dei goblin di Moria contro la Compagnia dell'Anello. Tolkien lo descrive con braccia ricoperte da squame verdognole e sangue nero.\nI Troll delle nevi.\nNell'appendice A de \"Il Signore degli Anelli\" (\"La casa di Eorl\"), nel racconto riguardante Helm Mandimartello, Tolkien in un passaggio paragona il leggendario re ad un Troll delle nevi, tuttavia \u00e8 l'unica informazione disponibile su tale razza, dove alcuni esemplari ne \"\" compaiono nelle montagne vicino a Monte Gundabad.\nAltri.\nAlcuni addirittura suppongono che \"gli Uomini neri simili a Troll\" provenienti dal Lontano Harad, e che parteciparono alla Battaglia dei Campi del Pelennor, possano essere un innaturale e terrificante incrocio fra Uomini e Troll.\nNel videogioco \"\" vengono citati i Troll di collina. Di loro si sa solo che hanno la pelle squamosa e che possono resistere anche al sole di mezzogiorno.\nBerto, Maso e Guglielmo.\nIl ruolo pi\u00f9 rilevante ricoperto da troll nel \"legendarium\" tolkieniano \u00e8 quello svolto da Berto, Maso e Guglielmo ne \"Lo Hobbit\". Bilbo e i Nani, viaggiando in luoghi selvaggi, vi si imbattono. I tre mostri catturano la compagnia di Nani mentre sono in cammino per la Montagna Solitaria; mentre discutono sul modo in cui papparseli, interviene lo stregone Gandalf che, imitando la voce dei tre Troll e confondendoli, fa loro dimenticare di nascondersi all'alba; cos\u00ec Berto, Guglielmo e Maso si tramutano in pietra, infatti questa razza di Troll non sopporta la luce del sole che li pietrifica. Successivamente si scoprir\u00e0 che i tre Troll avevano una caverna dove potevano ripararsi alla vista del sole che conteneva ossa, cibo e un grande bottino, da cui Bilbo, Gandalf e Thorin prenderanno rispettivamente Pungolo, Glamdring e Orcrist, tre spade elfiche forgiate a Gondolin i cui nomi saranno rivelati da Elrond durante il soggiorno della compagnia a Gran Burrone.\nNel viaggio di Frodo Baggins ne \"La Compagnia dell'Anello\", le tre statue compaiono dopo i fatti di Colle Vento.\nCompaiono nel film \"Lo Hobbit\" del 1977, dove due dei troll sono doppiati nella versione originale da Paul Frees e Don Messick. Nella trilogia de \"Il Signore degli Anelli\" diretta da Peter Jackson, i tre Troll sono menzionati in alcune occasioni e i loro corpi pietrificati compaiono in una scena estesa de \"Il Signore degli Anelli - La Compagnia dell'Anello\" (nella versione cinematografica, invece, compaiono solo di sfuggita). In \"Lo Hobbit - Un viaggio inaspettato\" diretto da Peter Jackson, i tre Troll vengono interpretati attraverso dalla motion capture da Mark Hadlow (Berto), William Kircher (Maso) e Peter Hambleton (Guglielmo). Rispetto al romanzo, i tre troll vengono tratti in inganno da Bilbo (e non da Gandalf); lo hobbit, infatti, prende tempo (discutendo sul come mangiare i nani legati nei sacchi) fino a quando non compare la luce dell'alba che trasforma i tre troll in pietra."}
{"id": "737731", "revid": "36426", "url": "https://it.wikipedia.org/wiki?curid=737731", "title": "Prisciano di Cesarea", "text": ""}
{"id": "737732", "revid": "219110", "url": "https://it.wikipedia.org/wiki?curid=737732", "title": "Consorzio Autolinee Pratesi", "text": "Consorzio Autolinee Pratesi - CAP s.c.a.r.l. \u00e8 stata una societ\u00e0 consortile a responsabilit\u00e0 limitata, nata nel marzo 2005, che ha gestito il trasporto pubblico locale nella citt\u00e0 di Prato e provincia, e in alcune zone limitrofe. \nIl socio unico consortile \u00e8 CAP Societ\u00e0 Cooperativa s.r.l. In precedenza anche L.A. F.lli Lazzi S.p.A.\nLa societ\u00e0.\nCAP s.c.a.r.l. ha gestito il trasporto pubblico urbano e interurbano nella provincia di Prato ed in alcune aree della provincia di Pistoia, citt\u00e0 metropolitana di Firenze e della citt\u00e0 metropolitana di Bologna.\nDal 1 gennaio 2018 CAP s.c.a.r.l. gestisce operativamente il servizio automobilistico di TPL nel Bacino territoriale di Prato in attuazione del contratto ponte 2018-2019 tra Regione Toscana e la societ\u00e0 ONE scarl, di cui la stessa fa parte.\nDal 1\u00b0 novembre 2021, la gestione del trasporto pubblico urbano \u00e8 passato alla multinazionale RATP, tramite la controllata Autolinee Toscane, risultante vincitrice di un precedente appalto indetto dalla Regione Toscana. \nBiglietterie aziendali.\nLa societ\u00e0 dispone di due grandi biglietterie aziendali a Prato in Piazza della Stazione centrale e a Firenze in Largo Fratelli Alinari.\nParco aziendale.\nNel 2005, la flotta era costituita da 77 autobus urbani, 11 suburbani e 102 interurbani.\nNel 2019 la flotta era costituita da:\nA inizio 2019 sono stati introdotti anche nuovi autobus ibridi, principalmente sulla linea \u201cLAM Viola\u201d.\nPrezzo biglietto urbano.\n1,50 \u20ac valido 70 minuti\n2,00 \u20ac biglietto giornaliero"}
{"id": "737735", "revid": "6923", "url": "https://it.wikipedia.org/wiki?curid=737735", "title": "Suzuki SJ80", "text": ""}
{"id": "737738", "revid": "6066", "url": "https://it.wikipedia.org/wiki?curid=737738", "title": "Nicol\u00f2 III", "text": ""}
{"id": "737740", "revid": "827882", "url": "https://it.wikipedia.org/wiki?curid=737740", "title": "Ebeneezer Von Clutch", "text": ""}
{"id": "737741", "revid": "124311368", "url": "https://it.wikipedia.org/wiki?curid=737741", "title": "Patrol Boat, River", "text": "Patrol Boat, River (o semplicemente PBR) era la designazione della U.S. Navy di un tipo di imbarcazione a scafo rigido per il pattugliamento delle acque interne utilizzata dal marzo del 1966 fino alla fine del 1970 in Vietnam. Era l'imbarcazione pi\u00f9 comune della \"River Patrol Force - Task Force 116\" e, nel momento di massimo dispiegamento, ne vennero utilizzate 250 unit\u00e0, mentre la produzione fu di circa 500 esemplari, 120 del tipo PBR Mk 1 e 380 del modello PBR Mk 2.\nLe PBR venivano impiegate per il controllo del traffico fluviale del Vietnam del Sud, con lo scopo di intercettare i rifornimenti di armi e materiali diretti ai Viet Cong.\nQueste imbarcazioni avevano lo scafo realizzato in vetroresina ed erano dotate di un idrogetto Jacuzzi che gli permetteva di operare nelle acque basse e piene di ostacoli dei fiumi. Il pescaggio a pieno carico era solo di 60 cm (2 ft). Il getto che spingeva la barca poteva anche ruotare all'indietro permettendo cos\u00ec di far virare la PBR su s\u00e9 stessa in uno spazio ridottissimo, pari alla sua lunghezza, o di effettuare rapide decelerazioni. Come motori venivano utilizzati due Detroit Diesel a gasolio da 220 cavallo vapore (164 kW). La velocit\u00e0 massima era di 28,5 nodi. L'equipaggio, generalmente composto da quattro persone, operava una coppia di mitragliatrici Browning M2 da 12,7 mm a prua, una singola mitragliatrice M-60 e un lanciagranate Mark 18. Su alcune PBR fu montato un cannone da 20\u00a0mm. La postazione delle mitragliatrici da 12,7\u00a0mm ed il ponte di comando erano protetti da una corazzatura in ceramica.\nFurono due le versioni della PBR. La prima era lunga 9,6 m e larga 3,2 m. La seconda versione, Mark II, era dotata di un migliorato sistema di propulsione che riduceva le possibilit\u00e0 di incaglio e disponeva inoltre di protezioni in alluminio per resistere all'usura.\nLa PBR \u00e8 l'imbarcazione utilizzata nel famoso film di Francis Ford Coppola \"Apocalypse Now\", sebbene nella scena dove viene sollevata da un elicottero deve essere stata alleggerita, visto che queste imbarcazioni pesavano circa 6,5-7,2 t a pieno carico.\nDopo la fine della guerra le forze leggere americane sono state poste in fretta fuori servizio. Solo 22 Mk 2 erano ancora in servizio nel 1983 nella flotta di Riserva."}
{"id": "737744", "revid": "256896", "url": "https://it.wikipedia.org/wiki?curid=737744", "title": "Capo Brewster", "text": "Il capo Brewster (o Kap Brewster) \u00e8 un capo della Groenlandia, situato sulla riva sud dell'imboccatura del fiordo di Scoresby Sund; divide lo Scoresby Sund a nord dallo stretto di Danimarca a sud. Fa parte del comune di Sermersooq, e si trova dall'altra parte del fiordo rispetto alla cittadina di Ittoqqortoormiit. In questa zona c'\u00e8 una delle pi\u00f9 grandi colonie di uccelli marini della costa est dell'isola e da qui si gode di una splendida vista."}
{"id": "737747", "revid": "46931", "url": "https://it.wikipedia.org/wiki?curid=737747", "title": "Vasily Chuikov", "text": ""}
{"id": "737749", "revid": "339392", "url": "https://it.wikipedia.org/wiki?curid=737749", "title": "Postgrunge", "text": ""}
{"id": "737750", "revid": "287204", "url": "https://it.wikipedia.org/wiki?curid=737750", "title": "Vasilij Ivanovic Cujkov", "text": ""}
{"id": "737751", "revid": "46931", "url": "https://it.wikipedia.org/wiki?curid=737751", "title": "Vassili Tchouikov", "text": ""}
{"id": "737755", "revid": "46931", "url": "https://it.wikipedia.org/wiki?curid=737755", "title": "Vasiliy \u00c7uykov", "text": ""}
{"id": "737756", "revid": "1315817", "url": "https://it.wikipedia.org/wiki?curid=737756", "title": "Francesco d'Accorso", "text": "Biografia.\nStudi\u00f2 all'Universit\u00e0 di Bologna dove ebbe tra i suoi compagni di studi Giacomo Belvisi. Insegn\u00f2 diritto civile nella stessa universit\u00e0 fino al 1273, poi venne chiamato all'Universit\u00e0 di Oxford da Edoardo I d'Inghilterra. Un anno dopo la sua partenza gli vennero confiscati i beni a Bologna in quanto ghibellino. Quando torn\u00f2 nella sua citt\u00e0, nel 1291, essi gli vennero comunque resi.\nEbbe due fratelli, Cervottus e Guglielmo, che, come lui, studiarono il diritto con il padre. Fu sepolto accanto al padre a Bologna.\nDante Alighieri lo colloc\u00f2 tra i sodomiti nel XV canto dell'Inferno (v. 110)."}
{"id": "737758", "revid": "534373", "url": "https://it.wikipedia.org/wiki?curid=737758", "title": "Atlantide C6", "text": ""}
{"id": "737759", "revid": "58166", "url": "https://it.wikipedia.org/wiki?curid=737759", "title": "Mike Skinner", "text": ""}
{"id": "737761", "revid": "62004", "url": "https://it.wikipedia.org/wiki?curid=737761", "title": "Santos Futebol Clube (Santos)", "text": ""}
{"id": "737762", "revid": "62004", "url": "https://it.wikipedia.org/wiki?curid=737762", "title": "Santos FC", "text": ""}
{"id": "737763", "revid": "71155", "url": "https://it.wikipedia.org/wiki?curid=737763", "title": "Accorsio da Bagnolo", "text": ""}
{"id": "737764", "revid": "1862310", "url": "https://it.wikipedia.org/wiki?curid=737764", "title": "Terra di Re Cristiano X", "text": "La Terra di Re Cristiano X \u00e8 un territorio della Groenlandia che \u00e8 dedicato a Cristiano X di Danimarca. Si trova nel Parco nazionale della Groenlandia nordorientale; a nord confina con la Terra di Re Federico VIII e a sud-est con la Terra di Jameson, mentre \u00e8 bagnata ad est dal Mare di Groenlandia. Il picco pi\u00f9 alto \u00e8 il Monte Petermann."}
{"id": "737765", "revid": "71155", "url": "https://it.wikipedia.org/wiki?curid=737765", "title": "Accurso da Bagnolo", "text": ""}
{"id": "737769", "revid": "1305772", "url": "https://it.wikipedia.org/wiki?curid=737769", "title": "\u017dukov", "text": "Per \u017dukov () si pu\u00f2 intendere:"}
{"id": "737771", "revid": "242434", "url": "https://it.wikipedia.org/wiki?curid=737771", "title": "Estudiantes de la Plata", "text": ""}
{"id": "737773", "revid": "88740", "url": "https://it.wikipedia.org/wiki?curid=737773", "title": "Provincia di Sofala", "text": "Sofala \u00e8 una provincia del Mozambico centrale.\nGeografia fisica.\nLa provincia confina a nord con la provincia di Tete, a nord-est il fiume Zambesi segna il confine con la provincia di Zambezia, a est si affaccia sul canale del Mozambico, a sud confina con la provincia di Inhambane ed a ovest confina con la provincia di Manica.\nIl territorio \u00e8 caratterizzato da un'ampia pianura costiera drenata da numerosi fiumi che scorrono verso la foce nell'Oceano Indiano. Oltre allo Zambesi che scorre al confine con la Zambezia i principali fiumi sono il Pungue, il Buzi, il Gorongosa, e il Save. Quest'ultimo segna il confine meridionale con l'Inhambane. Nell'area occidentale si eleva l'altopiano della Serra da Gorongosa, che raggiunge i 1863 m. A sud della Serra si stende il Parco nazionale di Gorongosa.\nIl capoluogo della provincia \u00e8 la citt\u00e0 di Beira, posta sulla costa alla foce del fiume Pungue.\nGeografia antropica.\nSuddivisioni amministrative.\nLa provincia \u00e8 divisa nei seguenti distretti:"}
{"id": "737774", "revid": "184755", "url": "https://it.wikipedia.org/wiki?curid=737774", "title": "SO.C.C.S.K.SAR.GEN", "text": ""}
{"id": "737775", "revid": "287204", "url": "https://it.wikipedia.org/wiki?curid=737775", "title": "Fervet olla, vivit amicitia", "text": "Fervet olla, vivit amicitia, letteralmente \"(Finch\u00e9) bolle la pentola, vive l'amicizia\", \u00e8 una locuzione latina il cui significato \u00e8 che spesso si \u00e8 amici solo per convenienza: finch\u00e9 bolle la pentola, cio\u00e8 finch\u00e9 c'\u00e8 da guadagnarci qualcosa.\nTale espressione \u00e8 stata utilizzata da Enrico Mentana durante la puntata del 24 marzo 2011 del tg de LA7 in riferimento alla passata alleanza elettorale tra Silvio Berlusconi e Gianfranco Fini."}
{"id": "737777", "revid": "729019", "url": "https://it.wikipedia.org/wiki?curid=737777", "title": "Li-nea", "text": "Li-nea S.p.A. \u00e8 una societ\u00e0, nata nel 1998, che gestisce il trasporto pubblico locale nell'area metropolitana di Firenze in maniera complementare ad ATAF (ovvero con corse che si allontanano molto dal centro storico o che hanno un'utenza minore).\nStoria.\nFondata nel 1998 a Firenze con un organico di 81 dipendenti e un parco mezzi di 57 autobus, la cui et\u00e0 media era di oltre 18 anni, l'azienda inizi\u00f2 a gestire alcune autolinee a Firenze e nei comuni circostanti di Scandicci, Fiesole e Bagno a Ripoli.\nNel 2004 Li-nea sposta sede e impianti a Scandicci e nel corso dell'anno successivo si aggiudica, tramite la formazione di un consorzio con ATAF, ATAF e Li-nea s.c.a.r.l., la gestione del servizio di trasporto pubblico locale su gomma dell'area metropolitana di Firenze.\nEsercizio.\nL'azienda svolge servizi di linea nelle zone periferiche di Firenze e nei comuni di Bagno a Ripoli, Calenzano, Campi Bisenzio, Fiesole, Greve in Chianti, Lastra a Signa, Montelupo Fiorentino, Sesto Fiorentino, Signa e Scandicci, servizi per entrata e uscita dalle fabbriche e dalle scuole.\nLa ditta svolge anche servizi di noleggio con conducente.\nParco mezzi.\nIl parco veicoli \u00e8 costituito essenzialmente da bus urbani e suburbani, alcuni dei quali rilevati da ATAF, da CAP e da Lazzi, nonch\u00e9 da alcuni Setra S 215 UL (ormai radiati), Mercedes O303 Padane MX (radiati), Mercedes Integro e da 4 Iveco Euroclass (Nel 2016 1 unit\u00e0 ancora attiva), 2 Mercedes Tourismo e 7 Mercedes O350, utilizzati in servizi di noleggio con conducente.\nSede e depositi.\nLa sede e il deposito principale si trovano a Scandicci; un ulteriore deposito \u00e8 sito in via di Villamagna, presso Bagno a Ripoli, e viene inoltre utilizzato il deposito di viale XI Agosto, di propriet\u00e0 di ATAF."}
{"id": "737779", "revid": "599013", "url": "https://it.wikipedia.org/wiki?curid=737779", "title": "Earl Boykins", "text": "\u00c8 uno dei giocatori pi\u00f9 bassi di sempre ad aver calcato i campi NBA (\u00e8 alto 163 cm scalzo per 57 kg) insieme a Muggsy Bogues e Spud Webb.\nLe sue notevoli capacit\u00e0 sono state riconosciute da molti giocatori della NBA, tra i quali stelle come Tim Duncan, LeBron James e Derrick Rose. Ha vinto le universiadi del 1997 in Sicilia.\nCarriera.\nHa frequentato il college ad Eastern Michigan dal 1995 al 1998, chiudendo la sua esperienza al college come leader di ogni tempo negli assist. Per cinque anni ha avuto esperienze in varie squadre NBA come Cleveland Cavaliers, New Jersey Nets, Orlando Magic, Los Angeles Clippers e Golden State Warriors. Dalla stagione 2003-04 si \u00e8 trasferito ai Denver Nuggets che lo hanno firmato con il primo contratto per pi\u00f9 anni della sua carriera. A Denver ha trovato la sua dimensione giocando come point guard di riserva o a volte come shooting guard, sfruttando la sua abilit\u00e0 di realizzare molti punti in poco tempo.\nDopo lo scambio che ha portato a Denver Allen Iverson, Earl \u00e8 stato ceduto ai Milwaukee Bucks in cambio di Steve Blake, al fine di alleggerire il monte salari della squadra del Colorado.\nHa detenuto per circa due anni il record (stabilito il 18 gennaio 2005) di pi\u00f9 punti realizzati in un overtime, con 15. Il record \u00e8 stato battuto il 17 dicembre 2006 da Gilbert Arenas dei Washington Wizards con 16.\n\u00c8 stato acquistato come free agent dai Charlotte Bobcats il 31 gennaio 2008 per il resto della stagione.\nHa finito la stagione con la media di 5,1 punti a partita (inferiore a quella della sua carriera 9,4), il 31,8% dalla lunga distanza e l'81,1% dalla lunetta (durante la sua carriera ha tirato con l'87,9%).\nSi \u00e8 trasferito alla Virtus Bologna il 6 agosto 2008, con un contratto di 3,5 milioni di dollari (2,3 milioni di euro). Ci\u00f2 lo ha reso il giocatore pi\u00f9 pagato del campionato italiano.\nLa mattina di Natale Boykins chiede alla squadra di poter partire per gli States dopo la partita natalizia contro Ferrara. La societ\u00e0 bolognese nega il permesso. Dopo la partita di Natale parte comunque per gli USA, creando attrito tra il presidente della Virtus e il giocatore americano. Da qui la rottura temporanea: Boykins viene messo fuori squadra, per poi essere reintegrato il 2 gennaio.\nSabato 7 febbraio 2009 mette a segno 35 punti nell'anticipo contro la Snaidero Udine, tale punteggio diventa il suo high-score nel campionato italiano.\nAl termine della stagione, il suo contratto con la Virtus non viene rinnovato; l'11 novembre 2009, per\u00f2, arriva la chiamata dei Washington Wizards, bisognosi di un uomo d'esperienza a causa di una rosa decimata dagli infortuni.\nIl 19 agosto 2010 firma un contratto annuale con i Milwaukee Bucks.\nNel 2012 passa poi agli Houston Rockets."}
{"id": "737781", "revid": "1862310", "url": "https://it.wikipedia.org/wiki?curid=737781", "title": "Terra di Re Cristiano IX", "text": "La Terra di Re Cristiano IX \u00e8 un territorio della Groenlandia che deve il suo nome al re Cristiano IX di Danimarca; si trova nel comune di Sermersooq. \u00c8 delimitato a sud dalla Costa di Re Federico VI e si affaccia a est sullo Stretto di Danimarca. Le citt\u00e0, nella parte sud, sono Ammassalik, Kulusuk e Kuummiut; in questo territorio si trovano anche il Monte Forel, il massiccio di Kronprins Frederiks Bjerge e il Capo Gustav Holm."}
{"id": "737782", "revid": "1305772", "url": "https://it.wikipedia.org/wiki?curid=737782", "title": "PBR", "text": ""}
{"id": "737786", "revid": "1522738", "url": "https://it.wikipedia.org/wiki?curid=737786", "title": "Gor\u014d Miyazaki", "text": "Biografia.\nLaureato in agricoltura e scienze forestali all'universit\u00e0 di Shinshu, Goro si era precedentemente occupato della progettazione di giardini e di sedi di istituzioni pubbliche. Tra l'altro ha progettato il monumentale parco a tema dello Studio Ghibli, il Ghibli Museum, che ha diretto fino al giugno 2005.\nRiluttante per lungo tempo a seguire le orme del padre, \u00e8 stato convinto dal produttore Toshio Suzuki prima a lavorare al Ghibli Museum e poi per lo Studio Ghibli. Il suo primo lavoro s'intitola \"I racconti di Terramare\" ed \u00e8 tratto da \"Il Ciclo di Earthsea\" della scrittrice statunitense Ursula K. Le Guin. Inizialmente Suzuki ha assegnato al giovane Miyazaki la stesura degli storyboard e successivamente la regia, nonostante il padre non lo ritenesse ancora pronto per dirigere un film d'animazione.\nIl 28 giugno 2006 Gor\u014d Miyazaki tenne la prima anteprima di \"I racconti di Terramare\" ottenendo un consenso positivo da parte del padre. Il film \u00e8 stato presentato fuori concorso alla 63\u00aa edizione del Festival di Venezia del 2006, un anno dopo dall'assegnazione al padre del Leone d'oro alla carriera al festival. Distribuito in Italia da Lucky Red, il film \u00e8 uscito nelle sale italiane il 20 aprile 2007.\nNel 2014 Goro Miyazaki ha diretto \"Sanzoku no musume R\u014dnya\", la sua prima serie anime trasmessa dal network televisivo NHK. La serie in tecnica CGI \u00e8 prodotta da Polygon Pictures e dallo Studio Ghibli ed \u00e8 l'adattamento del romanzo \"Ronja. La figlia del brigante\" di Astrid Lindgren."}
{"id": "737796", "revid": "83531", "url": "https://it.wikipedia.org/wiki?curid=737796", "title": "ATAF&amp;Li-nea", "text": "ATAF&amp;Li-nea S.c.a.r.l. \u00e8 stata un'azienda consortile, nata nel marzo 2005, che gestiva il trasporto pubblico locale nell'area metropolitana di Firenze. I soci consortili erano ATAF Gestioni e Li-nea S.p.A.\nEsercizio.\nATAF e Li-nea s.c.a r.l. gestiva il trasporto pubblico urbano nell'area metropolitana di Firenze. In particolare, il servizio si estendeva sui comuni di Bagno a Ripoli, Calenzano, Campi Bisenzio, Fiesole, Impruneta (per la localit\u00e0 di Tavarnuzze), Lastra a Signa, Montelupo Fiorentino, Scandicci, Sesto Fiorentino, Signa, Vaglia (per la localit\u00e0 di Pratolino).\nLa Societ\u00e0 svolgeva la propria attivit\u00e0 avvalendosi del parco mezzi, del personale e del coordinamento delle strutture aziendali dei soci, ATAF Gestioni S.r.l. e Li-nea S.p.A. che detenevano rispettivamente il 77,88% e il 22,12% del capitale sociale. \nDal 1 Gennaio 2018 ha operato nell'area metropolitana di Firenze in virt\u00f9 del \u201cContratto Ponte\u201d stipulato in data 29.12.2017 (avente durata dal 01.01.2018 al 31.12.2019) fra la Regione Toscana e la societ\u00e0 ONE scarl, di cui la stessa faceva parte.\nDal 1\u00ba gennaio 2020 Ataf&amp;Linea Scarl ha operato in virt\u00f9 di atti d\u2019obbligo mensili emanati dalla Regione Toscana."}
{"id": "737801", "revid": "6923", "url": "https://it.wikipedia.org/wiki?curid=737801", "title": "Bronze Records", "text": "Bronze Records \u00e8 un'etichetta discografica nata in Inghilterra nei primi anni settanta.\nTra i maggiori artisti che ve ne hanno fatto parte si ricorda il gruppo heavy metal Mot\u00f6rhead, dal 1979 al 1984."}
{"id": "737803", "revid": "767487", "url": "https://it.wikipedia.org/wiki?curid=737803", "title": "Apr\u00e8s La Classe", "text": "Gli Apr\u00e8s La Classe sono un gruppo musicale ska-punk italiano.\nLa band, originaria di Aradeo, in provincia di Lecce, \u00e8 composta da Cesko (voce, synth, chitarre), Puccia (voce, fisarmonica, tastiere), Combass (basso, cori), Alex Ricci (chitarra), Giammy (batteria).\nAttivit\u00e0.\nFormatosi nel 1996, il gruppo assume una fisionomia definitiva nel 1999 e nel 2002 esordendo ufficialmente con l'etichetta Edel Italia. L'album di debutto \u00e8 \"Apr\u00e8s la Classe\" (2002), il cui brano \"Paris\" diventa subito una hit nelle discoteche e nelle radio italiane venendo anche scelta, nel 2006, come sigla di uno spot televisivo nazionale e come sigla di apertura del programma \"Le Iene\". Altri due singoli ben conosciuti, editi sempre per Edel nel 2002, sono Ricominciamo, cover di Adriano Pappalardo e Ci 6 solo tu. Nel 2004 \u00e8 pubblicato l'album \"Un numero\".\nHanno anche all'attivo collaborazioni con gruppi affermati come i Sud Sound System e artisti noti come Caparezza e Giuliano Sangiorgi dei Negramaro. Dopo anni di palchi calcati tra Italia e resto del mondo hanno modificato nel tempo il loro sound in una sorta di Dub-Rock con contaminazioni Electro-Rock. La band ha scritto e cantato anche delle canzoni in francese, lingua madre del cantante.\nNel 2006 \u00e8 uscito per la On the road music factory l'album \"Luna Park\", preceduto da un tour nazionale.\nHanno partecipato al Concerto del Primo Maggio 2007, 2008, 2009, 2017 e 2021 a Roma.\nIl 20 aprile 2010 il gruppo ha pubblicato un nuovo lavoro, \"Mammalitaliani\", prodotto e realizzato in collaborazione con Caparezza uscito con l'etichetta Sunnycola distribuzione Universal. Il singolo omonimo spopola nell'estate 2010 nelle radio e nelle spiagge della penisola italica. Il tour dell'album regala alla band in due anni centosessanta concerti e due tour negli States.\nIl 1\u00ba luglio 2014 esce \"Riuscire a volare\", album prodotto da Colorsound e distribuito da Universal. Il disco comprende 13 tracce e vede la collaborazione di Giuliano Sangiorgi degli amici Negramaro.\nDiscografia.\nCollaborazioni"}
{"id": "737806", "revid": "287204", "url": "https://it.wikipedia.org/wiki?curid=737806", "title": "Bottino di guerra", "text": "Bottino di guerra (\"The Fortune of War\") \u00e8 un romanzo del 1979 di Patrick O'Brian. Costituisce il sesto capitolo della serie che vede protagonisti i personaggi Jack Aubrey e Stephen Maturin.\nTrama.\n1812. Giunti a Batavia con la nave \"Leopard\" ridotta in uno stato pietoso, Jack Aubrey e Stephen Maturin si imbarcano sulla \"Fl\u00e9che\", una piccola nave da 20 cannoni molto veloce che, inadatta per compiti di squadra, funge da \"postale da combattimento\" tra il Sud-Est Asiatico e Londra, dove Jack dovrebbe prendere il comando della nuova fregata pesante \"Blackwater\". Ma un incendio a bordo in pieno Atlantico li riduce a naufraghi insieme a pochi altri compagni scampati su una scialuppa. Dopo giorni difficili nei quali la fame vince anche le convenzioni pi\u00f9 radicate, vengono raccolti da una fregata da 36 cannoni, la \"Java\", che trasporta un generale britannico ed il suo seguito. Qui apprendono che la guerra contro gli Stati Uniti \u00e8 scoppiata e una fregata inglese (la \"Gu\u00e9rriere\") \u00e8 stata battuta e catturata.\nArrivati nei pressi delle Antille, l'incontro con la \"USS Constitution\", una fregata pesante da 44 cannoni, conduce allo scontro e alla sconfitta. I superstiti vengono presi prigionieri e Jack, ferito gravemente, viene portato a Boston; Stephen lo segue per curarlo, rifiutandosi di essere liberato sulla parola insieme con gli altri prigionieri. Jack, come ex comandante della \"Leopard\", \u00e8 sospettato di aver avuto parte nell'incidente con la \"USS Chesapeake\" del 1810, anche se all'epoca era imbarcato altrove. Anche Stephen attira l'attenzione per i suoi diari cifrati, che mescolano osservazioni naturalistiche, commenti privati e fatti legati alla sua attivit\u00e0 nel Servizio Informazioni della Royal Navy.\nUna volta a Boston, sono fatti oggetto delle pericolose attenzioni del servizio segreto francese (Stephen), oltre che della giustizia americana (Jack). Mentre quest'ultimo \u00e8 ricoverato in una clinica Stephen, libero di girare per la citt\u00e0, incontra la prigioniera della \"Leopard\" e, tramite questa, Diana Villiers, da lui amata ma da lei corrisposto in modo altalenante. Diana \u00e8 nel frattempo divenuta l'amante di Johnson, uomo dei servizi segreti americani, ma sta per essere messa da parte e vorrebbe fuggire dal pericoloso e possessivo Johnson.\nStephen risece a sfuggire ad un rapimento, avvia dei contatti con un imprenditore americano che aveva con lui un debito di riconoscenza e, dopo aver ucciso due agenti francesi, si d\u00e0 alla fuga con Diana e Jack su una barchetta sperando di essere raccolti dalle navi inglesi che bloccano il porto. Cos\u00ec \u00e8, ma la nave che li raccoglie, la fregata \"Shannon\" da 38 cannoni, comandata da Philip Vere Broke, vuole un duello con una nave americana per riscattare l'onore della Royal Navy dopo tre sconfitte sul mare. \u00c8 il 1\u00ba giugno 1813.\nAncora una volta quindi Jack affronta un combattimento con la certezza che questa volta, in caso di sconfitta, per tutti e tre vi saranno conseguenze estreme. La \"Shannon\" cannoneggia, abborda e cattura la \"Chesapeake\", il cui comandante Lawrence muore in combattimento; anche il capitano Broke viene gravemente ferito, ma la \"Shannon\" entra trionfante nel porto canadese di Halifax con la sua preda.\nRiferimenti storici.\nLa battaglia tra la \"Shannon\" e la \"Chesapeake\" \u00e8 vera, cos\u00ec come la data, i nomi dei capitani e le sconfitte delle tre fregate inglesi (la terza \u00e8 la \"Macedonian\"), oltre che di due corvette-brigantino (\"Frolic\" e \"Peacock\"), durante la guerra del 1812."}
{"id": "737807", "revid": "125175892", "url": "https://it.wikipedia.org/wiki?curid=737807", "title": "Il carrettiere della &quot;Provvidenza&quot;", "text": "Il carrettiere della \"Provvidenza\" (titolo originale francese \"Le charretier de \"La Providence\"\", pubblicato in Italia anche col titolo Maigret si commuove e ora Il cavallante della \"Providence\") \u00e8 un romanzo poliziesco di Georges Simenon con protagonista il commissario Maigret. \u00c8 il secondo romanzo dedicato alle inchieste del celebre commissario.\nIl romanzo \u00e8 ambientato lungo un tratto del canale che, collegando la Senna e la Marna alla Saona, consente alle imbarcazioni di attraversare l'intera Francia, dal canale della Manica al Mar Mediterraneo. Il canale \u00e8 solcato da imbarcazioni mercantili, da chiatte trascinate da cavalli che camminano lungo gli argini, accompagnati dai loro cavallanti, e - pi\u00f9 raramente - da imbarcazioni da diporto.\nLe chiuse consentono alle imbarcazioni di risalire i bacini dei fiumi e fungono da stazioni di passaggio in cui \u00e8 possibile anche trovare vitto e alloggio presso l'abitazione del custode, adibita anche a osteria, trattoria e negozio.\nSimenon conosceva perfettamente gli ambienti, i personaggi e i rituali dei canali navigabili del nord della Francia e delle loro chiuse perch\u00e8, tra la fine degli anni Venti e l'inizio degli anni Trenta, visse stabilmente insieme alla prima moglie sull'imbarcazione di nome \"Ostrogoth\", acquistata dall'autore. A bordo di essa Simenon ha navigato i canali tra Francia, Belgio e Paesi Bassi. Il romanzo fu scritto a bordo dell\"'Ostrogoth\" a Morsang-sur-Seine nell'estate del 1930 e pubblicato in Francia, da Fayard, nella primavera successiva.\nTrama.\nPresso la chiusa di Dizy, vicino alla citt\u00e0 di \u00c9pernay, in una piovosa notte qualche ora prima dell'alba, un cavallante, frugando nella paglia della stalla in cui ha dormito, rinviene il cadavere di una donna strangolata. Il suo aspetto curato e il suo abbigliamento, pi\u00f9 adatto a una serata mondana in citt\u00e0, contrastano in modo stridente con il luogo del ritrovamento.\nLa sera successiva giunge alla chiusa un battello da diporto capitanato da sir Walter Lampson, un colonnello inglese in pensione, che identifica la donna strangolata come sua moglie, Mary Lampson.\nIn questo romanzo viene presentato al lettore il \"metodo Maigret\", che consiste paradossalmente nell'assenza di un metodo. Il commissario si abbandona alle sensazioni che gli vengono suggerite dall'ambiente e dalle persone che lo abitano, assorbendo \"come una spugna\" fino a quando non intuisce la soluzione o una pista verso di essa. Quando viene inviato a indagare sull'accaduto, entra per la prima volta a contatto con il mondo dei canali e delle chiuse.\nLampson vive abitualmente nello yacht insieme alla moglie, a Willy Marco (uomo di fiducia del colonnello e amante della moglie), Gloria Negretti (amante del colonnello) e Vladimir (il marinaio), passando le giornate in navigazione sui canali francesi, in un'atmosfera spensierata e dissoluta, spesso in stato di ubriachezza. Nemmeno la notizia della morte di Mary distoglie Lampson e i suoi amici dal loro stile di vita e questo atteggiamento viene mal tollerato da Maigret. Il commissario concentra le sue indagini sul \"Southern Cross\", ma anche su altre chiatte presenti alla chiusa. Tra queste, la \"Providence\" e il suo taciturno carrettiere, Jean Liberge.\nTre giorni dopo ha luogo un secondo omicidio. Questa volta la vittima \u00e8 Willy Marco, assassinato per strangolamento con modalit\u00e0 simile a quella usata per uccidere Mary. Alcuni indizi sembrano far sospettare Lampson, che riesce a ottenere dal giudice istruttore il permesso di recarsi in una propria casa di villeggiatura e rimanervi a disposizione dell'autorit\u00e0 giudiziaria. Lampson congeda Gloria Negretti e comincia a risalire il canale in fretta e furia. Maigret per\u00f2 non \u00e8 convinto della colpevolezza di Lampson e cerca informazioni nel passato di Mary Lampson.\nMaigret si getta all'inseguimento risalendo il canale in bicicletta. In una chiusa intermedia scopre che la sera della morte di Willy Marco, la \"Providence\" vi ha fatto sosta e che una bicicletta \u00e8 stata abusivamente utilizzata per percorrere parecchi chilometri. La sera \u2013 dopo una corsa di 68\u00a0km sotto la pioggia\u00a0\u2013 Maigret raggiunge il \"Southern Cross\" e la \"Providence\" a Vitry-le-Fran\u00e7ois. Decide di interrogare Liberge, che per\u00f2 tenta il suicidio riuscendo a ferirsi gravemente. La verit\u00e0 viene presto chiarita: Liberge ha nella spalla un tatuaggio da ex-condannato ai lavori forzati. Da alcune ricerche Maigret stabilisce che il suo vero nome \u00e8 Jean-Evariste Darchambeaux, medico a Tolosa e marito di C\u00e9line Mornet. Darchambeaux, per soddisfare i desideri di lusso della moglie, ha affrettato la morte di una vecchia e ricca zia di cui sarebbe stato erede: era stato per\u00f2 scoperto e condannato a 15 anni di bagno penale in Guyana francese. C\u00e9line Mornet aveva giurato di seguirlo, ma alla fine era rimasta in Francia cercando di rifarsi un'altra vita. L'esperienza nel bagno penale e la delusione dell'abbandono della moglie avevano fatto chiudere in s\u00e9 stesso Darchambeaux, il quale, tornato in Francia, ha fatto perdere le proprie tracce, diventando il taciturno carrettiere Jean Liberge. La sua apparenza, rozza e trasandata, non fa sospettare minimamente di trovarsi davanti a un medico, e nel corso degli anni era riuscito a crearsi un universo di tranquillit\u00e0 con i cavalli e con l'affetto quasi materno della proprietaria della chiatta, Hortense Canelle. Questa sua serenit\u00e0 \u00e8 stata per\u00f2 turbata quando, per caso, la \"Providence\" e il \"Southern Cross\" sono rimaste attraccate accanto. Liberge-Darchambaux ha riconosciuto in Mary Lampson sua moglie C\u00e9line, la donna per cui si \u00e8 fatto inutilmente 15 anni di inferno. Quando si \u00e8 fatto riconoscere, lei ha passato con lui alcune notti, forse per tacitare i propri sensi di colpa. Liberge per\u00f2 si \u00e8 illuso di poter avere qualcosa di pi\u00f9 e le aveva chiesto di rimanere a vivere con lui. Mary non era disposta a rinunciare alla vita lussuosa e spensierata del \"Southern Cross\" per vivere con un semplice carrettiere. Dunque, era scattato in Liberge l'impeto omicida. Rimasto poi ossessionato dal crimine compiuto, aveva deciso di tornare di nascosto in bicicletta a Dizy per cancellarne le tracce. Sorpreso, per caso, da Willy Marco, aveva commesso il secondo omicidio. Scoperta la verit\u00e0, Maigret archivia il caso, lasciando l'ormai moribondo Liberge sulla \"Providence\", tra i suoi amati cavalli e le cure di Hortense Canelle.\nFilm e televisione.\nTre sono stati gli adattamenti per la televisione di questo romanzo:"}
{"id": "737809", "revid": "339392", "url": "https://it.wikipedia.org/wiki?curid=737809", "title": "M60 (carro MBT)", "text": ""}
{"id": "737810", "revid": "124770026", "url": "https://it.wikipedia.org/wiki?curid=737810", "title": "Cluster (gruppo musicale tedesco)", "text": "I Cluster (inizialmente Kluster) fu un gruppo musicale tedesco che influenz\u00f2 gli sviluppi dell'ambient e della musica elettronica popolare. I loro lavori spaziarono dal rock progressivo, all'elettronica, al Krautrock, senza distaccarsi dalla musica d'avanguardia. I Cluster furono attivi dal 1971 al 2010 e pubblicarono quindici album, comprendenti due collaborazioni con Brian Eno. Il musicista, scrittore e storico della musica rock Julian Cope mise tre album dei Cluster nella sua classifica dei cinquanta migliori album del genere krautrock, mentre la rivista The Wire considera il loro omonimo debutto uno dei cento album pi\u00f9 \"gloriosi\" di sempre (la classifica \u00e8 intitolata \"One Hundred Records That Set The World On Fire\").\nDopo un decennio di inattivit\u00e0, i Cluster si riunirono ad aprile nel 2007. Si esibirono il 15 giugno successivo al documenta, una manifestazione internazionale di arte moderna e contemporanea che si tiene ogni cinque anni a Kassel, in Germania. Fra la fine del 2007 e gli inizi del 2008 il duo si esib\u00ec in numerosi concerti lungo l'Europa e gli Stati Uniti per la prima volta dal 1996.\nI Cluster si sciolsero nuovamente alla fine del 2010. Il loro ultimo concerto si tenne il 5 dicembre dello stesso anno. Nel 2011 Roedelius si un\u00ec a Onne Bock per iniziare un nuovo progetto con il nome d'arte Qluster. Dopo aver pubblicato, in diversi formati, la trilogia del debutto \"Rufen - Fragen - Antworten\" (rispettivamente \"chiamando\", \"interrogando\" e \"rispondendo\"), i Qluster pubblicarono a Gennaio del 2013 il quarto album: \"Lauschen\" (\"origliando\") del quale \u00e8 ospite il musicista world music Armin Metz.\nStoria.\n1971-1972 (Prime pubblicazioni).\nDieter Moebius, Hans-Joachim Roedelius e Conrad Schnitzler formarono i Kluster nel 1969 quando si conobbero al Zodiak Free Arts Lab. Questo trio pubblic\u00f2 tre album, \"Klopfzeichen\", \"Zwei-Osterei\" ed \"Eruption\". Quando Schnitzler abbandon\u00f2 il gruppo, Roedelius e Moebius rinominarono il gruppo Cluster. Ad essi si un\u00ec Conny Plank, che registr\u00f2 con loro soltanto l'omonimo album di debutto del 1971. I due musicisti proseguirono la loro attivit\u00e0 senza Conny, che per\u00f2 produsse i loro album fino al 1987, anno della sua morte.\n\"Cluster\" fu pubblicato nel 1971. Questo album e il successivo \"Cluster II\" fecero da ponte fra le sonorit\u00e0 sperimentali, dissonanti e proto-industrial dei Kluster a quelle pi\u00f9 lievi, controllate, ed \"ambient-rock\" della loro musica pubblicata lungo la seconda met\u00e0 degli anni settanta. L'album d'esordio (successivamente ristampato con il titolo \"Cluster '71\") non presenta ritmi percettibili. AllMusic in una recensione scrisse che esso era in parte \"...una miscela straniante e disorientante di space music irregolare, industrial noise, atmosfere proto-ambient, feedback...\" Nel 1972 pubblicarono il secondo album: \"Cluster II\".\n1973-1976 (Il progetto Harmonia e \"Zuckerzeit\").\nNel 1973 i due musicisti si trasferirono nel villaggio rurale di Forst (Germania dell'ovest) per fondare un loro studio di registrazione. Qui i Cluster e Michael Rother (cofondatore dei Neu!) registrarono due album collaborativi con il nome d'arte Harmonia: \"Musik Von Harmonia\" (del 1974) e \"Deluxe\" (del 1975). Questo nuovo trio organizz\u00f2 inoltre un tour (documentato nell'album \"Live 1974\").\nDopo la pubblicazione del primo album degli Harmonia e durante quel tour, Rother abbandon\u00f2 Moebius e Roedelius per tornare con i Neu!. Lasciato Rother, i \"Cluster\" pubblicarono \"Zuckerzeit\" nel 1974. La maggiore prevalenza di un ritmo, le melodie pi\u00f9 definite, e le sonorit\u00e0 pi\u00f9 motorik, rendono questo album una pubblicazione insolita nel loro repertorio. Pitchfork considera \"Zuckerzeit\" il sessantasettesimo album migliore degli anni settanta.\nDopo la pubblicazione di \"Deluxe\", Moebius, Roedelius e Rother si riunirono nuovamente in studio nel 1976 per collaborare con Brian Eno. Il frutto di questa collaborazione, \"Tracks and Traces\", verr\u00e0 pubblicato soltanto nel 1997. Eno, rimasto impressionato dagli album \"Musik von Harmonia\" e \"Zuckerzeit\", decise anche di collaborare con loro durante il tour del 1974 suonando in un concerto ad Amburgo.\n1976-1979 (Brian Eno e l'acclamazione della critica).\nIl periodo che va dal 1976 al 1979 fu quello pi\u00f9 produttivo per i Cluster (quattro album pubblicati in quattro anni) nonch\u00e9 quello in cui i Cluster ricevettero i maggiori riconoscimenti da parte della critica. Nel 1976 pubblicarono \"Sowiesoso\", un album ricco di melodie delicate, registrato nell'arco di due giorni.\nNel 1977 il duo collabor\u00f2 con Brian Eno per registrare nello studio di Conny Plank \"Cluster &amp; Eno\". Questo album, costituito da sonorit\u00e0 ancora pi\u00f9 miti di quelle degli album precedenti, fu registrato col contributo di alcuni ospiti, comprendenti il bassista dei Can Holger Czukay e il tastierista Asmus Tietchens. La presenza di Eno nell'album contribu\u00ec a dare maggiore popolarit\u00e0 e attenzione alla formazione. Il secondo album dei Cluster a fianco del musicista inglese, \"After the Heat\", fu pubblicato nel 1978, ed \u00e8 caratterizzato da una pi\u00f9 vasta gamma di stili rispetto al precedente, nonch\u00e9 da tre tracce cantate da Eno. Uno degli ospiti, Holger Czukay, suon\u00f2 il basso in una traccia, \"Tzima N'arki\" che riproduce in sottofondo la traccia \"King's Lead Hat\" di Eno. Roedelius pubblic\u00f2 intanto alcuni album a nome proprio inaugurando una carriera da solista con \"Durch Die Wuste\" del 1978.\n\"Grosses Wasser\", un album dei Cluster pubblicato nel 1979, fu prodotto da Peter Baumann, un ex membro dei Tangerine Dream. Questa pubblicazione, nuovamente ricca di stili, \u00e8 caratterizzata da sonorit\u00e0 riconducibili alla musica dei Kluster.\n1980-1981 (\"Curiousum\").\nIl 12 giugno del 1980 i Cluster si esibirono al Wiener Festwochen Alternativ assieme a Joshi Farnbauer. L'esibizione fu registrata e pubblicata in una cassetta ad edizione limitata: \"Live in Vienna\", una pubblicazione con una forte componente sonora sperimentale e dissonante che rimanda alle primissime pubblicazioni di Moebius e Roedelius. Il CD fu pubblicato nel 2010. Nello stesso anno, collaborando con l'ingegnere del suono Conny Plank, Dieter Moebius pubblic\u00f2 \"Rastakraut Pasta\" e l'anno seguente, \"Material\".\n\"Curiousum\", l'album in studio dei Cluster pubblicato nel 1981, a detta di alcuni degno del suo nome, presenta sette tracce realizzate con melodie eccentriche ed insolite. Questa fu l'ultima collaborazione fra Moebius e Roedelius che si interruppe poi per otto anni.\n1982-1989 (progetti solisti e altre collaborazioni).\nDurante lo scioglimento temporaneo dei Cluster, i due musicisti proseguirono la loro attivit\u00e0 registrando album solisti o collaborativi e organizzando tour.\nMoebius, Plank e il batterista dei Guru Guru Mani Neumeier pubblicarono nel 1983 \"Zero Set\", un album fortemente ritmico che risente dell'influenza della musica africana. Nello stesso anno Moebius e Plank realizzarono \"Ludwig's Law\" assieme al chitarrista dei Pere Ubu Mayo Thompson. L'album verr\u00e0 pubblicato soltanto nel 1998. L'ultima collaborazione fra Moebius e Plank, \"En Route\", fu registrata nel 1986 e pubblicata nel 1995. Plank mor\u00ec di cancro nel 1987.\nDurante gli anni ottanta Roedelius pubblic\u00f2 numerosi album solisti e collaborativi, compresa una sua serie di album ambient intitolata \"Selbstportrait\".\n1989-1997 (Gli ultimi album).\nNel 1989 i Cluster si riunirono e fra il 1989 e il 1990 registrarono \"Apropos Cluster\", musicalmente e strutturalmente simile a \"Grosser Wasser\". Presenta quattro brevi tracce, seguite da una finale della durata di ventidue minuti. \"Apropos Cluster\" fu il primo album dei Cluster degli anni novanta a venire pubblicato prima nel Regno Unito e successivamente negli Stati Uniti.\nL'album seguente, che usc\u00ec nel 1995, intitolato \"One Hour\", \u00e8 caratterizzato dalla presenza di un'unica traccia, la pi\u00f9 lunga mai pubblicata dal duo (nonostante sia stata suddivisa in undici brani nella versione CD). Strutturata come la title track di \"Grosses Wasser\", \"One Hour\" presenta una breve sezione melodica iniziale che prosegue in una centrale pi\u00f9 lunga e sperimentale. L'album fu pubblicato nel 2009, quattordici anni dopo la sua composizione. I Cluster scrissero un omaggio a Conny Plank nelle note di copertina:\n\"Nonostante ci\u00f2, il pi\u00f9 grande stimolo e supporto personale ci venne dato da Konrad Plank, che fu, in effetti, un 'silenzioso membro nell'oscurit\u00e0'.\"\nNel 1996 i Cluster furono acclamati dopo aver organizzato un tour negli USA e dopo numerosi altri avvenuti in Giappone. I tour fruttarono le pubblicazioni di due documenti musicali, \"Japan 1996 Live\" e \"First Encounter Tour 1996\", co-prodotti con il musicista ambient Tim Story che collabor\u00f2 poi con Roedelius in alcuni album. Dopo il tour negli USA i Cluster si sciolsero.\n1997-2007 (Secondo scioglimento).\nDurante i dieci anni che seguirono, Moebius e Roedelius pubblicarono alcuni progetti solisti e collaborazioni.\nRoedelius prosegu\u00ec l'attivit\u00e0 da solista organizzando alcuni tour a fianco degli Acquarello. Nel 2000 collabor\u00f2, dopo tre decenni passati, con Conrad Schnitzler, ex membro dei Kluster, alla pubblicazione di \"Acon 2000/1\", album pubblicato nel 2001. Roedelius pubblic\u00f2 anche due album con Tim Story: \"The Persistence of Memory\" del 2000 e \"Lunz\" del 2002, nonch\u00e9 una collaborazione con Morgan Fisher dei Mott the Hoople: \"Neverless\", risalente al 2005. In questo periodo Roedelius pubblic\u00f2 un totale di quattordici album solisti e tre collaborazioni.\nMoebius registr\u00f2 due album solisti durante questo periodo: \"Blotch\", del 1999 e \"Nurton\" nel 2006, collaborando e partecipando inoltre ad un tour a fianco di Michael Rother, ex membro degli Harmonia. Partecip\u00f2 nel 2007 alle registrazioni di un album del supergruppo Krautrock Amon Guru.\n2007-2010 (Seconda reunion).\nMoebius e Roedelius si riunirono il 15 aprile del 2007 per partecipare ad un'esibizione al Kosmische Club a Londra, prendendo inoltre parte al festival tedesco documenta 12 il 15 giugno del 2007 ed al festival austriaco More Ohr Less il 10 agosto dello stesso anno. Fra il settembre e il novembre 2007 i Cluster si esibirono in svariati concerti in Germania, Svizzera, Norvegia, Estonia e Olanda. Moebius fece un concerto ad Ojai, California, negli Stati Uniti. Moebius, Roedelius e Rother si riunirono nuovamente dopo trent'anni dallo scioglimento degli Harmonia il 27 novembre 2007 per realizzare un concerto a Berlino.\nI Cluster si esibirono a Detroit il 16 maggio 2008 ed al No Fun Fest newyorkese il 17 maggio 2008. Si esibirono anche in California fra il 22 e il 25 maggio.\nIl primo album dal vivo dei Cluster dal 1997, \"Berlin 07\", documenta un concerto avvenuto a Berlino il 14 settembre 2007.\nSi esibirono in un concerto con i Chrome Hoof il 21 marzo 2009. Nello stesso anno i Cluster pubblicarono \"Qua\", il loro primo album in studio pubblicato dopo dodici anni.\nIl 22 novembre 2009 i Cluster collaborarono con i Tortoise al Royal Festival Hall (a Londra) il 22 novembre 2009.\nIl 17 novembre 2010 Roedelius annunci\u00f2 lo scioglimento dei Cluster tramite internet e con il supporto dei social media. Il loro ultimo concerto avvenne a Minehead, nel Regno Unito, il 5 novembre 2010. Dal 2011 Roedelius ha collaborato con Onnen Bock nel progetto Qluster al quale seguiranno le pubblicazioni di quattro album (\"Rufen\", \"Fragen\", \"Antworten\" e \"Lauschen\").\nStile musicale.\nNel il corso degli anni lo stile dei Cluster \u00e8 cambiato numerose volte, spaziando dalla musica sperimentale dei primi album, al \"krautrock progressivo\" di \"Zuckerzeit\" e \"After the Heat\", alla new Age e ambient music di molte composizioni della seconda met\u00e0 degli anni settanta, alla musica d'avanguardia industriale di \"Live in Vienna\". I Cluster presentano sempre una vena sperimentale, anche nelle tracce ambient pi\u00f9 miti. Michael Waynick scrisse in una recensione dell'album \"Cluster &amp; Eno\", presente sul AllMusic, dove fa riferimento a diverse pubblicazioni del gruppo :\"\nLa considerevole variet\u00e0 di stili presenti nella discografia dei Cluster ne rende difficile la catalogazione. Gli elementi in comune presenti nei loro album sono l'uso delle strumentazioni elettroniche, dei loop, e dei suoni imprevedibili che contribuiscono a dare una vena pi\u00f9 sperimentale.\nOltre ad aver influenzato i musicisti ambient ed elettronici, i Cluster furono importanti per gli sviluppi della futura techno, dell'electronica e di tanta musica popolare. Tra i musicisti che ne sono stati segnati si possono includere David Bowie, Robert Rich, John Foxx (uno dei fondatori degli Ultravox), Alex Paterson degli Orb, i Coil, gli Oval, i To Rococo Rot, e i Mouse on Mars."}
{"id": "737811", "revid": "5975676", "url": "https://it.wikipedia.org/wiki?curid=737811", "title": "Lamber", "text": ""}
{"id": "737812", "revid": "5975682", "url": "https://it.wikipedia.org/wiki?curid=737812", "title": "Lambar", "text": ""}
{"id": "737819", "revid": "1543377", "url": "https://it.wikipedia.org/wiki?curid=737819", "title": "Giovanni Climaco", "text": "\u00c8 venerato come santo sia dalla Chiesa cattolica che da quelle ortodosse.\nBiografia.\nLuogo e data di nascita di Giovanni sono sconosciuti, n\u00e9 si sa qualcosa sulla sua infanzia e giovent\u00f9. Esiste uno scritto biografico su Giovanni, opera del monaco Daniele di Raithu, che per\u00f2 non pu\u00f2 essere usato per stabilire date certe, ma al pi\u00f9 relative. Per la sua datazione gli studiosi hanno considerato i personaggi citati nell'opera principale di Giovanni, \"La scala\", ma non sono concordi sul periodo in cui visse: secondo alcuni, Giovanni sarebbe nato intorno al 525 e morto intorno al 603; altri hanno spostato avanti queste date di circa cinquant'anni, collocando la sua vita tra il 575 e il 650 circa.\nGiovanni ebbe probabilmente una buona formazione intellettuale, da cui gli deriv\u00f2 il soprannome \"Scolastico\". All'et\u00e0 di sedici anni si trasfer\u00ec sul monastero del Sinai, diventando novizio sotto l'egida di un monaco chiamato Martyrius. Quando quest'ultimo mor\u00ec, Giovanni, che viveva sul Sinai ormai da vent'anni o che aveva vent'anni, desiderando praticare a s\u00e9 stesso le pi\u00f9 grandi mortificazioni corporali, si trasfer\u00ec in una caverna ai piedi del monte, in una valle chiamata Tholas, dove inizi\u00f2 a vivere come eremita. Rimase in quel luogo all'incirca quarant'anni, studiando la dottrina cristiana e le vite dei santi e ponendo le basi per diventare uno dei pi\u00f9 conosciuti Padri della Chiesa. In seguito fu eletto igumeno (superiore) del monastero del Sinai; mantenne questa carica per un certo tempo (forse quattro anni) e poi la lasci\u00f2 al fratello Giorgio, al quale predisse che dieci mesi pi\u00f9 tardi lo avrebbe raggiunto nella tomba. Durante il periodo in cui era igumeno, sarebbe stato in comunicazione con papa Gregorio I e sarebbe stato destinatario di una certa quantit\u00e0 di denaro che il papa gli avrebbe inviato per un luogo di ricovero per i pellegrini che giungevano al Sinai, ma questa tradizione \u00e8 ritenuta poco probabile.\nNel frattempo, questa tradizione si \u00e8 dimostrata storicamente non plausibile. Le figure retoriche artistiche nei suoi scritti, cos\u00ec come le forme filosofiche di pensiero indicano una solida educazione accademica, come era consuetudine per una professione in amministrazione e legge durante la sua era. Tale addestramento non poteva essere acquisito nel Sinai. Inoltre, le osservazioni biografiche indicano che probabilmente viveva vicino al mare, probabilmente a Gaza, e apparentemente praticava la legge l\u00ec. Fu solo dopo la morte di sua moglie, sulla quarantina, che entr\u00f2 nel monastero del Sinai. Questi risultati spiegano anche l'orizzonte e la qualit\u00e0 letteraria dei suoi scritti, che hanno un chiaro background filosofico. La leggenda della sua rinuncia al mondo all'et\u00e0 di 16 anni si basa quindi sul motivo di ritrarlo come non toccato dall'educazione mondana, come si trova anche in altri vitae di santi. Le loro radici nelle tradizioni educative teologiche e filosofiche sono volutamente sfocate.\nLe opere dottrinali.\nLa sua opera pi\u00f9 famosa \u00e8 la \"Scala della divina ascesa\" () o \"Scala del paradiso\", a volte tramandata con i titoli \"Tavole spirituali\" (Plakes pneumatikai) o \"Discorso ascetico\" (Logos asketikos), composta in lingua greca su richiesta di Giovanni, abate di Raithu. Scrisse inoltre il \"Liber ad Pastorem\", una regola per i superiori dei monasteri forse ispirata alla \"Regula Pastoralis\" di papa Gregorio I.\nLa \"Klimax\" descrive il metodo con cui riuscire a innalzare la propria anima a Dio, utilizzando la metafora della Scala. Il libro enuclea le principali virt\u00f9 e i principali difetti della vita monacale, individuando nella tranquillit\u00e0 interiore ed esteriore (Esichia, ) l'essenza della beatitudine mistica cristiana. Vi sono trenta gradini da superare, che corrispondono all'et\u00e0 di Ges\u00f9 dalla sua nascita al battesimo nel Giordano e l'inizio del suo ministero. Vi sono numerose icone che riprendono allegoricamente tale percorso, raffigurando persone che salgono tale scala: alla fine di questa c'\u00e8 Ges\u00f9 che accoglie chi riesce a giungere all'ultimo gradino, mentre nel mezzo vi sono figure di angeli e diavoli che cercano rispettivamente di aiutare i cristiani nel loro cammino o di farli scivolare gi\u00f9, indipendentemente da quale gradino abbiano raggiunto. Fondamentale per il monaco \u00e8 la virt\u00f9 dell'obbedienza, in particolare ai comandamenti di Dio e al padre spirituale, e la lettura della Bibbia, che illumina la mente del monaco e lo aiuta a concentrarsi.\nQuesto libro, che gi\u00e0 nell'antichit\u00e0 ebbe un grande successo e fu tradotto in latino, siriaco, armeno, arabo, slavo, \u00e8 uno dei pi\u00f9 letti tra i cristiani ortodossi, soprattutto durante il periodo di Quaresima.\nCulto.\nIl giorno della sua ricorrenza cade il 30 marzo per tutte le Chiese da cui \u00e8 venerato. La chiesa ortodossa lo commemora anche la quarta domenica di Quaresima. Molte chiese sono a lui dedicate in Russia, inclusa una, munita di torre campanaria, nel Cremlino a Mosca. Anche se Giovanni Climaco \u00e8 conosciuto anche con il nome di Scolastico, non va tuttavia confuso con Giovanni III Scolastico, Patriarca di Costantinopoli."}
{"id": "737827", "revid": "256896", "url": "https://it.wikipedia.org/wiki?curid=737827", "title": "Unctad", "text": ""}
{"id": "737828", "revid": "47767", "url": "https://it.wikipedia.org/wiki?curid=737828", "title": "Erardo della Marca", "text": ""}
{"id": "737841", "revid": "123293916", "url": "https://it.wikipedia.org/wiki?curid=737841", "title": "Jet pack", "text": "Con jet pack (o \"rocket pack\", \"rocket belt\" o nomi simili), letteralmente \"zaino-jet\" (o \"zaino-razzo\", \"cintura-razzo\" ecc.), si intende un dispositivo, solitamente indossato sulla schiena, che grazie a una propulsione \"a getto\" (a reazione), permette a una persona di volare.\nStoria.\nLe forze armate degli Stati Uniti d'America hanno compiuto la maggior parte della ricerca effettuata sui jet pack e hanno dichiarato che gli elicotteri sono pi\u00f9 funzionali. Negli anni precedenti, anche altri hanno cercato di sviluppare jet pack, ma con risultati discontinui. Per questo motivo il loro utilizzo \u00e8 stato per lo pi\u00f9 relegato alla fantascienza o alla fiction. Negli anni non sono per\u00f2 mancati comunque annunci su modelli funzionanti. Nel 2009-2010 Glenn Martin ne ha progettato uno che a quanto afferma dovrebbe volare a un'altezza di 2,4 km per 30 minuti al massimo; per guidare il jet pack serviranno 15 ore di addestramento. Il 30 agosto del 2020 due aerei di linea comunicano alla torre di controllo dell'aeroporto di Los Angeles di avere rischiato la collisione con un ragazzo che volava in jet pack. \nCintura razzo della Bell Aerosystems.\nUn uomo dotato di jet pack vol\u00f2 lungo lo stadio all'apertura dei Giochi Olimpici di Los Angeles del 1984. Il pilota, William 'Bill' Suitor, fu un dipendente della Bell Aerosystems (pi\u00f9 tardi Bell Aerospace della Bell Aircraft) dal 1964, all'epoca diciannovenne. La \"rocket belt\" cintura-razzo fu sviluppata dalla Bell per l'esercito statunitense e nel contratto vi era che venisse istruito un giovane senza esperienza di volo. Accadde cos\u00ec che il giovane Bill Suitor, all'epoca studente di architettura, conobbe il progettista della cintura alla Bell, Wendell Moore, suo vicino di casa. Suitor venne ingaggiato dalla Bell e vol\u00f2 per primo con la cintura-razzo.\nTipologia.\nIl getto di gas, nel \"Bell Rocket Belt\" originale, il primo vero jet pack, era fornito da un razzo alimentato da perossido di idrogeno, ma \u00e8 possibile utilizzare anche un motore turbojet, una turbina, o altri tipi di razzi alimentati da combustibile solido, liquido, o gassoso compresso (usualmente azoto).\nUn dispositivo simile che utilizza rotori o eliche \u00e8 un \"backpack\"-elicottero.\nRazzi alimentati a perossido d'idrogeno.\nUn motore alimentato a perossido di idrogeno \u00e8 basato sulla reazione di decomposizione del perossido di idrogeno. Si usa perossido di idrogeno quasi puro (90% nel Bell Rocket Belt): \u00e8 un liquido incolore con una densit\u00e0 di 1.35 g/cm\u00b3. Il perossido di idrogeno puro \u00e8 relativamente stabile, ma, a contatto con un catalizzatore (per esempio argento), si decompone in una miscela di vapore caldissimo e ossigeno in meno di 0.1 millisecondi, aumentando cinquemila volte il suo volume:\n2H2O2 = 2 H2O + O2.\nLa reazione \u00e8 esotermica e libera molto calore (circa 2500 kJ/kg), formando, in questo caso, una miscela gas-vapore a 740 \u00b0C. Anche se molto caldo, \u00e8 molto pi\u00f9 freddo di altri propellenti e questo riduce il rischio di incendi.\nQuesto caldissimo gas \u00e8 condotto a uno o pi\u00f9 diffusori a getto. Il grande svantaggio \u00e8 la limitata quantit\u00e0 di carburante che pu\u00f2 essere trasportata. Poich\u00e9 il getto di vapore \u00e8 ci\u00f2 che fornisce la spinta il motore ha un basso impulso specifico.\nNella cultura di massa.\nIl concetto degli zaini a razzo \u00e8 apparso nella cultura popolare, in particolare nella fantascienza, ben prima delle effettive applicazioni tecnologiche.\nLe prime apparizioni furono probabilmente nei fumetti. Nel 1928 la copertina della rivista pulp di fantascienza \"Amazing Stories\", presentando il romanzo \"L'Allodola dello Spazio\" di E. E. Smith, mostrava un uomo che vola con uno zaino a razzo.\nIn un serial cinematografico statunitense del 1949, \"Gli uomini missili del pianeta perduto\" (\"King of The Rocket Men\"), fece il suo esordio il personaggio di Rocket Man, un eroe spaziale provvisto di uno zaino a razzo, che riscosse una notevole popolarit\u00e0 (specie tra gli adolescenti) e fu ripreso - pur cambiandone il nome - nel serial del 1952 \"I conquistatori della Luna\" (\"Radar Men from the Moon\") e nella serie televisiva \"\" del 1953, riapparendo nel film \"Le avventure di Rocketeer\" (\"The Rocketeer\") del 1991.\n\u00c8 stato solo con la presentazione della vera \"cintura a razzo di Bell\" negli anni sessanta che il jet pack raggiunse l'immaginazione del pi\u00f9 vasto pubblico. I voli dimostrativi di Bell negli Stati Uniti e in altre nazioni crearono un significativo entusiasmo nel pubblico. La pi\u00f9 popolare apparizione \"dal vero\" di un jet pack \u00e8 probabilmente avvenuta durante la cerimonia di apertura delle Olimpiadi di Los Angeles del 1984. Al termine di ogni spettacolo del suo Dangerous World Tour (1992), Michael Jackson abbandonava la scena volando sul pubblico con un jet pack.\nTruppe d'assalto dotate di jet pack sono divenute un classico della fantascienza, per esempio le squadre assaltatrici dei vari capitoli di Space Marine dell'universo del wargame \"Warhammer 40.000\" sono equipaggiate con il cosiddetto \"reattore dorsale\". Nella serie cinematografica di \"Guerre stellari\" i cacciatori di taglie Jango, Boba Fett, assieme ai clone trooper, li utilizzano frequentemente. Nel film \"Minority Report\" di Steven Spielberg le forze di polizia del XXI secolo hanno in dotazione un jet pack dotato di altre funzioni, quali per esempio le luci lampeggianti.\nNel fumetto di Dave Stevens \"The Rocketeer\" (trasposto nel film \"Le avventure di Rocketeer\" del 1991) il personaggio principale utilizza un jet pack a reazione governato da un timone posto sul casco.\nNel videogioco \"Rocket Ranger\", ispirato ai film statunitensi degli anni cinquanta, il jet pack \u00e8 il mezzo utilizzato dal protagonista delle vicende."}
{"id": "737847", "revid": "773636", "url": "https://it.wikipedia.org/wiki?curid=737847", "title": "John Hansen", "text": "Carriera.\nClub.\nInizia la sua carriera agonistica nel di Copenaghen, dove nella difficile stagione 1943-1944, segnata dal secondo conflitto mondiale, conquista il titolo di campione nazionale, cui segue sul piano personale quello di capocannoniere nel campionato 1947-1948.\nDopo i Giochi olimpici del 1948 c'\u00e8 subito un contatto con i dirigenti del per portare Hansen in maglia granata, ma il 18 novembre 1948 il giocatore passa ai rivali cittadini della . Tre giorni dopo esordisce in maglia bianconera nella sfida casalinga contro il .\nRimane a Torino per sei stagioni, fino al 1954, giocando 189 partite (187 in Serie A e 2 in Coppa Latina), segnando 124 reti e vincendo 2 scudetti, di cui uno come capocannoniere. Considerato uno dei migliori giocatori ad aver vestito la maglia juventina, nel 2011 \u00e8 stato omaggiato di una stella celebrativa nella \"Walk of Fame\" bianconera allo Stadium di Torino.\nGioca poi una stagione nella , per poi ritornare in Danimarca nelle file del Frem come giocatore-allenatore, e dove chiude la sua carriera agonistica nel 1960.\nNazionale.\nIl 5 agosto 1948, in occasione dell'incontro del torneo olimpico di tra l' di Vittorio Pozzo e la , Hansen firma 4 dei 5 gol (ai minuti 31', 55', 75' e 81') con cui gli scandinavi (che poi arriveranno a vincere la medaglia di bronzo) batterono gli \"azzurri\" per il 5-3 finale. Con 7 reti \u00e8 capocannoniere di quel torneo, a pari merito con lo svedese Gunnar Nordahl.\nNel 1969 diventer\u00e0 anche commissario tecnico della nazionale danese."}
{"id": "737848", "revid": "599013", "url": "https://it.wikipedia.org/wiki?curid=737848", "title": "Miloy", "text": "Carriera.\nNel 2006 \u00e8 stato convocato dal CT angolano Lu\u00eds de Oliveira Gon\u00e7alves per disputare i Mondiali di Germania. Nelle prime due partite \u00e8 stato mandato in campo per un totale di 17 minuti, mentre nel terzo incontro ha giocato tutti i 90 minuti, in sostituzione dello squalificato Andr\u00e9 Macanga."}
{"id": "737850", "revid": "125098892", "url": "https://it.wikipedia.org/wiki?curid=737850", "title": "Stoke City Football Club", "text": "Lo Stoke City Football Club, meglio noto come Stoke City, \u00e8 una societ\u00e0 calcistica inglese con sede a Stoke-on-Trent, citt\u00e0 dello Staffordshire. Milita attualmente nella Championship, la seconda divisione inglese.\nSi tratta della seconda squadra di calcio professionistico pi\u00f9 vecchia d'Inghilterra, fondata con il nome di \"Stoke Ramblers\" nel 1863, un anno dopo il Notts County, per poi assumere la denominazione \"Stoke Football Club\" 1878 e \"Stoke City Football Club\" nel 1925. I colori sociali della squadra sono il bianco e il rosso in strisce verticali; i giocatori e sostenitori del club sono conosciuti con il soprannome di \"The Potters\" (\"i vasai\"). Lo Stoke fu tra i dodici membri fondatori della English Football League nel 1888.\nL'unico trofeo conquistato \u00e8 stata la League Cup del 1971-1972 (in quello stesso anno il club giunse anche per la seconda volta consecutiva in semifinale di FA Cup, dopo la semifinale del 1899), dopo la finale persa nel 1962-1963. Il miglior piazzamento in massima divisione \u00e8 il secondo posto, ottenuto nel 1935-1936 e nel 1946-1947. I \"Potters\" hanno nuovamente raggiunto la finale di FA Cup nel 2010-2011, da cui sono usciti sconfitti. A livello internazionale hanno partecipato per tre volte alla Coppa UEFA/UEFA Europa League, l'ultima delle quali nel 2011-2012. Hanno vinto il Football League Trophy nel 1992 e nel 2000.\nLa squadra disputa le gare casalinghe allo Stadio Bet365, impianto da 30 089 posti inaugurato nel 1997. In precedenza era di scena al Victoria Ground, sede degli incontri della squadra dal 1878.\nLe avversarie dello Stoke con sede nelle Midlands sono il e il , mentre la rivale pi\u00f9 vicina \u00e8 il . Il giocatore pi\u00f9 famoso che abbia vestito la maglia dello Stoke \u00e8 probabilmente l'ala Stanley Matthews (dal 1932 al 1947 e poi ancora dal 1961 al 1965), anche se difesero la porta dello Stoke due grandi portieri inglesi, Gordon Banks e Peter Shilton.\nStoria.\nLe origini e il sodalizio con Matthews.\nLo \"Stoke Ramblers\" fu fondato nel 1863 da allievi della Charterhouse School durante i loro lavori per la creazione di una ferrovia a Stoke-on-Trent. A fondare il club fu Henry Almond, che sar\u00e0 anche il capitano nonch\u00e9 il marcatore del primo gol della storia del club. Gli Stoke Ramblers si spostarono, con la crescita del numero degli spettatori, dal Victoria Cricket Ground al pi\u00f9 capiente Sweetings Field, e infine, nel 1878, all'Athletic Club Ground, successivamente noto come Victoria Ground, che rimarr\u00e0 il suo stadio casalingo per i successivi 119 anni. Nello stesso anno, la squadra si un\u00ec con lo \"Stoke Victoria Cricket Club\", diventando cos\u00ec ufficialmente conosciuta come \"Stoke Football Club\". Lo Stoke City fu uno dei dodici club fondatori della Football League, esistente dal 1888, diventando cos\u00ec il secondo club pi\u00f9 vecchio di questa associazione. Nel 1928 il nome della squadra fu nuovamente e definitivamente cambiato in \"Stoke City Football Club\", periodo in cui a Stoke-on-Trent venne conferito lo status di citt\u00e0.\nGli anni trenta vedono l'affermazione di uno dei pi\u00f9 grandi talenti che abbia mai vestito la casacca dello Stoke City, si tratta di Stanley Matthews, un'autentica leggenda per il club. Esordisce a 17 anni, e contribuisce a garantire la promozione dalla Second Division al club nel 1933, segnando il suo primo gol in carriera nella vittoria contro i rivali locali del Port Vale per 3-1. La crescita del club continua in modo esponenziale, tant'\u00e8 che dal 1934, lo Stoke City viene considerato come una delle migliori squadre inglesi. \u00c8 in questi anni, ed esattamente nel febbraio 1937, che matura la vittoria dal pi\u00f9 largo parziale della storia del club, quella per 10-3 contro il West Bromwich Albion. Dopo la fine della seconda guerra mondiale e quindi quando l'attivit\u00e0 calcistica torn\u00f2 a pieno regime, viene scritto un tragico capitolo nella storia nel club quando 33 tifosi morirono e 520 furono feriti durante il match giocato al Burnden Park contro il Bolton Wanderers.\nNella stagione stagione 1946\u20131947 lo Stoke City sfior\u00f2 il primo titolo della sua storia, giungendo secondo nel campionato alle spalle del Liverpool, dopo la sconfitta nell'ultima giornata contro lo Sheffield United per 2-1. A tre giornate dalla fine, nella stessa stagione, lo Stoke City perse il proprio uomo-simbolo Matthews, che si trasfer\u00ec al Blackpool. Nella stagione 1952\u20131953, lo Stoke City retrocede in Second Division, e nella stessa stagione, Bob McGrory rassegna le proprie dimissioni, dopo aver ricoperto l'incarico per 17 anni.\nL'era Waddington e le retrocessioni.\nDopo i 7 anni di Frank Taylor, durante i quali l'ex difensore dello Stoke City \u00e8 stato incapace di raggiungere l'obiettivo della promozione, il nuovo manager diventa Tony Waddington nel 1960. \u00c8 suo il merito del ritorno al club dell'ormai quarantasettenne Matthews, 17 anni dopo il trasferimento al Blackpool. Fu proprio grazie a Matthews che il club raggiunse prima l'ottavo posto, e quindi l'anno successivo la promozione. Nel stagione 1963\u20131964, Waddington guid\u00f2 la squadra a una posizione di met\u00e0 classifica e alla finale della League Cup, persa contro il Leicester City. L'esperienza era una prerogativa fondamentale per Waddington: Dennis Viollet, Jackie Mudie, Roy Vernon, Maurice Setters e Jimmy McIlroy vennero tutti comprati nella fase finale delle loro carriere. Il 1965 \u00e8 l'ultimo anno di attivit\u00e0 per Matthews, che si ritira a 50 anni, dopo il match contro il Fulham, in cui sigl\u00f2 la sua 701\u00aa presenza in campionato. Nel 1967 lo Stoke City compra per \u00a352.000 Gordon Banks, il portiere della nazionale inglese che un anno prima aveva vinto i Mondiali. Nell'estate 1967 il club disput\u00f2 il campionato nordamericano organizzato dalla United Soccer Association: accadde infatti che tale campionato fu disputato da formazioni europee e sudamericane per conto delle franchigie ufficialmente iscritte al campionato, che per ragioni di tempo non avevano potuto allestire le proprie squadre. Lo Stoke City rappresent\u00f2 i , e chiuse al secondo posto nella Eastern Division, con 5 vittorie, 4 pareggi e 3 sconfitte, non qualificandosi per la finale (vinta dai Los Angeles Wolves, rappresentati dai Wolverhampton Wanderers). Il primo importante trofeo della storia del club arriva nel 1972 con la League Cup conquistata a Wembley dinnanzi a oltre 97.000 spettatori, contro il .\nNel 1976 la dirigenza ebbe da pagare un enorme prezzo per i danni della caduta del tetto della Butler Street Stand a seguito di una bufera, e questo comport\u00f2 una grave crisi economica che costrinse il club a privarsi di ottimi giocatori come Alan Hudson, Mike Pejic e Jimmy Greenhoff. Nella stagione seguente, il club retrocede e si chiude l'era di Waddington, il quale lascia dopo 17 anni. Successivamente il club cambia 5 manager in 10 anni, e dopo aver raggiunto la promozione nella stagione 1978\u20131979 sotto la guida di Alan Durban, vive un'annata disastrosa nella stagione 1984\u20131985, quando sigla solo 17 punti, con sole 3 vittorie lungo tutto l'arco del campionato. Nella stagione 1989\u20131990 il club retrocede in Third Division e nell'anno seguente, lo Stoke City giunge in 15\u00aa posizione, raggiungendo la posizione pi\u00f9 bassa della sua storia nella Football League.\nNel 1992, con Lou Macari manager, poi sostituito da Joe Jordan, il club vince il Football League Trophy battendo lo Stockport County in finale, e raggiunge prima la Second Division e l'anno successivo la First Division. Dopo dodici mesi dalla sua partenza, Macari ritorna e guida il club al quarto posto nella stagione 1995\u20131996, tuttavia nella semifinale di playoff lo Stoke City fu sconfitto dal Leicester City. L'ultima partita da manager di Macari coincise con l'ultimo match giocato in campionato sul Victoria Ground.\nLa propriet\u00e0 islandese e l'epopea Pulis.\nPrima Chic Bates, poi Chris Kamara e quindi ancora Alan Durban (che torna dopo due decenni) guidano la squadra durante i primi anni nel nuovissimo Britannia Stadium. Proprio con Alan Durban, subentrato a Kamara nelle fasi finali della stagione, lo Stoke City retrocede nel 1998. Una significativa svolta per il club avvenne con l'acquisto della societ\u00e0 da parte della Stoke Holding, consorzio islandese che rilev\u00f2 il 66% delle azioni del club. Il manager scelto dalla nuova propriet\u00e0 \u00e8 l'islandese Gu\u00f0j\u00f3n \u00de\u00f3r\u00f0arson, il primo manager straniero della storia dello Stoke City, che guider\u00e0 i \"Potters\" alla vittoria del Football League Trophy e alla promozione nella stagione 2001-02. Nella stagione successiva, lo Stoke City riesce a piazzarsi alla quinta posizione guadagnandosi l'opportunit\u00e0 di giocarsi i playoff per approdare in First Division. Dopo aver sconfitto il Cardiff City e quindi il Brentford in finale per 2-0, lo Stoke City raggiunge la promozione. Thordarson viene tuttavia esonerato dal proprietario Gunnar G\u00edslason pochi giorni dopo la promozione.\nLa stagione 2002-2003 inizia con Steve Cotterill, che \u00e8 esonerato dopo quattro mesi e sostituito con Tony Pulis, che riuscir\u00e0 a scongiurare la retrocessione grazie alla vittoria per 1-0 sul all'ultima giornata. Alla fine della stagione 2004\u20132005 Tony Pulis viene licenziato e rimpiazzato dall'olandese Johan Boskamp. Il club decide di investire in modo copioso, acquistando numerosi giocatori dall'Europa. Quando Peter Coates rileva il club richiama alla guida dello Stoke City Pulis, che segner\u00e0 una delle ere pi\u00f9 felici della storia del club.\nNella stagione 2007\u20132008 lo Stoke City raggiunge la seconda posizione in Championship e il diritto di giocare l'annata seguente in Premier League, cosa che non succedeva dalla stagione 1984\u20131985, quando i \"Potters\" retrocessero con un totale di 17 punti, primato negativo che rimase imbattuto per 21 stagioni.\nLa stagione di Premier League 2008-2009 si apre con una sconfitta contro il (3-1) che fa pensare ad un'annata in cui i \"Potters\" saranno dei seri candidati alla retrocessione, ma il Britannia Stadium in poco tempo diventa un'autentica fortezza, dove ogni genere di squadra \u00e8 costretta a faticare tantissimo. La squadra di Pulis esordisce in casa con una vittoria (3-2) contro l' e a domicilio batte anche , , e . Con la vittoria per 2-1 sul campo dell' lo Stoke City ottiene la salvezza, chiudendo il campionato con un ottimo 12\u00ba posto, con 45 punti.\nNel 2009-2010 i \"Potters\" ottengono un rispettabilissimo 11\u00ba posto con 47 punti e raggiungono i quarti di finale di Coppa d'Inghilterra per la prima volta dal 1971-1972, battendo , Arsenal e , prima di perdere contro il futuro vincitore del torneo.\nNel 2010-2011 Pulis la squadra al 13\u00ba posto in campionato e alla finale di Coppa d'Inghilterra, risultato senza precedenti nella storia dello Stoke City. Dopo aver eliminato , , e , lo Stoke City batte per 5-0 il Bolton in semifinale (vittoria pi\u00f9 larga in una semifinale di FA Cup dal dopoguerra), poi perde per 1-0 la contro il Manchester City, ma guadagna ugualmente la qualificazione in Europa League.\nNell'Europa League 2011-2012 la squadra supera l' e il nei preliminari e accede alla fase a gironi. Grazie al secondo posto nel gruppo con , e si qualifica per i sedicesimi di finale, dove \u00e8 eliminato dal (2-0 il risultato aggregato). In Premier League la squadra, che annovera l'ex Peter Crouch, si piazza al 14\u00ba posto.\nLa stagione 2012-2013 si chiude con il 13\u00ba posto. Il 21 maggio 2013 il club e il tecnico gallese Pulis decidono di comune accordo di porre fine alla loro collaborazione.\nLa gestione Hughes e il ritorno in Championship.\nIl 30 maggio 2013 la panchina dei \"Potters\" passa a Mark Hughes, che firma un contratto triennale. Nel 2013-2014 lo Stoke City ottiene, con 54 punti, il 9\u00ba posto in campionato, miglior piazzamento dal 1974-1975. Il piazzamento \u00e8 confermato nel 2014-2015 e, dopo gli ingaggi record per il club di Xherdan Shaqiri (pagato 12 milioni di sterline) e Giannelli Imbula (18,3 milioni di sterline), anche nel 2015-2016. Al termine dell'annata 2017-2018, contraddistinta da risultati altalenanti (soprattutto nel girone di ritorno) e da una cattiva gestione societaria, lo Stoke retrocede nella seconda serie inglese: a nulla serve la sostituzione di Hughes con Paul Lambert per risollevare le sorti di un'annata storta, nonostante diversi nomi importanti in rosa. La stagione successiva in Championship si rivela anonima, col club che, sotto la guida di Gary Rowett, termina al 16\u00ba posto concludendo il campionato con ben 22 pareggi in 46 partite.\nAllenatori.\nLo Stoke pu\u00f2 vantare un numero altissimo di allenatori a partire dal 1985: ben 17 allenatori diversi, succedutisi in 20 periodi.\nStatistiche e record.\nA dispetto dei pochi successi ottenuti nonostante la lunga permanenza nelle serie maggiori, lo Stoke negli anni ha avuto tra le sue file giocatori famosissimi, tra cui Sir Stanley Matthews, che gioc\u00f2 nel club dalle giovanili fino al ritiro, avvenuto a 50 anni.\nRecord.\nSquadra.\nStatistiche nelle competizioni UEFA.\nTabella aggiornata alla fine della stagione 2017-2018.\nOrganico.\nRosa 2021-2022.\n\"Aggiornata al 16 gennaio 2022.\""}
{"id": "737851", "revid": "201345", "url": "https://it.wikipedia.org/wiki?curid=737851", "title": "Stoke City F.C.", "text": ""}
{"id": "737859", "revid": "712828", "url": "https://it.wikipedia.org/wiki?curid=737859", "title": "Aleema Keto", "text": ""}
{"id": "737878", "revid": "818832", "url": "https://it.wikipedia.org/wiki?curid=737878", "title": "L\u00e9on Abric", "text": "Scrisse testi teatrali appartenenti al genere del Grand Guignol.\nFu anche l'inventore della parola \u00abcruciverbista\u00bb che designa colui che si cimenta nella soluzione delle parole crociate."}
{"id": "737892", "revid": "228587", "url": "https://it.wikipedia.org/wiki?curid=737892", "title": "Friedrich Gottlieb Klopstock", "text": "Biografia.\nAssieme a Gotthold Ephraim Lessing e Christoph Martin Wieland, \u00e8 uno dei tre grandi esponenti del preclassicismo tedesco del XVIII secolo. Dopo aver studiato teologia a Jena e Lipsia, Klopstock soggiorn\u00f2 per un anno (1750 - 1751) a Zurigo presso Johann Jakob Bodmer.\nInfluenzato dalla lettura del \"Paradiso perduto\" di John Milton, scrisse \"La Messiade \"(1748), poema in esametri in cui celebra l'onnipresenza e onnipotenza di Dio in terra: l'opera dimostra la forte influenza del pietismo sul poeta. Alcuni versi della Ode alla Resurrezione sono stati utilizzati da Gustav Mahler nel quinto movimento della sinfonia n\u00b0 2 in do min., detta per questo motivo \"Resurrezione\".\nVisse poi per quasi vent'anni a Copenaghen, presso la corte di Federico V di Danimarca, e nel 1792 venne nominato cittadino onorario della repubblica Francese. Nel 1770 torn\u00f2 in patria stabilendosi ad Amburgo e si dedic\u00f2 alla stesura della trilogia drammatica sull'eroe immaginario \"Arminio\" (\"Hermann\"), che fanno di Klopstock l'iniziatore della letteratura di ispirazione nazionale tedesca.\nMassone, fu membro della loggia di Amburgo \"Zu den drei Rosen\" (Alle tre Rose), nella quale fu iniziato Lessing nel 1771.\nMor\u00ec nel 1803.\nInfluenza.\nLa sua opera ispir\u00f2 i giovani poeti che nel 1772 diedero vita al \"G\u00f6ttinger Hain Bund\" (la \"Lega del Boschetto di Gottinga\").\nLa sua tragedia \"La Mort d'Adam\" venne tradotta in versi dal poeta e drammaturgo francese Fran\u00e7ois-Jean Willemain d'Abancourt.\nNell'Ottocento il suo poema \"Il Messia\" fu reso in ottave italiane dal poeta e patriota Sebastiano Barozzi (Milano, 1858), la cui poetica ne rimase fortemente condizionata."}
{"id": "737893", "revid": "647919", "url": "https://it.wikipedia.org/wiki?curid=737893", "title": "Commissario europeo per la sanit\u00e0", "text": ""}
{"id": "737894", "revid": "647919", "url": "https://it.wikipedia.org/wiki?curid=737894", "title": "Commissario europeo per la salute", "text": ""}
{"id": "737895", "revid": "647919", "url": "https://it.wikipedia.org/wiki?curid=737895", "title": "Commissario europeo alla sanit\u00e0", "text": ""}
{"id": "737896", "revid": "647919", "url": "https://it.wikipedia.org/wiki?curid=737896", "title": "Commissario europeo alla salute", "text": ""}
{"id": "737897", "revid": "647919", "url": "https://it.wikipedia.org/wiki?curid=737897", "title": "Commissario europeo alla Sanit\u00e0", "text": ""}
{"id": "737898", "revid": "647919", "url": "https://it.wikipedia.org/wiki?curid=737898", "title": "Commissario europeo alla Salute", "text": ""}
{"id": "737909", "revid": "287204", "url": "https://it.wikipedia.org/wiki?curid=737909", "title": "Gustave Aimard", "text": "S'imbarc\u00f2 per mare all'et\u00e0 di 12 anni. Dopo una vita avventurosa in America come cercatore d'oro e trapper, durante la quale trascorse molti anni in compagnia delle trib\u00f9 indiane del Nordamerica, viaggi\u00f2 in Messico, Spagna, Turchia e nel Caucaso. Tornato in Francia, divenne scrittore; la sua specialit\u00e0 erano i romanzi ambientati in localit\u00e0 esotiche, in particolare nel Selvaggio West americano, nei quali si riscontra l'influenza di James Fenimore Cooper. Ai suoi tempi popolare quanto Eug\u00e8ne Sue e Paul F\u00e9val, scrisse una sessantina di romanzi. Fu l'autore di \"Les Trappeurs de l'Arkansas\" (1858), \"La fi\u00e8vre d'or\" (1860), \"Les aventuriers\" (1863), \"Les Boh\u00eames de la mer\" (1865) e \"Les bandits de l'Arizona\" (1882).\nNel 1879 apparve, con la doppia firma di Gustave Aimard e di Jules Berlioz d'Auriac, \"Jim l'Indien\", insieme ad altri undici altri romanzi pubblicati presso l'editore Degorce-Cadot. Questi romanzi erano per\u00f2 gi\u00e0 apparsi presso l'editore Brunet, con la sola firma di Jules Berlioz d'Auriac. Vi fu probabilmente una presa di possesso delle opere da parte di Aimard, che avrebbe offerto in cambio la propria celebrit\u00e0 a un Jules Berlioz d'Auriac che invece non ne aveva. La situazione si complic\u00f2 allorch\u00e9 si scopr\u00ec, grazie a Simon Jeune, specialista in materia, che i romanzi di Jules Berlioz d'Auriac sarebbero probabilmente opera di autori americani, traduzioni e adattamenti di \"dime novels\" poco noti.\nFu coinvolto nei moti del 1848 ed emigr\u00f2 in Sudamerica dopo il colpo di Stato di Napoleone III. Tornato in Francia all'epoca della guerra franco-prussiana, guid\u00f2 un contingente di volontari. Mor\u00ec pazzo a Parigi il 20 giugno 1883."}
{"id": "737916", "revid": "339392", "url": "https://it.wikipedia.org/wiki?curid=737916", "title": "Commissario europeo per la protezione dei consumatori", "text": ""}
{"id": "737917", "revid": "339392", "url": "https://it.wikipedia.org/wiki?curid=737917", "title": "Commissario europeo per la Protezione dei Consumatori", "text": ""}
{"id": "737918", "revid": "339392", "url": "https://it.wikipedia.org/wiki?curid=737918", "title": "Commissario europeo per la Protezione dei consumatori", "text": ""}
{"id": "737920", "revid": "647919", "url": "https://it.wikipedia.org/wiki?curid=737920", "title": "Commissario europeo per il multilinguismo", "text": ""}
{"id": "737922", "revid": "647919", "url": "https://it.wikipedia.org/wiki?curid=737922", "title": "Commissario europeo al multilinguismo", "text": ""}
{"id": "737937", "revid": "1543377", "url": "https://it.wikipedia.org/wiki?curid=737937", "title": "Genomica strutturale", "text": "La genomica strutturale si occupa della determinazione della struttura tridimensionale di tutte le proteine di un dato organismo, tramite metodi sperimentali come la cristallografia a raggi X, la spettroscopia NMR o approcci computazionali come l'homology modelling.\nContrariamente a quanto avviene nella biologia strutturale, la determinazione della struttura proteica attraverso la genomica strutturale avviene spesso (ma non sempre) prima di conoscere la funzione proteica. Questo solleva nuove sfide per la bioinformatica strutturale, come la determinazione della funzione di una proteina dalla sua struttura tridimensionale.\nMentre molti biologi strutturali si occupano della struttura di una singola proteina o di un gruppo di proteine, gli specialisti in genomica strutturale studiano le proteine di un intero genoma.\nUn vantaggio importante di questo approccio \u00e8 il risparmio economico che si ottiene dalla clonazione, espressione e purificazione su vasta scala. D'altra parte per\u00f2 il valore scientifico di alcune strutture risultati \u00e8 ancora dubbio."}
{"id": "737942", "revid": "1051738", "url": "https://it.wikipedia.org/wiki?curid=737942", "title": "Anatessi", "text": "L'anatessi (dal greco \u1f00\u03bd\u03ac\u03c4\u03b7\u03be\u03b9\u03c2 \"an\u00e1t\u0113xis\", derivazione dal verbo \u1f00\u03bd\u03b1\u03c4\u03ae\u03ba\u03c9 \"anat\u00e9ko\", \"liquefarsi\") \u00e8 il processo di fusione parziale di una roccia metamorfica che avviene a grande profondit\u00e0 nella crosta terrestre e d\u00e0 origine ad un magma acido. Sinonimo di anatessi \u00e8 ultrametamorfismo, che significa che la roccia \u00e8 andata oltre il campo fisico di esistenza delle rocce metamorfiche entrando in quello delle rocce ignee.\nIl passaggio da una roccia metamorfica ad un magma non avviene ad una temperatura costante. Esso inizia quando nella roccia cominciano a fondere i primi cristalli, ossia viene raggiunta la temperatura del \"solidus\", la quale \u00e8 a sua volta influenzata dalla pressione litostatica (e quindi dalla profondit\u00e0) e dalla composizione chimica della roccia metamorfica, variando da un minimo di 650 \u00b0C a un massimo di circa 1100 \u00b0C."}
{"id": "737943", "revid": "76204", "url": "https://it.wikipedia.org/wiki?curid=737943", "title": "Arcivescovo Juan Subercaseaux Err\u00e1zuriz", "text": ""}
{"id": "737944", "revid": "30610", "url": "https://it.wikipedia.org/wiki?curid=737944", "title": "Ultrametamorfismo", "text": ""}
{"id": "737946", "revid": "2184720", "url": "https://it.wikipedia.org/wiki?curid=737946", "title": "Born to Make You Happy", "text": "Born To Make You Happy \u00e8 una canzone della cantante pop statunitense Britney Spears ed \u00e8 il quarto singolo estratto dall'album \"...Baby One More Time\".\nDescrizione.\nLa canzone \u00e8 stata scritta da Andreas Carlsson e da Kristian Lundin; \u00e8 stata pubblicata in Germania il 6 dicembre 1999, mentre in Europa il 24 dicembre dello stesso anno. Il brano \u00e8 stato registrato nel 1998, e nel Regno Unito, dove \u00e8 stato pubblicato il 17 giugno del 2000, ha ottenuto un disco d\u2019argento, cos\u00ec come in Francia. Ha ottenuto ulteriori certificazioni in Germania, come disco d\u2019oro, e un disco di platino in Svezia e il 12 febbraio 2021 ha ottenuto disco d\u2019oro in Inghilterra.\nVideo musicale.\nIl video \u00e8 stato diretto da Billie Woodruff. La clip \u00e8 molto semplice e si vede il primo taglio di capelli corto di Britney. Il singolo ha venduto in tutto il mondo 3.673.000 di copie.\nIl video inizia con un offuscamento della telecamera verso il bianco, che lascia notare un letto rosso su cui \u00e8 distesa la cantante che sta dormendo, mentre a terra il pavimento \u00e8 bianco e l'edificio \u00e8 aerato da alcune tende alle finestre, che rendono l'atmosfera pura ed incontaminata. La ragazza sogna di trovarsi, con uno sfalsamento della camera dallo sfumato verso il nitido, all'interno d'un ambiente bluastro, con grandi finestre e dei supporti su cui inizia a cantare.\nNel frattempo la si vede anche con un altro spostamento dell'obiettivo, in cima alla terrazza d'un altro edificio, ballando con altri ragazzi vestita d'un top rosso di lattice ed una gonna nera anch'essa di lattice. Muove le gambe, torce il busto, fa dei movimenti con le braccia, mentre un altro offuscamento delicato la sposta all'interno dell'edificio iniziale, mentre canta vestita difatti di bianco.\nUn giovane abbastanza aitante va verso di lei con una camicia sbottonata e aperta sul petto, rivelando la longilineit\u00e0 e la sensualit\u00e0 del proprio fisico. Britney \u00e8 presumibilmente la ragazza del giovane, mentre continua a cantare, prima nell'edificio e poi di muovo sulla terrazza.\nQueste scene sono intervallate dalla visione del ragazzo che le s'avvicina, e poi, mentre il gruppo continua l'altro stacchetto, lui l'avvinghia a s\u00e9 e finiscono per darsi colpi di cuscinate per scherzo ed ilarit\u00e0. Tutte le piume fuoriescono dai cuscini e si liberano nello spazio vuoto, riempiendo la stanza, mentre la Spears sognante sorride distesa con gusto e la telecamera inizia a dissiparsi nel buio."}
{"id": "737948", "revid": "77358", "url": "https://it.wikipedia.org/wiki?curid=737948", "title": "Area marina protetta di Capo Rizzuto", "text": ""}
{"id": "737951", "revid": "39692", "url": "https://it.wikipedia.org/wiki?curid=737951", "title": "Area naturale marina protetta di Capo Rizzuto", "text": ""}
{"id": "737952", "revid": "110157", "url": "https://it.wikipedia.org/wiki?curid=737952", "title": "FLAIR", "text": "FLAIR \u00e8 l'acronimo di Fluid Attenuated Inversion Recovery.\n\u00c8 un tipo di sequenza utilizzata nell'imaging a risonanza magnetica che permette di visualizzare l'encefalo con una pesatura ponderata in T2 e soppressione del segnale del liquido cefalorachidiano. Si tratta di una sequenza della famiglia \"inversion recovery\", in cui il tempo di inversione (\"TI\") successivo all'impulso di inversione di 180\u00b0 ha una durata di circa 2000 ms nei sistemi RM da 1.5 T. Dopo questo tempo di inversione, il segnale dato dal liquido cefalorachidiano si trova ad attraversare lo zero, quindi la successiva eccitazione non coinvolger\u00e0 questo tessuto. \nLa FLAIR deve gran parte del suo successo all'impiego nella diagnosi della sclerosi multipla cerebrale. Le immagini risultanti dall'impiego di questa sequenza sono caratterizzate da un basso rapporto segnale/rumore; materia bianca e grigia si presentano sostanzialmente grigio grigio/nero mentre come gi\u00e0 detto, il liquor cefalo-rachidiano il cui segnale \u00e8 stato soppresso, risulta completamente nero. In questo contesto le eventuali placche di sclerosi risulteranno fortemente iperintense e pertanto pi\u00f9 facilmente individuabili.\nCome le altre sequenze \"Inversion Recovery\" anche la FLAIR risulta essere particolarmente lunga. Negli scanner pi\u00f9 attuali il problema dell'eccessiva durata \u00e8 stato ovviato con l'impiego di sequenze \"turbo spin echo\" per l'acquisizione."}
{"id": "737959", "revid": "767487", "url": "https://it.wikipedia.org/wiki?curid=737959", "title": "Demonia", "text": "Demonia \u00e8 un film del 1990, diretto da Lucio Fulci.\nTrama.\nLiza \u00e8 una giovane archeologa canadese che si reca a Santa Rosalia (Sicilia) per compiere degli scavi.\nDurante la permanenza, la protagonista rimane affascinata da un monastero medievale, un tempo abitato da delle suore sataniste.\nLa ragazza riesce, successivamente, ad entrare nella cripta dove sono ancora conservati gli scheletri delle donne. Risvegliate dalla presenza di Liza, le monache iniziano a compiere una serie di omicidi nel paese.\nProduzione.\nSceneggiatura.\n\u00c8 il primo soggetto scritto da Antonio Tentori. La sceneggiatura di Romagnoli riprende alcune opere di Howard Phillips Lovecraft.\nRiprese.\nIl produttore, Emilio Spagnuolo, spar\u00ec durante le riprese, non pagando nessuno. Fu grazie alla Lanterna Editrice che la pellicola si complet\u00f2, con un budget assai ridotto.\nLa fotografia presenta alcuni problemi di messa a fuoco. Fu durante il montaggio che il regista scopr\u00ec gli errori di Ciccarese. Per questo motivo, inizialmente Fulci non voleva che la pellicola uscisse con il suo nome.\nAlcune scene sono state girate a Siracusa.\nDistribuzione.\n\u00c8 stato distribuito come direct to video, in formato VHS e, successivamente, DVD.\nAccoglienza.\nDefinito da Fulci come \"film truffa\", il regista lo considera una buona storia ma realizzata in pessimo modo e con troppi problemi di produzione."}
{"id": "737961", "revid": "78273", "url": "https://it.wikipedia.org/wiki?curid=737961", "title": "Ahmed Shukairy", "text": ""}
{"id": "737963", "revid": "12290", "url": "https://it.wikipedia.org/wiki?curid=737963", "title": "Shadowcat", "text": ""}
{"id": "737969", "revid": "89866", "url": "https://it.wikipedia.org/wiki?curid=737969", "title": "James Cooper", "text": ""}
{"id": "737972", "revid": "39692", "url": "https://it.wikipedia.org/wiki?curid=737972", "title": "Riserva marina di Portofino", "text": ""}
{"id": "737978", "revid": "1305772", "url": "https://it.wikipedia.org/wiki?curid=737978", "title": "THE", "text": ""}
{"id": "737984", "revid": "21880", "url": "https://it.wikipedia.org/wiki?curid=737984", "title": "Area Marina Protetta del Plemmirio", "text": ""}
{"id": "737985", "revid": "320578", "url": "https://it.wikipedia.org/wiki?curid=737985", "title": "Parco Naturale della Maremma", "text": ""}
{"id": "737986", "revid": "73843", "url": "https://it.wikipedia.org/wiki?curid=737986", "title": "TGV (disambigua)", "text": ""}
{"id": "737987", "revid": "682087", "url": "https://it.wikipedia.org/wiki?curid=737987", "title": "Tgv", "text": ""}
{"id": "737988", "revid": "339392", "url": "https://it.wikipedia.org/wiki?curid=737988", "title": "Campionato italiano maschile di pallacanestro", "text": ""}
{"id": "737990", "revid": "339392", "url": "https://it.wikipedia.org/wiki?curid=737990", "title": "Casino Salisburgo", "text": ""}
{"id": "737991", "revid": "767487", "url": "https://it.wikipedia.org/wiki?curid=737991", "title": "Team 10", "text": "Team 10 (locuzione in lingua inglese, scritta anche \"team X\", che significa letteralmente \"gruppo 10\", pronuncia \"ti:m ten\") \u00e8 un organismo, intenzionalmente non strutturato, che ebbe il compito di organizzare gli incontri di un gruppo prevalentemente formato da architetti, col fine di discutere ed elaborare idee e documenti congiunti sull'architettura e l'urbanistica.\nStoria.\nVista la natura informale del \"team 10\" non \u00e8 sempre facile ricostruirne le vicende storiche. Le fasi del gruppo si possono sintetizzare tre periodi.\nI fase: i presupposti.\nIl \"team 10\" \u00e8 nato nell'ambito degli ultimi CIAM (\"Congr\u00e8s Internationaux d'Architecture Moderne\"); in particolare il gruppo ha iniziato a concretizzarsi nel 1953 allorch\u00e9 alcuni giovani architetti ricevettero il compito di organizzare il prossimo congresso, il decimo CIAM di Ragusa (Dubrovnik) del 1956 (da qui il numero \"10\" del nome). Dopo tale congresso alcuni di questi architetti formarono il comitato per organizzare l'undicesimo CIAM ad Otterlo nel 1959, che sanc\u00ec la fine del glorioso organismo.\nII fase: la nascita del gruppo e gli anni '60.\nA ridosso di quest'ultimo evento si ebbe il primo incontro tenuto sotto il nome \"team 10\" a Bagnols-sur-C\u00e8ze nel 1960. \nSuccessivamente si apr\u00ec una fase fondativa, con l'elaborazione di documenti in cui si fissavano i principi e si stabilivano temi di ricerca. Nel 1962 ci fu la prima organica pubblicazione: il \"Team 10 Primer\". A questa fase corrispose il tentativo di allargamento del gruppo, con l'obiettivo di ricostituire, su nuove basi, l'ampia esperienza dei CIAM. Questa fase si chiuse con una crisi dovuta sia a tensioni interne, sia all'emegere delle tensioni esterne determinate dal fenomeno conosciuto come contestazione giovanile o il '68.\nIII fase: gli anni '70.\nDopo la crisi il gruppo riprese su base ristretta, con incontri tra architetti fortemente legati da una unit\u00e0 di intenti. Gli incontri del gruppo rappresentarono un momento di scambio sui progetti realizzati dai singoli architetti, che nel frattempo erano usciti dalla condizione di giovani architetti per entrare nella maturit\u00e0. Particolare rilevanza ebbero le occasioni didattiche quali l'ILAUD di Giancarlo De Carlo e alcune occasioni progettuali.\nL'ultimo \"meeting\" fu a Bonnieux (Francia).\nLa fine del team 10 \u00e8 convenzionalmente fissata con la morte di Jaap Bakema, nel 1981, l'unico architetto ad essere presente a tutti gli incontri.\nMembri del team 10.\n\"Team 10\" non ebbe alcuna forma regolare di iscrizione, conseguentemente l'appartenenza al gruppo si pu\u00f2 stabilire in base agli incontri del gruppo avvenuti negli anni. I partecipanti a questi incontri furono diversi . \nTuttavia si pu\u00f2 riconoscere un gruppo ristretto che mantenne una presenza costante; tale gruppo fu formato da:\nAl primo incontro erano presenti anche Charles Polonyi, Jerzy Soltan, Stefan Wewerka, che ebbero molteplici partecipazioni. Altri architetti presenti in varie occasioni furono: Jose A. Coderch, Ralph Erskine, Herman Hertzberger, Gulliermo Jullian de la Fuente, Reima Pietil\u00e4. Ancora altri architetti furono presenti ad alcuni incontri, tra essi si ricordano i nomi di Christopher Alexander, Fumihiko Maki, Jean Prouv\u00e9, Kenz\u014d Tange, James Stirling, tra gli italiani si citano Ignazio Gardella e Gino Valle.\nL'eredit\u00e0 del \"team 10\".\nSi pu\u00f2 parlare di una linea di pensiero espressione del \"team 10\"?\nLa risposta \u00e8 certamente complessa, in particolar modo per le prime fasi in cui il gruppo si pose come un sistema aperto a diversi contributi.\nSi pensi che c'\u00e8 un solo manifesto del gruppo \u2013 il \"Manifesto di Doorn\" del 1953 \u2013 che fu preparato prima che il gruppo si formalizzasse, ancora nell'ambito dei CIAM.\nIn ogni caso si possono sinteticamente indicare i seguenti punti, quali conduttore comune dei membri del gruppo:\nIl \"team 10\" rappresent\u00f2 contemporaneamente la critica ai principi dei CIAM e un tentativo della loro attualizzazione. I membri di questo gruppo si sono mossi all'interno del solco del Movimento Moderno e costituiscono l'asse portante di quella che viene definita la \"Terza Generazione\" degli architetti moderni."}
{"id": "737992", "revid": "30349", "url": "https://it.wikipedia.org/wiki?curid=737992", "title": "Team X", "text": ""}
{"id": "737996", "revid": "1444345", "url": "https://it.wikipedia.org/wiki?curid=737996", "title": "Spencer Elden", "text": ""}
{"id": "737999", "revid": "239447", "url": "https://it.wikipedia.org/wiki?curid=737999", "title": "Austria Salisburgo", "text": ""}
{"id": "738000", "revid": "15756", "url": "https://it.wikipedia.org/wiki?curid=738000", "title": "Comizi curiati", "text": "I comizi curiati (\"Comitia Populi Curiata\") furono una assemblea romana, risalente all'epoca Regia e perci\u00f2 la pi\u00f9 antica di Roma, cui i cittadini romani partecipavano suddivisi per curie, che la tradizione romana vuole fossero state create da Romolo.\nNata con funzione consultiva del Re o dei magistrati, divenne il principale organismo assembleare romano nei primi anni della Repubblica, per poi perdere rapidamente rilevanza a favore di altre forme assembleari.\nSi riuniva nel Comizio, il centro politico di Roma situato nel Foro Romano.\nTutti i maschi adulti delle famiglie patrizie partecipavano alla pi\u00f9 antica assemblea cittadina di Roma. In essi, i membri delle gentes erano suddivisi in 30 curie (gruppi di uomini), 10 per ciascuna delle 3 trib\u00f9 da cui si era formato il nucleo della citt\u00e0 di Roma: i \"Ramnes\" (Latini), i \"Tities\" (Sabini) e i \"Luceres\" (Etruschi).\nStoria.\nEpoca regia.\nDurante il primo periodo regio rappresent\u00f2 la prima assemblea costituente dei cittadini romani, che vi partecipavano suddivisi per curie, rappresentative delle tre trib\u00f9 originarie di Roma. Si discute se vi partecipassero tutti i cittadini di Roma, Patrizi e Plebei, o solo i Patrizi, almeno all'inizio dell'era monarchica. Da uno scritto di Aulo Gellio, si potrebbe ricavare che nei \"comitia curiata\" si voti in base alle gens originarie.\nPrima forma assembleare cittadina, veniva convocata ogni qualvolta il Re, che la presiedeva, avesse necessit\u00e0 di avere il consiglio dai cittadini romani. L'assemblea, che non poteva autoconvocarsi, non aveva il potere di proporre o modificare le deliberazioni proposte dal Re, potendo quindi solo accoglierle o rifiutarle.\nAllo stesso modo, quando si doveva eleggere il nuovo Re, ai \"comitia curiata\" spettava il compito di accettare o meno il candidato re, ratificato dal Senato su proposta dell'interr\u00e8, attraverso la \"lex curiata de imperio\".\nSecondo Dionigi di Alicarnasso a questi \"comitia\" erano attribuite tre funzioni principali:\nTheodor Mommsen circoscrive la possibilit\u00e0 dei \"comitia curiata\" di decidere della guerra, ai soli casi in cui era necessario rompere un trattato prima di scendere in guerra.\nSecondo il De Francisci, questa assemblea non deteneva di fatto poteri evidenti. Non aveva un potere elettorale, poich\u00e9 il \"rex\" era designato da un \"pater\" nella qualit\u00e0 di \"interrex\", oltre al fatto che il \"tribunus celerum\", il \"magister populi\", i \"duumviri perduellionis\" ed i \"quaestores parricidii\" erano tutti creati dal \"rex\".\nLe loro funzioni risultavano:\nSempre secondo il De Francisci, l'attivit\u00e0 delle \"curiae\" fu limitata alla vita di gruppi minori, dinnanzi alle quali si compivano:\nEd anche in questi casi, i \"comitia curiata\" non avevano una vera e propria funzione deliberante.\nEpoca repubblicana.\nSecondo quanto alcuni storici moderni sostengono, costitu\u00ec la principale assemblea durante i primi due decenni del periodo repubblicano di Roma antica.\nQuando si tratt\u00f2 di decidere se restituire i beni sottratti alla famiglia dei Tarquini, cacciati da Roma in seguito alla caduta della monarchia, i consoli Lucio Giunio Bruto e Lucio Tarquinio Collatino lasciarono che la decisione fosse presa dalle curie riunite.\nLa \"curia\" in epoca repubblicana sembra si trasform\u00f2 in un'assemblea con funzioni legislative, elettorali e giuridiche.\nUna delle prime funzioni attribuite a questa assemblea nel 509 a.C., ossia nel primo anno della Repubblica, fu la Provocatio ad populum, ossia la possibilit\u00e0 che potesse essere trasformata in altra pena la pena capitale di un condannato a morte.\nI Comizi curiati approvavano le leggi, eleggevano i consoli (gli unici magistrati eletti in quel periodo), e cercavano di risolvere i casi giudiziari. I consoli presiedevano sempre questo genere di assemblea. E mentre i plebei potevano partecipare a questa assemblea, solo i patrizi potevano votare.\nDeclino dei \"comitia curiata\".\nPoco dopo la nascita della Repubblica, i poteri dei \"Comitia curiata\" vennero trasferiti ai \"Comitia centuriata\" ed ai \"Comitia tributa\".\nE cos\u00ec, con l'emanazione delle Leggi delle XII tavole (451-450 a.C.) la \"provocatio ad populum\" venne attribuita ai Comitia centuriata.\nMentre i \"comitia curiata\" caddero in disuso, lasciando solo qualche funzione teorica, tra cui il potere di ratificare le elezioni dei maggiori magistrati romani (consoli e pretori) approvando la legge \"lex curiata de imperio\", la quale conferiva l'autorit\u00e0 legale del comando (\"imperium\"). In pratica, essi ricevevano questa autorit\u00e0 dai \"Comitia centuriata\" (che li eleggeva formalmente), giusto per ricordare l'antico potere regio di Roma. E perfino dopo aver perduto i suoi poteri, i \"comitia curiata\" continuarono ad essere presieduti da consoli e pretori, e fu oggetto di ostruzionismo da parte di magistrati come i tribuni della plebe e presagi sfavorevoli (come accadeva anche in altre assemblee). Gli atti di questa assemblea divennero cos\u00ec pi\u00f9 che altro simbolici. Ad un certo punto, attorno al 218 a.C., l'assemblea delle trenta curie venne abolita e rimpiazzata con trenta littori, uno per ciascuna delle \"gentes\" originarie patrizie.\nE poich\u00e9 la \"curia\" era da sempre stata organizzata sulla base della famiglia romana, in realt\u00e0 mantenne una sua giurisdizione sulle \"gentes\" anche dopo la fine della Repubblica romana (27 a.C.). Sotto la presidenza del \"Pontifex Maximus\", era testimone e ratificava testamenti e adozioni, eleggeva alcuni sacerdoti e trasferiva alcuni cittadini dalla classe dei patrizi a quella dei plebei (o viceversa). Nel 59 a.C., infatti, trasfer\u00ec Publio Clodio Pulcro dallo \"status\" di patrizio a quello che gli permettesse di candidarsi a tribuno della plebe. Nel 44 a.C., ratific\u00f2 il testamento di Gaio Giulio Cesare, e con l'adozione dello stesso di suo nipote Ottaviano (il futuro primo imperatore romano Augusto) come suo figlio ed erede.\nConvocazione e modalit\u00e0 di voto.\nErano necessari alcuni giorni per effettuare la convocazione dell'assemblea, prima di votare. La convocazione era compito dei Littori curiati, cui spettava anche il compito di mantenere l'ordine durante le votazioni dell'assemblea.\nLe votazioni di quest'assemblea avvenivano per curie, per cui occorreva ottenere la maggioranza di 16 voti (le curie erano 30), per ottenere la maggioranza assembleare. Ciascuna delle 30 \"curie\" determinava quale sarebbe stato il voto della \"curia\" stessa attraverso la maggioranza dei voti dei propri membri.\nPer le elezioni erano necessari almeno tre \"giorni di mercato\" (che corrispondono a circa 17-18 giorni attuali) tra l'annuncio e l'effettiva elezione. Durante questo periodo (denominato \"trinundinum\"), i candidati interagivano con l'elettorato, e nessuna legge poteva essere proposta o votata. Nel 98 a.C., venne approvata una legge (la \"lex Caecilia Didia\"), che aveva richiesto un intervallo similare, pari a tre \"giorni di mercato\", tra la proposta iniziale e il voto.\nIl giorno della votazione, gli elettori prima si radunavano tra di loro per un dibattito informale (\"conventio\"). Durante queste riunioni, gli elettori non erano classificati nella loro \"curia\". I discorsi dai privati cittadini erano ascoltati solo se si trattava di un voto riguardante una questione legislativa o giudiziaria, e anche allora, solo se il cittadino riceveva il permesso di parlare dal magistrato incaricato. Se lo scopo del voto finale erano le elezioni, non venivano mai ascoltati i discorsi dei privati cittadini, ma solo dei candidati in campagna elettorale. Nel corso delle riunioni formali, il disegno di legge veniva prima letto all'assemblea radunata, poi votato. Veniva allora portata un'urna ed era stabilito l'ordine secondo il quale le trenta \"curiae\" erano tenute a votare.\nGli elettori erano raggruppati in un'area ben delimitata e votavano mettendo un ciottolo o scrutinio scritto in un vaso adeguato. Questi contenitori (\"cistae\") che contenevano i voti erano tenuti sotto controllo da speciali addetti chiamati \"custodes\", i quali poi contavano le \"schede elettorali\", e riportavano i risultati al magistrato che presiedeva i \"comitia curiata\". Se il processo di voto non terminava per il tramonto, gli elettori erano lasciati andare senza che una decisione definitiva fosse stata ancora presa, ed il processo di voto iniziava nuovamente la mattina seguente.\nLuogo.\nSecondo quanto ci tramanda Marco Terenzio Varrone, i \"Comitia curiata\" si tenevano presso le cosiddette \"Curiae Veteres\" che secondo Tacito erano situate sul Palatino. Esse occupavano probabilmente la parte nord-est di questo colle, oppure dove si trova il \"vicus Curiarum\". Essi divennero troppo piccoli e vennero cos\u00ec costruite le \"Curiae Novae\". Festo le posiziona nei pressi del \"Compitum Fabricium\". Probabilmente erano posizionate ad est delle \"Curiae veteres\", sopra il Celio, vicino al \"vicus Fabricii\". E sempre secondo Festo, sette \"curiae\" si rifiutarono di lasciare il luogo della riunione."}
{"id": "738001", "revid": "49022", "url": "https://it.wikipedia.org/wiki?curid=738001", "title": "Lictor", "text": ""}
{"id": "738004", "revid": "1543377", "url": "https://it.wikipedia.org/wiki?curid=738004", "title": "From the Bottom of My Broken Heart", "text": "From The Bottom Of My Broken Heart \u00e8 l'ultimo singolo, registrato nel 1997, estratto dell'album \"...Baby One More Time\" del 1999, della cantante pop statunitense Britney Spears. \u00c8 stato pubblicato solo in USA e Australia nel dicembre del 1999.\nLa canzone \u00e8 stata scritta e prodotta da Eric Foster White e inoltre, ha ottenuto come riconoscimenti un disco di platino mondiale e un altro negli Stati Uniti.\nIl Video.\nIl video \u00e8 uscito in America e mai in Italia (tranne una volta al programma \"Total Request Live\" di MTV) ed \u00e8 stato diretto da Gregory Dark. \u00c8 una ballata sempre sul tema dell'amore. Ha un tono di voce molto dolce e soffice.\nLa Spears nella clip racconta la storia di due ragazzi che si lasciano e lei le canta che era il suo primo amore ed il suo cuore \u00e8 infranto. Nel video, ci sono scene notturne e scene eseguite di giorno, con offuscamenti dell'obiettivo per inquadrare vari momenti in situazioni e angolazioni differenti.\nInizia con un dissipamento della telecamera verso il bianco e il marroncino in un'altalena dove Britney, con un berretto in testa e un vestito leggero, si sta dondolando, per poi vederla nella scena successiva andarsene per iniziare una nuova vita. Intanto, la troviamo cantare o sull'altalena, o sui gradini della sua casa, dove ha gi\u00e0 salutato i suoi cari. Il suo ragazzo amoreggia e fa delle effusioni con lei, la ragazza (sempre la Spears) \u00e8 felice e leggiadra nel sentirlo vicino. Vi s'alternano anche delle scene serali in cui i due ragazzi si coccolano e vanno verso una radura, arrampicandosi per un'impalcatura e stando insieme.\nLa Spears li guarda nostalgica e racconta del suo primo amore, mentre il ragazzo continua a mandarle baci e carezze, ma la ragazza col berretto ripete il ritornello con enfasi. I due fidanzati si piacciono e si coccolano, finch\u00e9 Britney non appare guardare le scene passate mentre racconta la sua sofferenza, e poi se ne va verso una fermata dell'autobus. Qui sale e se ne va, mentre il suo ex ragazzo giunge troppo tardi e china la testa all'indietro. La cantante ripete gli ultimi versi per poi passare, con uno sfocamento dello schermo, all'ultima immagine: Britney se ne va dall'altalena che continua a dondolare su se stessa, mentre l'obiettivo s'oscura lentamente."}
{"id": "738005", "revid": "767487", "url": "https://it.wikipedia.org/wiki?curid=738005", "title": "Dang Thai Son", "text": "Il giovane fu scoperto da Isaac Katz, un pianista russo in visita nel Vietnam nel 1974, che lo aiut\u00f2 a proseguire la sua preparazione al Conservatorio di Mosca prima con Vladimir Natanson - un allievo di Samuil Feinberg - e quindi con Dmitri Bashkirov.\n\u00c8 conosciuto soprattutto per essere il primo pianista asiatico a vincere il prestigioso Concorso pianistico internazionale Fr\u00e9d\u00e9ric Chopin, nel 1980. \u00c8 stato anche il primo fra i vincitori del concorso, dalla sua creazione nel 1927, a vedersi attribuiti tutti e tre i premi speciali per le migliori interpretazioni delle mazurche, delle polacche e dei concerti, pi\u00f9 altri premi per un totale di undici su quindici disponibili.\nLa sua iscrizione al concorso rischi\u00f2 di essere rifiutata in quanto il suo curriculum consisteva in un solo foglietto su cui si leggeva semplicemente \"\u00abPianista vietnamita, studente del terzo anno al Conservatorio di Mosca\u00bb\". La giuria della prima selezione era perplessa, ma si disse: \"\u00abse \u00e8 a Mosca, deve comunque essere a un buon livello, e poi si potr\u00e0 aggiungere un nuovo Paese alla lista dei partecipanti\u00bb\".\nQuell'edizione del concorso \u00e8 ricordata anche per il clamoroso abbandono della giuria da parte di Marta Argerich a causa dell'eliminazione al primo turno di Ivo Pogorelich. Lo \u00abscandalo\u00bb fu per\u00f2 sostanzialmente una montatura dei mass-media, dato che in realt\u00e0 la Argerich fu obbligata a lasciare la giuria per onorare l'impegno di un concerto in Inghilterra.\nDa allora Dang ha intrapreso una carriera come concertista, ed \u00e8 uno degli interpreti di Fryderyk Chopin."}
{"id": "738010", "revid": "60344", "url": "https://it.wikipedia.org/wiki?curid=738010", "title": "\u0110\u1eb7ng Th\u00e1i S\u01a1n", "text": ""}
{"id": "738012", "revid": "6923", "url": "https://it.wikipedia.org/wiki?curid=738012", "title": "Paola Frassinetti (santa)", "text": "Biografia.\nTerzogenita di Giovanni Frassinetti e Angela Viale, rimase precocemente orfana di madre e inizi\u00f2 a dedicarsi ancora bambina alla cura della famiglia. Ricevette la sua educazione in casa, dal fratello maggiore Giuseppe, poi sacerdote nella parrocchia di San Pietro di Quinto, che poi seguir\u00e0 nelle parrocchie dove egli verr\u00e0 inviato a svolgere il suo servizio pastorale.\nPresto inizi\u00f2 a progettare di fondare un istituto religioso e, il 12 agosto 1834, nel santuario di San Martino in Albaro, pronunci\u00f2 i voti insieme a sette compagne: la Congregazione delle suore di Santa Dorotea, dedita all'educazione della giovent\u00f9, si diffuse rapidamente anche all'estero (fond\u00f2 case anche in Portogallo e in Brasile).\nNel 1841 si trasfer\u00ec a Roma, dove nel 1844 papa Gregorio XVI le affid\u00f2 la direzione del Conservatorio di Santa Maria del Rifugio, presso la chiesa di Sant'Onofrio al Gianicolo, meglio noto come Conservatorio Torlonia.\nIl culto.\nBeatificata da papa Pio XI l'8 giugno 1930, \u00e8 stata canonizzata da Giovanni Paolo II l'11 marzo 1984: \u00e8 pertanto venerata come santa dalla Chiesa cattolica, che ne celebra la memoria l'11 giugno.\nIl suo corpo incorrotto \u00e8 visibile sotto l'altare della Cappella delle Dorotee di Roma, in Salita Sant'Onofrio 38."}
{"id": "738021", "revid": "539155", "url": "https://it.wikipedia.org/wiki?curid=738021", "title": "Ern\u0151 Dohn\u00e1nyi", "text": "Gli \u00e8 stato assegnato il Premio Kossuth postumo nel 1990.\nBiografia.\nUngherese, nato a Bratislava, ricevette la prima formazione musicale dal padre, professore di matematica e violoncellista dilettante. Venne ammesso al conservatorio di Budapest, dove studi\u00f2 pianoforte e composizione con Carlo Forstner prima, e successivamente pianoforte con Stephan Thoman e Hans Koessler per la composizione. Ancora studente, pubblic\u00f2 il \"Quintetto per pianoforte\", op. 1, che suscit\u00f2 l'entusiasmo di Johannes Brahms. Perfezionatosi con il celebre pianista Eugen d'Albert, dopo il debutto a Berlino nel 1897 suon\u00f2 a Vienna e a Londra, iniziando una brillante carriera di concertista di pianoforte che lo port\u00f2 a suonare in tutto il mondo. Sposatosi con la pianista Elisabeth Kunwald, nel 1902 nacque uno dei due figli, il giurista e intellettuale antinazista Hans von Dohn\u00e1nyi, morto nel 1945 in un campo di concentramento tedesco, padre del direttore Christoph von Dohn\u00e1nyi.\nNel 1908 fu nominato professore di pianoforte presso la \"Hochschule f\u00fcr Musik\" di Berlino. Allo scoppio della prima guerra mondiale torn\u00f2 in patria, dove diresse il conservatorio di Budapest per un breve periodo e successivamente l'orchestra filarmonica di Budapest e continu\u00f2 la sua carriera di pianista e insegnante.\nTra il 1925 e il 1927 fu attivo negli Stati Uniti. Dal 1934 al 1941 diresse di nuovo il conservatorio di Budapest. Durante la seconda guerra mondiale rimase in Ungheria (alleata con la Germania nazista e l'Italia) e us\u00f2 la sua influenza e i suoi averi per aiutare gli ebrei ungheresi. Alla fine della guerra, l'avvento del regime comunista lo convinse ad espatriare e si trasfer\u00ec negli Stati Uniti, che gi\u00e0 conosceva bene e dove divenne professore presso il \"Florida State College\" a Tallahassee e continu\u00f2 la sua attivit\u00e0 di compositore e insegnante, avendo fortemente rallentato quella di pianista concertista. Impieg\u00f2 gli ultimi anni nella direzione d'orchestra e in incisioni discografiche. Mor\u00ec all'inizio del 1960 di polmonite mentre si trovava a New York. \u00c8 stato sepolto al \"Roselawn cemetery\" di Tallahassee.\nCome pianista, fu uno specialista di Ludwig Van Beethoven (di cui suon\u00f2 l'intera opera pianistica) e di Wolfgang Amadeus Mozart (di cui suon\u00f2 tutti i 27 concerti per pianoforte e orchestra). Suon\u00f2 e incise inoltre molta musica da camera, specialmente dell'amato Brahms.\nPrestigioso insegnante, tra i suoi allievi si ricordano i pianisti G\u00e9za Anda, Ervin Ny\u00edregyh\u00e1zi, Edward Kilenyi, Annie Fischer, Balint Vazsonyi, Georges Cziffra, il grande direttore d'orchestra Sir Georg Solti, il compositore e direttore \u013dudov\u00edt Rajter e il musicologo Frank Cooper.\nComposizioni principali.\nProfondamente influenzato da Brahms e dalla cultura popolare del suo paese (ma non \u00e8 considerato un compositore d'impronta nazionalista, come Zolt\u00e1n Kod\u00e1ly e B\u00e9la Bart\u00f3k), Dohn\u00e1nyi compose musica di ogni genere: concerti per pianoforte e orchestra e per violino, sinfonie, opere, ma trov\u00f2 la sua dimensione pi\u00f9 ispirata nella musica strumentale da camera. Di rilievo i suoi quartetti, quintetti, sestetti e sonate per strumenti solisti (violino, violoncello) e molta musica pianistica, tra cui spiccano due sonate, la \"passacaglia op. 6\" e alcune serie di variazioni."}
{"id": "738023", "revid": "60344", "url": "https://it.wikipedia.org/wiki?curid=738023", "title": "Ernst von Dohn\u00e1nyi", "text": ""}
{"id": "738028", "revid": "60344", "url": "https://it.wikipedia.org/wiki?curid=738028", "title": "Enarmonia", "text": ""}
{"id": "738031", "revid": "11959", "url": "https://it.wikipedia.org/wiki?curid=738031", "title": "Michel Aoun", "text": "\u00c8 diventato Presidente del Libano il 31 ottobre 2016; aveva ricoperto questa carica \"ad interim\" dal 22 settembre 1988 al 13 ottobre 1990.\nBiografia.\nCarriera militare.\nFiglio di un macellaio di una modesta famiglia maronita libanese studi\u00f2 all'\u00c9cole d'application d'artillerie di Chalons-sur-Marne nel 1958-1959, poi nel 196 a Fort Sill in Oklahoma e si diplom\u00f2 all'\u00c9cole sup\u00e9rieure de guerre a Parigi nel 1980; nel 1958 divenne ufficiale di carriera di artiglieria nell'esercito libanese.\nNel 1980 viene nominato capo della Brigata della Difesa, che \u00e8 di stanza lungo la Linea Verde che separa Beirut occidentale e orientale. Diviene generale di brigata nel 1982 durante la prima guerra del Libano.\nNel settembre 1983, durante la guerra civile libanese, Aoun era un generale di brigata (\"\u02bfAm\u012bd\") che guidava l'8\u00aa Brigata di fanteria meccanizzata, prevalentemente, ma non esclusivamente, cristiana. L'ottava brigata ha contribuito a proteggere il campo profughi palestinese di Borj al-Bar\u0101jine dal sinistro destino di Sabra e Shatila.\nLa battaglia di Suq el-Gharb.\nLa brigata di Aoun combatt\u00e9 contro i drusi pro-siriani e le milizie palestinesi nella battaglia di Suq el-Gharb stabilendo fermamente le proprie capacit\u00e0 operative.\nSuq el-Gharb aveva un ruolo di spicco negli anni della guerra civile, ma durante questo particolare periodo la citt\u00e0 attir\u00f2 l'attenzione di tutto il mondo a causa del coinvolgimento della Marina degli Stati Uniti nella guerra di montagna. Al 31 agosto 1983, le forze di difesa israeliane (IDF) si ritirarono unilateralmente dal distretto di Shuf situato a sud-est di Beirut, rimuovendo cos\u00ec il cuscinetto tra le milizie druse e i cristiani maroniti delle Falangi Libanesi e innescando un altro giro di combattimenti brutali. A settembre, i Drusi avevano sconfitto le FL in una serie di operazioni e avevano acquisito il controllo di gran parte dello Shuf. Tuttavia, fu l'esercito libanese ufficiale fedele al governo del presidente Amin Gemayel, che costitu\u00ec una forza di blocco a Suq el-Gharb nel settembre 1983, contrastando il percorso delle milizie musulmane libanesi verso il palazzo presidenziale nel distretto di Baabda, e nei distretti urbani a controllo cristiano di Beirut est. Baabda si trovava sull'autostrada Beirut-Aley-Damasco e tutte le forze della milizia che avanzavano da sud dovevano passare attraverso Suq el-Gharb per entrare nella strada Beirut-Aley. Inoltre, Suq el-Gharb controllava una cresta che dominava i principali quartieri di Beirut est, di Baabda e Yarze, dove erano situati rispettivamente il Palazzo presidenziale e il complesso del Ministero della Difesa libanese.\nL'ottava brigata fu schierata per riconquistare queste posizioni con la forza strappandole alle milizie palestinesi e druse, sostenute dai carri armati dell'esercito siriano e dall'artiglieria.\nIl comandante in capo dell'esercito libanese, il tenente generale Ibrahim Tannous, cerc\u00f2 di coinvolgere gli statunitensi, insistendo sul fatto che avrebbero dovuto farlo, dal momento che i siriani sostenevano le milizie antigovernative. Inizialmente, gli statunitensi rifiutarono, ma alla fine furono d'accordo quando fu loro detto che Suq el-Gharb rischiava di essere invasa. L'incrociatore missilistico a propulsione nucleare \"USS Virginia\", la fregata \"USS Bowen\" i cacciatorpediniere \"USS John Rodgers\" e \"USS Arthur W. Radford\" spararono 338 colpi dai loro cannoni navali da 127\u00a0mm a sostegno delle unit\u00e0 dell'esercito libanese per difendere Suq el-Gharb. Alla fine, l'ottava brigata guidata da Aoun sopport\u00f2 il peso degli attacchi e riusc\u00ec a mantenere il controllo della citt\u00e0 dopo tre giorni di pesanti combattimenti. L'ottava brigata difese strenuamente un fronte di 15 miglia, respingendo numerosi tentativi di impadronirsi del resto delle zone cristiane. Tuttavia rimane l'interrogativo se l'azione sarebbe riuscita senza il sostegno navale statunitense. Sfortunatamente, gran parte della citt\u00e0 fu lasciata in rovina al termine delle ostilit\u00e0.\nPrimo Ministro e Presidente \"ad interim\".\nAppoggiato anche dalla comunit\u00e0 musulmana, nel 1984 \u00e8 nominato da Gemayel generale (\"\u02bfIm\u0101d\") e Capo di Stato maggiore della Difesa.\nIl 22 settembre 1988, nelle fasi terminali della guerra civile libanese, Michel Aoun, da 4 anni comandante in capo delle forze armate libanesi, ha formato un governo militare osteggiato dalla Siria e da altre fazioni combattenti. Questo suo incarico gli venne affidato dal presidente del Libano Amin Gemayel, dopo il licenziamento dalla carica di Selim al-Hoss, quando il mandato di Gemayel stava per scadere; oltre a questo Am\u012bn nomin\u00f2 sei ufficiali, tre cristiani e tre musulmani, che avrebbero dovuto essere agli ordini di Aoun.\nAoun assunse inoltre alla scadenza del mandato di Amin Gemayel, la carica \"ad interim\" di presidente del Libano dal settembre 1988 al novembre 1989.\nLa controversa decisione vide l'ascesa di due governi rivali che si contendevano il potere in quel momento, uno del generale Aoun e l'altro del primo ministro Selim al-Hoss che sostenuto dalla Siria e dai suoi alleati locali aveva dichiarato invalido il suo licenziamento. Questi due governi (un civile e principalmente musulmano guidato da al-Hoss, l'altro militare e cristiano guidato da Michel Aoun in qualit\u00e0 di Primo Ministro) si dividevano il controllo della capitale: a Beirut ovest comandava al-Hoss mentre a Beirut est era il militare a governare.\nLa mossa di Gemayel fu di dubbia validit\u00e0, poich\u00e9 viol\u00f2 il Patto Nazionale del 1943, che riservava la posizione di primo ministro a un musulmano sunnita. Gemayel sosteneva, tuttavia, che poich\u00e9 il Patto Nazionale riservava anche la presidenza a un cristiano maronita, e poich\u00e9 il Primo Ministro assume i poteri e i doveri del Presidente in caso di vacanza, sarebbe stato opportuno riempire temporaneamente tale carica con un maronita. Gemayel fece riferimento al precedente storico del 1952, quando il generale Fu'ad Shihab, un cristiano maronita, venne nominato primo ministro di un governo di transizione in seguito alle dimissioni del presidente Bishara al-Khuri.\nIn lotta con la Siria.\nPer pi\u00f9 di un anno Aoun combatt\u00e9 contro l'esercito siriano per cacciarlo dal Libano e per fare questo si fece aiutare dall'Iraq, lo storico nemico della Siria, accettando armi e altri rifornimenti. Pur essendo cristiano maronita Aoun non esit\u00f2 a entrare in conflitto con la milizia cristiana di destra \"Forze Libanesi\", capitanata dai seguaci del clan Gemayel, quando essa cerc\u00f2 di mettersi di traverso rispetto al suo progetto politico-militare di ricostituzione dell'autorit\u00e0 statale libanese.\nIl 14 marzo 1989, la Siria si vendic\u00f2 del tentativo di Aoun e l'artiglieria siriana bombard\u00f2 il palazzo presidenziale ed il Ministero della Difesa. Percependo un momento cruciale della guerra civile che infuriava in Libano dal 1975, Aoun dichiar\u00f2 una \"guerra di liberazione\" contro l'esercito siriano. Quest'ultimo era pi\u00f9 numeroso e godeva di una riserva strategica pi\u00f9 profonda delle forze armate libanesi (all'epoca circa 40.000 truppe siriane erano in Libano). Le forze armate libanesi tuttavia erano meglio equipaggiate e addestrate e furono abilmente guidate da Aoun controllando anche posizioni strategiche chiave. Esse potevano contare sul sostegno della popolazione locale. Nei mesi successivi l'esercito di Aoun e i siriani si scambiarono fuoco di artiglieria a Beirut e in altre aree. A settembre, Aoun accett\u00f2 un cessate il fuoco mediato dalla Lega Araba.\nNell'ottobre 1989, i membri dell'Assemblea nazionale libanese si incontrarono per redigere l'Accordo di Ta'if nel tentativo di risolvere il conflitto libanese. Questo accordo \u00e8 stato successivamente rivelato essere stato preparato due anni prima da Rafiq al-Hariri. Aoun si rifiut\u00f2 di partecipare, denunci\u00f2 i politici che lo fecero come traditori ed eman\u00f2 un decreto di scioglimento dell'assemblea. Dopo che l'Accordo di Ta'if fu firmato sulla sua opposizione, Aoun lo denunci\u00f2 ulteriormente per non aver fissato una data per il ritiro dell'esercito siriano dal Libano. Dopo aver firmato l'accordo di Ta'if, l'assemblea nazionale si riun\u00ec a novembre 1989 ed elesse Ren\u00e9 Moawad presidente della Repubblica. Nonostante la forte pressione della Siria per licenziare Aoun, Moawad non cedette e la sua presidenza termin\u00f2 17 giorni dopo quando fu assassinato.\nElias Hrawi venne eletto al suo posto. Dopo aver assunto l'incarico di presidente, Hrawi nomin\u00f2 il generale \u00c9mile Lahoud comandante dell'esercito e ordin\u00f2 ad Aoun di uscire dal palazzo presidenziale. Aoun respinse il suo licenziamento e per quasi un anno si fronteggiarono due amministrazioni rivali.\nAlla fine i siriani ottennero tacitamente il sostegno del governo americano guidato da George H. W. Bush in cambio della loro partecipazione alla coalizione contro l'Iraq nella prima guerra del Golfo. L'invasione del Kuwait da parte di Saddam Hussein aveva fatto coalizzare il mondo occidentale e diversi Paesi arabi (tra cui la Siria) contro il suo principale alleato.\nIl 13 ottobre 1990, le forze siriane invasero le roccaforti di Aoun, incluso il palazzo presidenziale di Ba'abda, uccidendo centinaia di soldati e civili libanesi.\nEsilio e ritorno in patria.\nCon l'ingresso a Beirut delle truppe siriane delle FAD Aoun si vide costretto a rifugiarsi nell'ambasciata francese di Beirut e andare in esilio. Le possibilit\u00e0 di Aoun di ricostruire un Libano stabile e indipendente si infransero. Aoun visse a Parigi per 15 anni.\nAoun torn\u00f2 in Libano il 7 maggio 2005, undici giorni dopo il ritiro delle truppe siriane dal paese e fonda e guida il Movimento Patriottico Libero (MPL), () che contesta la Rivoluzione dei cedri, e insieme a Hezbollah e Amal si oppone alla maggioranza parlamentare antisiriana che regge l'esecutivo guidato da Fouad Siniora.\nNel 2006, come capo dell'MPL, ha firmato un memorandum d'intesa con Hezbollah, dando inizio a una grande alleanza che \u00e8 rimasta attiva da allora. Aoun \u00e8 eletto in parlamento insieme ad altri 14 membri del partito.\nDurante la crisi politica che colp\u00ec il Libano tra il 2007 e il 2008, in cui per diversi mesi non si riusc\u00ec ad eleggere il nuovo Presidente della Repubblica, Aoun si autocandid\u00f2 per ricoprire tale carica, ma questa possibilit\u00e0 non venne mai presa seriamente in considerazione dall'ambiente politico libanese che prefer\u00ec il Capo di Stato maggiore Michel Suleiman.\nL'11 luglio 2008, il partito di Aoun riusc\u00ec ad entrare nel governo libanese con Issam Abu Jamra come vice Primo Ministro, Gebran Bassil come ministro delle Telecomunicazioni e Mario Aoun come ministro degli Affari Sociali. \u00c8 la prima partecipazione dell'MPL a qualsiasi governo libanese.\nIl 3 dicembre 2008 Michel Aoun effettua una visita ufficiale in Siria dove viene ricevuto dal presidente Bash\u0101r al-Asad. Durante la conferenza stampa, tenutasi il giorno stesso, Aoun dichiara che vuole costruire il futuro insieme alla Siria e lasciarsi il passato alle spalle. La visita e la dichiarazione di Aoun si possono considerare storiche se si esaminano i suoi precedenti rapporti con la Siria. Nel 2008 il suo partito entra al governo con 5 ministri.\nNelle elezioni del 2009 la sua coalizione filosiriana \"Alleanza 8 marzo\" con Hezbollah e Amal perde le elezioni. Il suo partito ottiene comunque 19 seggi ed entra nel governo di unit\u00e0 nazionale. Il Movimento Patriottico Libero nomin\u00f2 tre ministri: il Ministero delle Telecomunicazioni, il Ministero dell'Energia e dell'Acqua e il Ministero del Turismo.\nNel corso del 2010 rafforza i suoi legami con Hezbollah, al quale non fa mancare sostegno politico e morale durante la \"querelle\" riguardante il Tribunale Speciale per il Libano, che denuncia come lo strumento dell'influenza USA e israeliana. Rinsalda anche i legami con il partito (ex-milizia) Marada, creato dall'Ex-Presidente della Repubblica Suleiman Frangieh, un altro leader cristiano maronita critico con le Falangi dei Gemayel e alle Forze libanesi di Geagea.\nIl 12 gennaio 2011, in una mossa orchestrata dalla casa di Aoun a Rab\u012b\u02bfeh, il governo Hariri fu rovesciato dalle dimissioni dei ministri del Movimento Patriottico Libero e dei loro alleati. Il 13 giugno 2011, un nuovo governo guidato dal Primo Ministro Najib Mikati vide la luce ed in esso il blocco parlamentare di Aoun assunse 10 ministeri.\nAd aprile 2013 il blocco parlamentare del generale Aoun riesce a concludere un accordo su una nuova legge elettorale proporzionale. Questo accordo \u00e8 tuttavia rotto da uno dei partiti (le Forze Libanesi) e le successive elezioni parlamentari rimangono programmate con la legge elettorale del 1960 modificata.\nNel maggio dello stesso anno nelle elezioni parlamentari programmate per settembre 2014, Il blocco parlamentare del generale Aoun \u00e8 l'unico ad opporsi alla decisione della classe politica dell'epoca di rinnovare il mandato del parlamento per un anno. Anche nel novembre 2014, con le elezioni parlamentari che vengono fissate a giugno 2017, i deputati del Movimento Patriottico Libero si oppongono alla decisione di rinnovare il mandato del parlamento per tre anni.\nL'8 luglio 2015 centinaia di sostenitori dell'MPL si radunarono a Beirut per denunciare la decisione del Primo Ministro sunnita Tammam Salam di imporre la modifica del meccanismo decisionale all'interno del governo in assenza di un presidente cristiano maronita. Il 12 agosto dello stesso anno avvennero nuove manifestazioni, sempre per denunciare la mancanza di equilibrio nel meccanismo decisionale del governo tra cristiani e musulmani, nonch\u00e9 per la crisi dei rifiuti e il boicottaggio di una parte della classe politica per l'elezione di un presidente forte.\nNel settembre 2015, Aoun ha sponsorizzato la candidatura di suo genero, il ministro degli Esteri Gebran Bassil, al ruolo di comando del Movimento Patriottico Libero. Bassil \u00e8 stato eletto per acclamazione dopo che il suo contendente principale, il deputato Alain Aoun (nipote di Michel), si era ritirato dalla corsa.\nCandidatura alla presidenza.\nAoun present\u00f2 la sua candidatura alla carica di Presidente con Samir Geagea, Suleiman Frangieh Jr. e Henri Helou come i principali candidati rivali.\nIl leader delle Forze Libanesi Samir Geagea e Michel Aoun diedero una svolta storica nelle relazioni tra cristiani libanesi quando l'ex candidato alla presidenza ha approvato ufficialmente la candidatura di Aoun alla presidenza. L'approvazione di Geagea di Aoun \u00e8 la prima volta che i due principali partiti cristiani del paese si riuniscono su una questione cos\u00ec cruciale dopo decenni di animosit\u00e0.\nIn una conferenza stampa dal quartier generale delle FL a Maarab, dove aveva incontrato Aoun poco prima, Geagea ha letto un'intesa in 10 punti che sintetizzava i punti chiave della dichiarazione di intenti tra le Forze Libanesi ed il Movimento Patriottico Libero alcuni dei quali comprendevano:\nL'approvazione ufficiale da parte di Geagea della nomina di Aoun ha dato una spinta significativa all'offerta presidenziale dell'ex generale, ma in quel momento non era ancora chiaro come il Movimento il Futuro di Sa'ad Hariri avrebbe reagito a questa iniziativa. Prima del suo arrivo nel quartier generale delle FL, Aoun ha incontrato il patriarca maronita Bechara Boutros Ra\u00ef, che ha ripetutamente espresso il suo sostegno a iniziative volte a rompere lo stallo presidenziale. All'inizio della giornata, Rai aveva incontrato anche l'ex Primo Ministro e capo del blocco parlamentare del Movimento il Futuro Fouad Siniora. Dopo l'incontro con il patriarca, Siniora ha sottolineato la necessit\u00e0 di eleggere un presidente che goda del sostegno di tutte le fazioni libanesi.\nGeagea si oppose quando il suo alleato Hariri propose Suleiman Frangieh, Jr. del Movimento Marada per la presidenza. Aoun, d'altra parte, non mostr\u00f2 segni di voler rinunciare alle sue ambizioni presidenziali in favore di Frangieh, un alleato di lunga data di Hezbollah. Per settimane Hezbollah rimase in silenzio sulla proposta soluzione di Hariri, mentre Frangieh cercava di ottenere il sostegno dei suoi alleati rompendo finalmente il silenzio mediatico il 29 dicembre 2015 e ribadendo dalla sede del patriarcato maronita il proprio sostegno alla candidatura presidenziale di Aoun.\nIl 20 ottobre 2016, Sa'ad Hariri decise di dichiarare pubblicamente il suo sostegno e quello del suo blocco parlamentare alla candidatura di Michel Aoun alla presidenza. Questo supporto aument\u00f2 enormemente le possibilit\u00e0 di Aoun di essere eletto presidente durante la sessione parlamentare prevista per il 31 ottobre successivo\nPresidente del Libano.\nDopo 45 tentativi falliti di ottenere un quorum parlamentare per le elezioni presidenziali da parte del parlamento libanese, l'Assemblea Nazionale si \u00e8 riunita sotto la guida del presidente Nabih Berri e come previsto il 31 ottobre 2016, il fondatore del Movimento Patriottico Libero venne eletto presidente del Paese dopo che la carica era rimasta vacante e ricoperta \"ad interim\" da 29 mesi.\nAoun prest\u00f2 rapidamente giuramento come presidente e dopo la sessione parlamentare fu portato al palazzo presidenziale nel sobborgo sud-orientale di Baabda a Beirut, tornandovi esattamente 26 anni dopo essere stato costretto dalle forze siriane ad abbandonarlo come comandante dell'esercito, Primo Ministro e Presidente \"ad interim\".\nIl primo ministro libanese Tammam Salam present\u00f2 le dimissioni del suo governo quasi immediatamente il 18 dicembre successivo. Si prevedeva che il neo-presidente avrebbe designato il leader del Movimento il Futuro Sa'ad Hariri come Primo Ministro dopo le consultazioni parlamentari vincolanti. Questo in relazione all'accordo che ha portato all'elezione di Aoun. Hariri ha affermato che il suo sostegno ad Aoun fosse l'unico modo per porre fine alla crisi politica che aveva portato le istituzioni statali pericolosamente vicino al collasso.\nNell'agosto 2017, Aoun ha firmato la prima legge sulla protezione degli animali del paese, garantendo che gli animali domestici e selvatici siano legalmente protetti dagli abusi.\nAlle elezioni del 6 maggio 2018, le prime da nove anni, il suo partito MPL ottiene il 15.72% divenendo cos\u00ec il primo partito del paese e conquistando 29 seggi in parlamento mentre la coalizione \"8 marzo\" risulta vincitrice con circa 70 seggi su 128.\nA seguito delle elezioni Aoun conferisce il mandato a Sa'ad Hariri di formare un nuovo governo. Solo dopo circa nove mesi Hariri e le forze politiche in parlamento trovano un accordo per il nuovo governo che entra in carica alla fine di gennaio 2019.\nLa crisi economica provoca una serie di proteste nel paese e il 29 ottobre il primo ministro Hariri si dimette. Aoun affida l'incarico al sunnita Hassan Diab che il 19 dicembre 2019 viene eletto dalla sola maggioranza dell'Alleanza 8 marzo.\nVita privata.\nMichel Aoun \u00e8 sposato con Nadia Al Chami. Hanno tre figlie: Mireille, Claudine e Chantal."}
{"id": "738039", "revid": "767487", "url": "https://it.wikipedia.org/wiki?curid=738039", "title": "Alejandro Fern\u00e1ndez", "text": "Biografia.\nAlejandro nacque a Guadalajara, Jalisco (Messico) il 24 aprile 1971, ultimo di tre figli avuti dal padre cantante Vicente Fern\u00e1ndez, considerato un pilastro della musica mariachi in Messico. Esord\u00ec sul palcoscenico gi\u00e0 da bambino in compagnia del padre, cantando \"Alejandra\".\nDurante l'adolescenza si prese cura del ranch di famiglia, Los Tres Potrillos (letteralmente \"I tre puledrini\"), cos\u00ec chiamato in onore dei figli dal padre. Una volta arrivato alla maggiore et\u00e0, si fidanz\u00f2 con \"Am\u00e9rica Guitan\", restaur\u00f2 il ranch di famiglia e intraprese la carriera universitaria seguendo i corsi di architettura.\nNel 1990 ferm\u00f2 gli studi per incidere il suo primo album (pubblicato nel 1991), intitolato \"Alejandro Fernandez\". Il tema centrale delle canzoni era sul ranch di famiglia, ma nonostante la banalit\u00e0 divenne un successo, in breve tempo gli venne affibbiato il nome di \"El potrillo de M\u00e9xico\" (letteralmente \"Il puledrino del Messico\"). Per onorare la carriera e la figura del padre, Vicente Fern\u00e1ndez, Alejandro incise un singolo di medio rendimento, \"El Potrillo se va\".\nI dischi pubblicati in seguito, \"Piel de ni\u00f1a\" e \"Grandes Exitos A La Manera De Alejandro Fernandez\", lo lanciarono ufficialmente nel mondo della musica. Con l'album \"Grandes Exitos\" si distacca dal genere del mariachi sviluppando un tono ravvicinato col pop latino.\nNel 1995, usc\u00ec un album importante: \"Que seas muy feliz\", il primo singolo estratto fu \"Como quien pierde una estrella\", il quale mostr\u00f2 un ritmo pop rivolto al pubblico giovanile. Questo fu anche uno dei pochi singoli che sbarcarono negli USA, oltrech\u00e9 che nella sola America Latina.\nNel 1996 incise un altro album, \"Muy dentro de mi coraz\u00f3n\", il quale gli confer\u00ec un doppio disco di platino in Messico a poca distanza dall'uscita. Produsse anche una canzone che, sarebbe poi stata utilizzata alle XXVI Olimpiade, tenutasi ad Atlanta, Georgia (USA).\nNel 1997, incise un nuovo disco, \"Me estoy enamorando\", dedicato alle figlie e alla moglie. Il disco lo lanci\u00f2 nel mondo del pop latino. Nello stesso anno, sua moglie Am\u00e9rica, gi\u00e0 madre del primogenitro Alejandro, partor\u00ec due gemelle, Am\u00e9rica e Camila. Nelle classifiche annuali di Billboard, vennero nominate tra le migliori canzoni uscite \"Si tu supieras\" e \"En el jard\u00edn\", quest'ultima cantata assieme a Gloria Estefan.\nNel 1998, incise un nuovo album \"Mi verdad\", col quale ritorn\u00f2 sul filone mariachi, mentre nel 1999, con \"Christmas in Vienna VI\" cant\u00f2 sia in lingua spagnola che in inglese alcune tradizioni opere di Natale, al disco presero parte anche Pl\u00e1cido Domingo e Patricia Kaas.\nNel 1999, giunse il divorzio annunciato con Am\u00e9rica, ci\u00f2 nonostante, poco dopo conobbe \"Ximena D\u00edaz\", in un palenque colombiano. Dopo l'arresto del fratello, Vicente Fern\u00e1ndez, la sua famiglia fu costretta a trasferirsi negli USA, dove ricostruirono una vita a San Antonio (Texas). Il trasloco dur\u00f2 poco e la coppia si trasfer\u00ec su volere della famiglia Fern\u00e1ndez nuovamente in Messico. La coppia si trasfer\u00ec a Guadalajara, a pochi kilometri dal luogo natio del cantante, in questo arco temporale, Ximena rimase incinta del figlio \"Emiliano\".\nNel 2000 usc\u00ec l'ottavo disco di Alejandro, \"Entre tus brazos\", nuovamente centralizzato sul genere pop. Il disco seguente, \"Or\u00edgenes\", super\u00f2 i limiti mai raggiunti prima, ottenendo due dischi di platino negli USA, uno in Messico, un disco d'oro in Ecuador e un altro in Venezuela. Nel 2001, apr\u00ec un tour assieme a suo padre Vicente, da cui ne venne tratto un doppio CD, \"Por \u00faltima vez juntos\". Nel 2002, Ximena gli d\u00e0 la quintogenita, Valentina, dopo la nascita si parl\u00f2 di una possibile vasectomia, ma il cantante non volle mai parlarne.\nNel 2004, Alejandro partecip\u00f2 al film messicano \"El sue\u00f1o del h\u00e9roe\", di cui ne produsse la colonna sonora. Il film fu un insuccesso, ma per lo meno dimostr\u00f2 la versatilit\u00e0 del cantante in ogni mestiere. Il successo spagnolo venne accompagnato grazie al singolo \"Me dediqu\u00e9 a perderte\", col quale fece debuttare l'album in studio \"A coraz\u00f3n abierto\". Il 22 giugno 2005, Alejandro tenne un concerto a Madrid (Spagna), con in quale guadagn\u00f2 ancor pi\u00f9 successo, venne prodotto anche un DVD, ritraente le ore del concerto. Nello stesso anno, termin\u00f2 la relazione con Ximena, a Madrid, port\u00f2 la giovane Ayari, successivamente dichiarata come fidanzata.\nIl 2005, fu l'anno consacrante per la carriera, oltre ad ottenere i primi successi in Europa, precisamente in Spagna, dove tenne un concerto a Monterrey con accanto Pl\u00e1cido Domingo e Jos\u00e9 Carreras. Apr\u00ec anche una tourn\u00e9e negli Stati Uniti in compagnia di Chayanne e Marc Anthony, questa fu una delle pi\u00f9 seguite dell'anno e venne soprannominata la \"Tourn\u00e9e dei Tre Latinos\". .\nNel 2007 esce l'album \"Viento a favor\" che include una collaborazione con Beyonc\u00e9, \"Amor Gitano\". Con questo lavoro, comincia nel 2008 un tour internazionale in Spagna, tutta l'America Latina e gli Stati Uniti, che si conclude a Citt\u00e0 del Messico.\nAlejandro \u00e8 stato anche recentemente nominato al \"Premio Lo Nuestro\", come l'artista maschile dell'anno."}
{"id": "738053", "revid": "125709663", "url": "https://it.wikipedia.org/wiki?curid=738053", "title": "Ver\u00f3nica Castro", "text": "Biografia.\nCarriera.\nIl suo primo assaggio di celebrit\u00e0 arriv\u00f2 quando aveva solo sedici anni, con la pubblicazione di foto di nudo su \"Caballero\", una rivista per soli uomini stampata a Citt\u00e0 del Messico. Dopo l'apparizione in una serie di film e telenovele, la sua carriera decoll\u00f2 nel 1979 con \"Anche i ricchi piangono\", interpretandovi la parte di una povera orfana. La telenovela in questione divenne un successo in America Latina, Spagna, Francia, Russia, Cina, nelle Filippine e anche in Italia. Due anni dopo interpret\u00f2 il ruolo principale nell'adattamento a telenovela di \"Mariana - Il diritto di nascere\".\nDopo aver lavorato in Argentina agli inizi degli anni ottanta come protagonista delle telenovelas \"Veronica, il volto dell'amore\", \"Illusione d'amore\" e \"Il segreto di Jolanda\" (\"Yolanda Lujan\", in Italia tradotto erroneamente con la \"J\" al posto della \"Y\"), Veronica sbarca in Italia come vedette del programma di Canale 5 \"Premiatissima\" (edizioni 1985 e 1986) e realizza la prima telenovela italiana, \"Felicit\u00e0... dove sei\", prodotta da Peruzzo per Rete A (molte scene sono state girate presso Villa Arconati a Castellazzo di Bollate). Dopo un breve ritorno in Argentina nel 1986 per realizzare \"Amore proibito\", la sua carriera ebbe un notevole rilancio internazionale nel 1987, quando interpret\u00f2 in Messico il personaggio principale di \"Rosa selvaggia\", al fianco di Guillermo Capetillo: la canzone omonima, tema della telenovela, diventa uno dei suoi maggiori successi musicali. \nNel 1990 la Castro fu protagonista della telenovela \"La mia piccola solitudine\", dove si trovava ad interpretare contemporaneamente sia una quarantenne, Isadora (Eleonora nella versione italiana), rimasta incinta dopo uno stupro e pi\u00f9 tardi paralizzata a causa di un incidente d'auto, sia la figlia ventenne, Soledad appunto (Elisabetta nell'adattamento italiano), frutto di quell'atto di violenza. Veronica Castro \u00e8 apparsa anche in diversi film, negli anni Settanta e Ottanta; tra i maggiori successi di Veronica come attrice cinematografica vi sono \"Chiquita pero picosa\", \"Dios se lo pague\" e soprattutto \"Angelino e il Papa\".\nDurante gli anni novanta, dopo la poco fortunata novela in costume \"Pueblo Chico Infierno grande\" (inedita per la tv italiana), Ver\u00f3nica Castro si \u00e8 dedicata principalmente alla conduzione di programmi di variet\u00e0, e da allora non ha mai smesso. In patria, dopo la conduzione di alcune edizioni del \"Big-Brother VIP\", ha ripreso a recitare, interpretando un episodio della serie \"Mujeres Asesinas\" (che in Italia va in onda in versione nostrana come \"Donne Assassine\" su Fox Crime); nel 2009 \u00e8 tornata alle telenovelas nel ruolo di Roberta Santos in \"Los exitosos Perez\" al fianco dell'attore Rogelio Guerra, riformando cos\u00ec dopo ben 30 anni la coppia protagonista di \"Anche i ricchi piangono\". Nel 2018 ha recitato nel telefilm \"La casa de las flores\", in onda su Netflix.\nVita privata.\nVer\u00f3nica non si \u00e8 mai sposata: la vita privata dell'attrice \u00e8 cos\u00ec diventata un succulento boccone per i paparazzi, i fotografi ed i giornalisti di gossip. \nHa due figli maschi: Cristian Castro, cantante idolo delle teenager in America Latina e negli Stati Uniti d'America, e Michel Castro. Il padre di Cristian \u00e8 Manuel Vald\u00e9s, mentre Michel \u00e8 nato dalla relazione dell'attrice con Enrique Niembro. La Castro ha frequentato anche Adolfo \u00c1ngel del gruppo Los Temerarios e l'attore Omar Fierro.\nVeronica \u00e8 anche sorella di Jos\u00e9 Alberto Castro, produttore di telenovelas, e dell'attrice Beatriz Castro.\nDa sempre esiste una rivalit\u00e0, per lo pi\u00f9 creata dai mass media, tra Veronica e l'altra star delle telenovelas messicane anni ottanta Luc\u00eda M\u00e9ndez. Di fatto tra le due attrici vi \u00e8 un rapporto normale, ognuna ha proseguito con la sua carriera ottenendo, da parte del pubblico, pari riconoscimenti."}
{"id": "738054", "revid": "287204", "url": "https://it.wikipedia.org/wiki?curid=738054", "title": "Veronica Castro", "text": ""}
{"id": "738055", "revid": "767487", "url": "https://it.wikipedia.org/wiki?curid=738055", "title": "Palazzo Cugurra", "text": "Palazzo Cugurra \u00e8 un palazzo situato a Sassari risalente alla seconda met\u00e0 del XIX secolo.\nStoria e descrizione.\nIn quegli anni con la nuova espansione edilizia furono realizzati, dalle famiglie borghesi del tempo, dei sontuosi palazzi. Questo rinnovamento \u00e8 ben interpretato dal Palazzo Cugurra, sorto nella via Roma con un impianto aperto sulla strada, giustificato dalla sua perifericit\u00e0 di allora, e caratterizzata da una costruzione di gusto eclettico con elementi neobarocchi e decorazioni di gusto \"liberty\".\nIl palazzo, costruito dalla famiglia Cugurra, fu realizzato in due tempi, come \u00e8 comprensibile osservando i due corpi che si differenziano per i diversi stili. Singolare \u00e8 soprattutto la prima parte, realizzata nel 1890, che esibisce esuberanti decorazioni nell'ingresso principale architravato con una lunetta poggiante su lesene. Gli stucchi decorativi sono chiaramente ispirati alla facciata barocca del duomo e raggiungono il culmine nel corpo rientrante nel giardino, secondo un repertorio che mescola volute, timpani spezzati, figure sinuose, busti, medaglioni, completati da statue sulla balaustra e da medaglioni contenenti figure di uomini illustri.\nL'aggiunta al corpo originario fu realizzata a filo della strada nel 1906 e presenta ormai il nuovo linguaggio \"liberty\" nella decorazione continua della facciata, realizzata in ceramica e graniglia colorata fingente frutti di ippocastano, ripresi anche nella pavimentazione dell'interno."}
{"id": "738056", "revid": "729019", "url": "https://it.wikipedia.org/wiki?curid=738056", "title": "Laurentina (metropolitana di Roma)", "text": "Laurentina \u00e8 il capolinea meridionale della linea B della metropolitana di Roma.\nSi trova nel quartiere Giuliano-Dalmata all'incrocio tra via Laurentina e via di Vigna Murata, a poche decine di metri dal quartiere EUR.\nNel piazzale antistante il fabbricato viaggiatori si trovano i capolinea di numerose linee autobus urbane e interurbane.\nStoria.\nIl capolinea fu progettato negli anni trenta come scalo merci della tratta finale della ferrovia metropolitana per l'Esposizione Universale del 1942. Con il termine della guerra si decise di abbandonare il progetto dello scalo merci visto l'aumentare del traffico ed essendo collocata su una delle pi\u00f9 importanti strade romane (via Laurentina da cui trae il nome) e anche perch\u00e9 l'EUR iniziava ad affermarsi come quartiere finanziario della Capitale richiamando ogni giorno migliaia di lavoratori. Inoltre la zona beneficiava di un collegamento rapido e frequente con il centro e la stazione Termini. Nei primi anni di esercizio, dato lo scarso traffico e la presenza di un solo binario nel tratto tra Laurentina e EUR Fermi vigeva l'esercizio a spola, con frequenze di corsa diradate a 12-15 minuti. Tuttavia con l'aumento del traffico sulla linea B e l'inizio dei lavori di costruzione del tratto Termini-Rebibbia occorreva rammodernare il tratto aperto nel 1955. Per Laurentina venne decisa una ristrutturazione che comprendeva il raddoppio del binario da EUR Fermi, copertura del piano binari e costruzione di un nuovo e pi\u00f9 funzionale fabbricato in cui collocare uffici, creazione di un grande parcheggio di scambio e un capolinea per le linee autobus urbane ed extraurbane. La stazione venne chiusa sul finire degli anni ottanta per permettere lo svolgimento dei lavori, limitando la linea B a EUR Fermi.\nI lavori vennero completati nel 1990 e la stazione pot\u00e9 essere riaperta al traffico. Tuttavia l'apertura totale del nodo di scambio previsto dal progetto originale avverr\u00e0 a fasi alterne, impegnando un arco temporale di 14 anni; infatti gli autobus extraurbani del COTRAL facevano capolinea su Viale America, arrivando quindi fino alla fermata della linea B di EUR Fermi, nonostante la nuova stazione di Laurentina avesse un capolinea per autobus nuovo di zecca. Quest'ultimo verr\u00e0 utilizzato a partire dal 2004.\nLa stazione oggi \u00e8 una delle pi\u00f9 trafficate, soffrendo anche di un certo sovraffollamento nelle ore di punta, in considerazione delle decine di autobus che vi transitano e che servono il bacino d'utenza di tutta la zona a sud del Raccordo. Le banchine sono state coperte, mentre la parte finale (composta da 3 binari per l'inversione dei treni) \u00e8 in trincea all'aperto. Inizialmente era previsto un prolungamento ad est verso la zona di Vigna Murata, ma dato lo sviluppo delle zone residenziali lungo via Laurentina si era pensato di prolungare la linea verso sud fino a Trigoria, creando una curva di 90\u00b0 per portare i binari nel senso della via Laurentina. Nel 2013 questa estensione \u00e8 stata messa da parte optando per quello che viene chiamato \"corridoio della mobilit\u00e0\" (ovvero una doppia corsia protetta per autobus e filobus).\nServizi.\nLa stazione dispone di:"}
{"id": "738057", "revid": "1005847", "url": "https://it.wikipedia.org/wiki?curid=738057", "title": "EUR Fermi", "text": "EUR Fermi \u00e8 una fermata della linea B della metropolitana di Roma. Si trova nel quartiere Europa, tra viale America e piazza della Stazione Enrico Fermi. La fermata ha le uscite dei due binari separate tra loro e situate una su Piazzale della Stazione Enrico Fermi e una su Viale America.\nSi trova accanto al lago artificiale creato nell'occasione dei giochi della XVII Olimpiade del 1960.\nL'atrio della stazione ospita alcuni mosaici del premio Artemetro Roma. Gli autori dei mosaici esposti sono: Bruno Ceccobelli (Italia) e Rupprecht Geiger (Germania).\nStoria.\nLa stazione fu inaugurata il 9 febbraio 1955 dall'allora presidente della Repubblica Luigi Einaudi. Il nome della stazione cambi\u00f2 varie volte: in fase di progettazione era indicata col nome di \"Esposizione salita\", e fu pensata per effettuare servizio per i soli treni in partenza (essendo usata per quelli in arrivo la gemella fermata oggi nota come EUR Palasport, da cui dista solamente 195 metri) che avrebbero dovuto trasportare i visitatori provenienti dall'E42; in corso di progetto il nome fu cambiato in \"Esposizione Est\", per poi essere inaugurata, nel dopoguerra, col nome di \"Eur Fermi\"."}
{"id": "738058", "revid": "729019", "url": "https://it.wikipedia.org/wiki?curid=738058", "title": "EUR Palasport", "text": "EUR Palasport \u00e8 una fermata della linea B della metropolitana di Roma.\nInaugurata nel 1955, si trova nel quartiere Europa tra viale America e il laghetto artificiale.\nStoria.\nLa fermata, facente parte del primo tronco della metropolitana B, fu inaugurata il 9 febbraio 1955 con il nome di \"Eur Marconi\" alla presenza dell'allora presidente della Repubblica Luigi Einaudi.\nIl nome della stazione cambi\u00f2 varie volte: in fase di progettazione era indicata col nome di \"Esposizione discesa\" e fu pensata per effettuare servizio per i soli treni in arrivo (essendo usata per quelli in partenza la gemella fermata oggi nota come EUR Fermi, da cui dista solamente 195 metri) che avrebbero dovuto trasportare i visitatori diretti all'E42; in corso di progetto il nome fu cambiato in \"Esposizione Ovest\" per poi essere inaugurata, nel dopoguerra, col nome di \"Eur Marconi\".\nContestualmente all'apertura del nuovo tratto Rebibbia - Termini (avvenuto il 7 dicembre 1990) venne inaugurata una nuova fermata tra \"San Paolo Basilica\" (oggi Basilica San Paolo) ed EUR Magliana, esattamente all'altezza di viale Marconi, che fu per questo denominata \"Marconi\", quindi fu deciso di rinominare \"EUR Marconi\" nell'attuale \"EUR Palasport\"."}
{"id": "738059", "revid": "729019", "url": "https://it.wikipedia.org/wiki?curid=738059", "title": "EUR Magliana", "text": "EUR Magliana \u00e8 una fermata che serve sia la ferrovia Roma-Lido che la linea B della metropolitana di Roma, entrambe operate e gestite dall'ATAC.\nSi tratta di una fermata di superficie nel quartiere dell'EUR e il suo atrio ospita alcuni mosaici di Antonio Passa e Tam\u00e1s Lossonczy.\nNei pressi della fermata si trovano le officine Magliana adibite alla manutenzione e al deposito del materiale rotabile di entrambe le linee.\nStoria.\nLa stazione esisteva gi\u00e0 al tempo dell'apertura della Roma-Lido, all'epoca era chiamata Magliana-Mercato Nuovo ed era uno scalo merci. Successivamente, quando si inizi\u00f2 a costruire la linea B della metropolitana di Roma tra Termini e Laurentina, la stazione sub\u00ec delle modifiche e venne aperta al pubblico nel 1955. Nel 1989 divenne capolinea della Roma-Lido e cos\u00ec rimase per 9 anni. In quel periodo la tratta della linea B tra Termini e Laurentina venne profondamente ristrutturata in vista del prolungamento verso Rebibbia.\nVenne eretta una nuova entrata mentre l'accesso al fabbricato costruito nel 1955 venne adibito a bar.\nFurono costruiti due sovrappassi agli estremi delle banchine che si aggiungevano ai gi\u00e0 esistenti sottopassaggi.\nDall'apertura fino al 1996 la stazione era chiamata \"Magliana\" ma venne poi aggiunto il prefisso EUR per non confonderla con quella della FL1.\nNel 2000 fu inaugurato un nuovo parcheggio multipiano in via Castelrosso per sopperire all'insufficienza del parcheggio lungo via Ostiense. La stazione sarebbe dovuta diventare anche il nodo di scambio con la linea D, ma il progetto \u00e8 stato sospeso nel novembre 2012 con la revoca del bando di progettazione, costruzione e gestione della linea."}
{"id": "738060", "revid": "4175", "url": "https://it.wikipedia.org/wiki?curid=738060", "title": "Marconi (metropolitana di Roma)", "text": "Marconi \u00e8 una fermata di superficie della linea B della metropolitana di Roma.\nSi trova nel quartiere Ostiense, nel punto in cui via Ostiense sottopassa viale Guglielmo Marconi, da cui la fermata prende il nome.\nLe uscite sono situate su due livelli distinti, quello superiore su viale Marconi e quello inferiore su via Ostiense.\nStoria.\nMarconi entr\u00f2 in servizio il 26 aprile 1994 contestualmente alla riattivazione dei binari della linea B.\nTale nome era riservato in precedenza ad una delle due fermate della stessa linea prospiciente il Parco Centrale del Lago, nota come \"EUR Marconi\"; con l'assunzione di tale nome da parte della neoistituita fermata, quella preesistente fu rinominata EUR Palasport.\nStruttura.\nSi tratta di una fermata di superficie.\nIl fabbricato viaggiatori \u00e8 visibile sia da viale Guglielmo Marconi, al cui stesso livello si trova, che da via Ostiense, alla cui altezza scorrono invece i binari.\nLe due banchine, una per ogni binario, sono al piano inferiore di quello dell'ingresso.\nLa fermata \u00e8 a cielo aperto e le due banchine sono coperte da una tettoia."}
{"id": "738061", "revid": "819238", "url": "https://it.wikipedia.org/wiki?curid=738061", "title": "Basilica San Paolo (metropolitana di Roma)", "text": "Basilica San Paolo \u00e8 una fermata della linea B della metropolitana di Roma e della ferrovia Roma-Lido, una delle tre che le due strade ferrate hanno in comune.\n\u00c8 sopraelevata e si trova nel quartiere Ostiense sopra l'incrocio tra viale Giustiniano Imperatore e via Gaspare Gozzi.\nProvenendo da Porta San Paolo, prima di raggiungere la stazione, la ferrovia attraversa una galleria scavata negli anni venti del XX secolo sotto la cosiddetta Roccia di San Paolo (una parete di tufo di fronte alla basilica, utilizzata come sepolcreto da circa l'et\u00e0 repubblicana fino al V secolo e.V.).\nTale galleria costituisce una variante del progetto originale che prevedeva il passaggio attorno alla Roccia.\nAdottando il progetto originale la linea sarebbe passata accanto alla basilica.\nIn seguito, a lavori gi\u00e0 iniziati, si prefer\u00ec questa variante per non interferire con il paesaggio.\nTra il 1955 e il 1990 la stazione ebbe il nome di San Paolo Basilica e per diverso tempo, dopo il 1990, Basilica S. Paolo fino ad assumere il nome attuale per esteso."}
{"id": "738062", "revid": "60344", "url": "https://it.wikipedia.org/wiki?curid=738062", "title": "Filarmonica di Vienna", "text": ""}
{"id": "738063", "revid": "60344", "url": "https://it.wikipedia.org/wiki?curid=738063", "title": "Filarmonica di Berlino", "text": ""}
{"id": "738066", "revid": "729019", "url": "https://it.wikipedia.org/wiki?curid=738066", "title": "Garbatella (metropolitana di Roma)", "text": "Garbatella \u00e8 una fermata della linea B della metropolitana di Roma. \u00c8 una fermata di superficie inaugurata nel 1990 in sostituzione di quella preesistente dal 1955, che si trovava a circa 200 m di distanza: la vecchia stazione era infatti accessibile da piazza Giancarlo Vallauri, mentre quella attuale si affaccia su via Giacinto Pullino. Si trova alle spalle degli ex Mercati Generali di Roma, su via Ostiense nell'omonimo quartiere.\nServizi.\nLa stazione dispone di:"}
{"id": "738067", "revid": "729019", "url": "https://it.wikipedia.org/wiki?curid=738067", "title": "Piramide (metropolitana di Roma)", "text": "Piramide \u00e8 una fermata della linea B della metropolitana di Roma.\nSi trova su Piazzale Ostiense, nel quartiere omonimo, di fronte porta San Paolo e alla piramide Cestia, da cui la stazione prende il nome.\nPiramide condivide l'accesso con la confinante stazione Porta San Paolo della ferrovia Roma-Lido, anch'essa gestita dall'Atac, ed \u00e8 collegata tramite un passaggio coperto alla stazione F.S. di Roma Ostiense.\nL'atrio della stazione ospita alcuni mosaici di Enrico Castellani e Beverly Pepper, vincitori del concorso \"Artemetro Roma\".\nStoria.\nLa stazione di Piramide, come la vicina Ostiense, \u00e8 un esempio di architettura dell'epoca fascista. Progettata dall'architetto Marcello Piacentini \u00e8 caratterizzata da una geometria semplice e la copertura in un rigoroso bianco per mezzo di lastre di travertino. L'ingresso con scalini si affaccia sul piazzale di Porta San Paolo, affiancato dalla costruzione antecedente dell'omonima stazione della Roma-Lido. L'atrio interno dell'edificio \u00e8 molto vasto, e consente un accesso diretto sia ai treni della linea B che alla stazione della Roma Lido. Come le altre stazioni nel tratto Termini-Laurentina anche Piramide \u00e8 stata ristrutturata nel 1989.\nNel 1990 \u00e8 stato aperto un sottopassaggio per collegare la stazione Piramide con quella FS di Roma Ostiense, ed \u00e8 stato creato un secondo accesso con annesso atrio in via delle Cave Ardeatine; da questo atrio si pu\u00f2 raggiungere anche il binario 1 della stazione di Porta San Paolo della Roma Lido. I primi anni di esercizio vedevano un traffico passeggeri discreto, proveniente per lo pi\u00f9 dalla linea di Ostia, vista la posizione alquanto decentrata della stazione rispetto ai quartieri Aventino e Testaccio. Il traffico \u00e8 poi andato crescendo negli anni fino ad arrivare ai livelli di oggi.\nLe banchine della metropolitana si trovano all'interno di una trincea all'aperto, caso unico in tutta la rete romana e vi si pu\u00f2 accedere tramite ascensori o scale mobili; sulla banchina per Rebibbia/Jonio \u00e8 anche presente una piccola cappella dedicata a San Filippo Neri. Dal punto di vista turistico, la stazione si trova in prossimit\u00e0 della Piramide Cestia (dalla quale trae il nome) e della Porta San Paolo, da cui si diparte la via Ostiense. Durante la seconda guerra mondiale presso la stazione ancora in costruzione, vennero ricoverati alcuni rotabili della Roma Lido, salvandoli dai pesanti bombardamenti del 1943 che devastarono questa parte della capitale."}
{"id": "738068", "revid": "1544245", "url": "https://it.wikipedia.org/wiki?curid=738068", "title": "Castro Pretorio (metropolitana di Roma)", "text": "Castro Pretorio \u00e8 una stazione di profondit\u00e0 della linea B della metropolitana di Roma realizzata a foro cieco. Si trova nel rione Castro Pretorio su viale Castro Pretorio all'incrocio con via San Martino della Battaglia.\nStoria.\nLa fermata fu inaugurata l'8 dicembre 1990 col prolungamento della linea B da Termini a Rebibbia.\nIl 5 ottobre 2020 \u00e8 stata chiusa per permettere la sostituzione trentennale degli impianti di traslazione e la realizzazione di minori lavori infrastrutturali per eliminare le infiltrazioni d'acqua e adeguare la stazione alle norme antincendio. \u00c8 stata riaperta il 13 ottobre 2021.\nServizi.\nLa stazione dispone di:"}
{"id": "738070", "revid": "712828", "url": "https://it.wikipedia.org/wiki?curid=738070", "title": "Moori", "text": ""}
{"id": "738071", "revid": "1544245", "url": "https://it.wikipedia.org/wiki?curid=738071", "title": "Policlinico (metropolitana di Roma)", "text": "Policlinico \u00e8 una stazione di profondit\u00e0 della linea B della metropolitana di Roma realizzata a foro cieco. Si trova nel quartiere Nomentano in corrispondenza di piazza Sassari, alla confluenza tra viale Regina Margherita e viale Regina Elena, e prende il nome dal vicino policlinico Umberto I.\nStoria.\nLa fermata fu inaugurata l'8 dicembre 1990 col prolungamento della linea B da Termini a Rebibbia.\nIl 29 novembre 2020, poco pi\u00f9 di un mese dopo rispetto all'adiacente Castro Pretorio, \u00e8 stata chiusa per permettere la sostituzione trentennale degli impianti di traslazione e la realizzazione di minori lavori infrastrutturali per eliminare le infiltrazioni d'acqua e adeguare la stazione alle norme antincendio. La stazione \u00e8 stata riaperta il 24 dicembre 2021.\nServizi.\nLa stazione dispone di:\nInterscambi.\nPoliclinico costituisce un nodo di scambio con le linee tranviarie 3 e 19 nonch\u00e9 con numerose autolinee urbane."}
{"id": "738077", "revid": "2118018", "url": "https://it.wikipedia.org/wiki?curid=738077", "title": "Cronologia dei Fatti di Reggio", "text": "Di seguito \u00e8 riportata la cronologia essenziale degli avvenimenti che hanno costituito i \"Fatti di Reggio\":\nBibliografia.\nDomenico Nunnari, Storia della Rivolta, Laruffa editore, Reggio Calabria 2000"}
{"id": "738080", "revid": "122329915", "url": "https://it.wikipedia.org/wiki?curid=738080", "title": "Domus Chia Calcio a 5", "text": "L'Associazione Sportiva Dilettantistica Domus Chia Calcio a 5 \u00e8 una societ\u00e0 italiana di calcio a 5 con sede a Domus de Maria, nella provincia del Sud Sardegna. Tutt'ora milita in Serie B (calcio a 5).\nStoria.\nLa societ\u00e0, nata come \"Domusdemaria Calcio a 5\", prima dell'attuale denominazione ha assunto anche quella di A.S.D. Calcio a 5 2007 tra il 2007 e il 2010.\nHa disputato sei campionati consecutivi in Serie A2 (tra il 2006-07 e il 2011-12) sfiorando nel 2007-08 una storica promozione nella massima serie, concludendo la stagione a un solo punto di distanza dal Cagliari capolista.\nIl 31 luglio 2012 il Consiglio Direttivo della Lega Nazionale Dilettanti ha deliberato la non iscrizione del Domus Chia (nel frattempo retrocessa) al campionato di Serie B. La societ\u00e0 ha quindi fatto richiesta di prendere parte al campionato regionale di serie C1 dove fino alla stagione 2020/2021 militava. ora milita nel campionato nazionale di serie b\nGiovanili.\nLa societ\u00e0 ha organizzato anche delle squadre giovanili che vanno dai 3 anni fino alle squadre U18.Esse fanno parte di campionati della loro et\u00e0."}
{"id": "738081", "revid": "260676", "url": "https://it.wikipedia.org/wiki?curid=738081", "title": "Tiburtina (metropolitana di Roma)", "text": "Tiburtina \u00e8 una stazione di superficie della linea B della metropolitana di Roma, situata nel quartiere Pietralata. \u00c8 collegata alla stazione Tiburtina ed effettua quindi interscambi con i treni regionali, suburbani, con i treni di Trenitalia e di NTV.\nLa fermata \u00e8 stata inaugurata l'8 dicembre 1990.\nStoria.\nLa stazione di Tiburtina fu costruita come parte della tratta da Termini a Rebibbia della linea B, inaugurata il 7 dicembre 1990 e aperta al pubblico il giorno successivo.\nServizi.\nLa stazione dispone di:"}
{"id": "738083", "revid": "4175", "url": "https://it.wikipedia.org/wiki?curid=738083", "title": "Quintiliani", "text": "Quintiliani \u00e8 una fermata della linea B della metropolitana di Roma, situata nel quartiere Pietralata.\nTerminata nel 1990 ed entrata in esercizio nel 2003, essa si trova in via della Pietra Sanguigna e prende il nome dall'antico Casale dei Quintiliani, che sorgeva nelle adiacenze della fermata.\nStoria.\nBench\u00e9 ultimata nel 1990 nel quadro del piano di prolungamento della linea B da Termini fino a Rebibbia, tale fermata non apr\u00ec al pubblico il giorno dell'inaugurazione della nuova tratta ma solo nel 2003, anno della sua messa in esercizio.\nLa fermata fu prevista per servire il mai nato Sistema Direzionale Orientale (SDO), importante piano edilizio che avrebbe dovuto interessare le zone dal Nomentano a Pietralata e, nelle more della realizzazione di tale progetto, rimase una \"fermata fantasma\", in cui i treni passavano senza effettuare soste.\nIl sopravvenuto abbandono dello SDO da parte dell'amministrazione capitolina comport\u00f2 il fatto che tale fermata, completa di ogni infrastruttura per quanto riguarda le dotazioni di competenza dell'ATAC ma del tutto priva di quelle opere di urbanizzazione (strade di accesso, parcheggi, etc.) che avrebbero dovuto essere realizzate a latere dello SDO, si ritrov\u00f2 a essere di fatto inutilizzabile, obbligando quindi il comune di Roma a farsi carico delle opere esterne.\nNel 2003 furono portati a termine i lavori di adeguamento del manufatto, inutilizzato per tutti i 13 anni intercorsi dalla sua ultimazione, il rifacimento della pavimentazione stradale, l'installazione di punti di illuminazione pubblica e un parcheggio da 80 posti, nonch\u00e9 una piazzola che fungesse da capolinea per i trasporti pubblici.\nL'inaugurazione avvenne il 23 giugno di quell'anno e contestualmente fu anche decisa l'istituzione di una nuova linea di superficie che collegasse la fermata ai quartieri circostanti e al vicino ospedale Sandro Pertini.\nLa fermata \u00e8 completamente sotterranea, quindi non presenta alcun fabbricato esterno a parte i parapetti delle scale e l'entrata dell'ascensore; le due rampe di scale unite portano direttamente alla banchina cui transitano i treni in direzione Laurentina.\nPer accedere alla banchina del binario opposto \u00e8 necessario percorrere un sottopassaggio."}
{"id": "738085", "revid": "729019", "url": "https://it.wikipedia.org/wiki?curid=738085", "title": "Monti Tiburtini (metropolitana di Roma)", "text": "Monti Tiburtini \u00e8 una fermata della linea B della metropolitana di Roma.\nSi trova su via dei Monti Tiburtini, all'altezza dell'incrocio con via Filippo Meda, nel quartiere Pietralata.\nLa fermata fu inaugurata l'8 dicembre 1990.\nStoria.\nLa stazione di Monti Tiburtini fu costruita come parte della tratta da Termini a Rebibbia della linea B, inaugurata il 7 dicembre 1990 ed aperta al pubblico il giorno successivo.\nServizi.\nLa stazione dispone di:"}
{"id": "738086", "revid": "767487", "url": "https://it.wikipedia.org/wiki?curid=738086", "title": "Axis (genere)", "text": "Il genere Axis comprende cervi di medie e grandi dimensioni propri dell'Asia meridionale e sud-orientale.\nIl genere viene suddiviso in due sottogeneri:\nIl cervo pomellato e il cervo porcino sono stati introdotti in diversi paesi del mondo fuori del loro habitat naturale.\nSpecie estinte.\nIl pi\u00f9 antico antenato fossile di questo genere, \"Axis shansius\", risale a circa 5 milioni di anni fa , a cui seguirono \"Axis lyra\" e \"Axis lydekkeri\", il cervo di Giava."}
{"id": "738087", "revid": "117135194", "url": "https://it.wikipedia.org/wiki?curid=738087", "title": "Preziosismo", "text": "Il preziosismo fu un fenomeno di costume e di gusto sviluppatosi nel Seicento in Francia ed ebbe la sua massima diffusione nei decenni centrali del secolo (fra il 1640 e il 1660 circa) dove costitu\u00ec, accanto al genere burlesco e prima del definitivo affermarsi del classicismo, una delle manifestazioni letterarie del barocco (come in altri paesi il marinismo, l'eufuismo, il gongorismo).\nStoria.\nFin dall'inizio (col famoso salotto di Madame de Rambouillet, aperto nel secondo decennio del XVII secolo e attivo fino al 1648), vi si intrecci\u00f2 un elemento femminista: reazione contro la condizione di passivit\u00e0 riservata alla donna (matrimonio di convenienza o convento, per le classi agiate) e ricerca di una compensazione nella vita mondana (circoli presieduti da donne), nelle sottili speculazioni procedurali sull'amore (di cui \u00e8 un esempio la famosa \"carta del Tenero\" di Madeleine de Scud\u00e9ry, sorta di itinerario topografico tra i luoghi obbligati dell'innamoramento e del corteggiamento) e nella cultura (non solo letteraria).\nLa distensione prodottasi con la fine delle guerre di religione favor\u00ec il moltiplicarsi dei salotti mondano-letterari, che assolsero un'importante funzione fino a quando l'aristocrazia non lasci\u00f2 Parigi per seguire il re, trasferitosi nel 1682 definitivamente a Versailles.\nCome fenomeno letterario, il preziosismo segn\u00f2 un ritorno ai miti dell'amore cortese, cavalleresco o platonico (dall'\"Astr\u00e9e\" di Honor\u00e9 d'Urf\u00e9 ai romanzi di Madeleine de Scud\u00e9ry), e diede spunto ad una vasta produzione semidilettantesca di epigrammi, lettere, \"ritratti\", riflessioni confidenziali: i maestri del genere furono Vincent Voiture (1598-1648) e Isaac de Benserade (1612-1691).\nTematiche.\nQueste composizioni sono caratterizzate da una lingua ricercata, tutta iperboli, sfumature, metafore, paradossi, antitesi, giochi di parole a tal punto che l'uso della parafrasi elegante divenne corrente nelle conversazioni che si svolgevano in ristretti gruppi di iniziati.\nNonostante gli eccessi snobistici stigmatizzati da Moli\u00e8re ne \"Le preziose ridicole\", Nicolas Boileau, Jean de La Bruy\u00e8re e Jean de la Fontaine, i \"preziosi\" contribuirono ad arricchire e ad affinare la lingua, ad attirare l'attenzione sui problemi di espressione e sulla psicologia: il loro insegnamento si ritrova in Racine, Madame de La Fayette, Fran\u00e7ois de La Rochefoucauld."}
{"id": "738089", "revid": "161374", "url": "https://it.wikipedia.org/wiki?curid=738089", "title": "Stoke City", "text": ""}
{"id": "738092", "revid": "161374", "url": "https://it.wikipedia.org/wiki?curid=738092", "title": "Stoke City FC", "text": ""}
{"id": "738099", "revid": "1543377", "url": "https://it.wikipedia.org/wiki?curid=738099", "title": "Tostacaff\u00e8", "text": "Il tostacaff\u00e8 \u00e8 un utensile usato in passato per la torrefazione domestica del caff\u00e8. \u00c8 composto da un'asta di metallo con ad un'estremit\u00e0 un barattolo in ferro forato, dove viene inserito il caff\u00e8 per la tostatura. L'altra estremit\u00e0 dell'asta \u00e8 realizzata in legno in modo tale che non ci si scotti."}
{"id": "738106", "revid": "1733383", "url": "https://it.wikipedia.org/wiki?curid=738106", "title": "Kresy", "text": "Kresy \u00e8 un germanismo (dal tedesco \"Kreis\") della lingua polacca; \u00e8 un termine, attestato nella lingua polacca fin dal XV secolo, con il significato di \"linea\", \"confine\". Usato al plurale a partire dal romanticismo polacco (precisamente dal 1854 con il poema epico \"Mohort\" di Wincenty Pol), designa i territori orientali annessi dalla Polonia durante il medioevo e perduti in seguito alle spartizioni polacche alla fine del XVIII secolo. In principio indicava le terre sud-occidentali dell'ex Ucraina polacca (e in questo senso lo usa Pol), ma si estese successivamente anche a quelle nord-orientali, oggi parte delle repubbliche di Lituania e Bielorussia. Nel corso del Novecento, come fa notare J. Kolbuszewski, questo termine \u2013 con l'aggiunta di aggettivi come \"occidentali\" o \"meridionali\" - ha allargato ulteriormente il suo valore di referenza spaziale ad altri territori, piegandosi a diversi \"scopi pragmatici e politici\". Alcuni intellettuali polacchi che provenivano dai Kresy orientali - Czes\u0142aw Mi\u0142osz e Jerzy Stempowski - denotano una malcelata insofferenza per questa parola, accusata di rappresentare lo spazio geografico secondo una prospettiva, per cos\u00ec dire, \"polaccocentrica\"."}
{"id": "738110", "revid": "1013865", "url": "https://it.wikipedia.org/wiki?curid=738110", "title": "Provincia di Inhambane", "text": "La provincia di Inhambane \u00e8 una provincia del Mozambico meridionale. Prende il nome dal suo capoluogo, Inhambane.\nGeografia fisica.\nLa provincia confina a nord con la provincia di Sofala, a est e a sud si affaccia sul canale di Mozambico, a ovest confina con la provincia di Gaza.\nIl territorio \u00e8 costituito da un'ampia pianura costiera. Il fiume Save segna il confine settentrionale ed il fiume Changane segna quello centro-occidentale. Lungo la costa sono frequenti le zone umide ricche di mangrovie. Diverse isole fanno parte della provincia. Le principali sono Bazaruto e Bengu\u00e8rja.\nGeografia antropica.\nSuddivisioni amministrative.\nLa provincia \u00e8 divisa nei seguenti distretti:"}
{"id": "738118", "revid": "38120", "url": "https://it.wikipedia.org/wiki?curid=738118", "title": "Oops ...I Did It Again", "text": ""}
{"id": "738124", "revid": "198277", "url": "https://it.wikipedia.org/wiki?curid=738124", "title": "Cagliari Futsal", "text": "Il Cagliari Futsal \u00e8 un'associazione sportiva dilettantistica attiva nel calcio a 5 con sede a Cagliari.\nStoria.\nLe origini.\nFondata nel 1991 come \"Mario Siddi\", nel giro di pochi anni la societ\u00e0 isolana raggiunge la Serie B. Nella stagione 1997-98 la squadra, divenuta nel frattempo Cagliari Calcetto, vince il proprio girone di Serie B, imponendosi anche nello spareggio promozione contro il Vesuvio Napoli. Sponsorizzato \"Crocchias\" e \"Alimenti Sardi\", il Cagliari gioca in Serie A per cinque campionati consecutivi, raccogliendo due salvezze, una qualificazione ai play-off scudetto e due retrocessioni, beneficiando al termine della stagione di esordio di un ripescaggio nella massima serie. Dopo nove anni di presidenza, nel giugno 2000 Marco Vacca lascia la societ\u00e0 rossoblu per diventare direttore generale della Polisportiva Quartu 2000, militante in Serie B.\nLa rifondazione.\nLo Sporting Club Cagliari Calcio a 5 rinasce ufficialmente nell'estate del 2005 dal titolo sportivo della squadra di calcio a 5 della Polisportiva Quartu 2000. Marco Vacca, gi\u00e0 presidente della Cagliari Calcetto e dello stesso Quartu 2000, viene confermato in carica. Dopo una prima stagione di assestamento, votata al mantenimento della categoria, gi\u00e0 nella stagione 2006-07 la squadra ottiene risultati brillanti, vincendo i play-off del proprio girone ma uscendo sconfitta dallo spareggio contro il Reggio, giunto undicesimo in Serie A. La promozione \u00e8 rimandata solamente di un anno: nel campionato 2007-08 il Cagliari vince il proprio girone di serie A2, guadagnandosi inoltre l'accesso ai play-off scudetto dove viene eliminata al primo turno dalla Marca Trevigiana. La prima stagione in Serie A si conclude con un soddisfacente 8\u00ba posto; nei play-off lo \"Sporting Club\" si arrende nei quarti di finale alla Luparense che poi andr\u00e0 a vincere il tricolore. La stagione 2009-10 non regala le stesse soddisfazioni della precedente, e il Cagliari si conferma nella massima serie solo in seguito ai play-out nel vittorioso derby contro l'Atiesse. Anche nella stagione 2010-11, con la denominazione Cagliari Calcio a 5 la compagine \"rossoblu\" \u00e8 chiamata a giocarsi la salvezza ai play-out: l'avversario \u00e8 questa volta l'Augusta che vincendo entrambi gli scontri, condanna i sardi alla retrocessione in Serie A2. Per due stagioni consecutive il Cagliari sfiora il ritorno nella massima serie. Nella stagione 2011-12 conclude il campionato a un solo punto di distacco dal Verona ed esce sconfitto nella finale play-off contro la Canottieri Lazio. Nel campionato successivo l'epilogo \u00e8 lo stesso. Conclusa la stagione regolare a un punto di distanza dallo Zan\u00e8 Vicenza, nella finale play-off la formazione isolana \u00e8 eliminata dal Napoli SMS. Nel 2013 la societ\u00e0 annuncia un lieve cambio di denominazione che passa da Cagliari C5 a Cagliari Futsal. La squadra disputa una stagione positiva, senza tuttavia mai davvero inserirsi nella lotta per la promozione. In collaborazione con il Sestu, nel marzo 2014 la societ\u00e0 organizza la \"final eight\" della Coppa Italia di categoria, prima fase finale di una manifestazione nazionale di calcio a 5 ad essere ospitata in Sardegna. \nSquadra Femminile.\nRilevato il titolo della Janas Cagliari, storica formazione femminile cittadina, nel 2014 la societ\u00e0 inaugura il \"Futsal Femminile Cagliari\" che nella stagione 2014-15 partecipa al campionato di Serie C1 regionale. Grazie all'innesto degli spagnoli V\u00edctor L\u00f3pez e Hugo Bern\u00e1rdez, nel 2014-15 il Cagliari si qualifica sia alla Coppa Italia sia ai play-off promozione; in entrambe le sfide la squadra \u00e8 eliminata al primo turno. Dopo vari successi, nel 2020-2021 disputa ancora il campionato di serie A.\nIl ritorno nei campionati regionali.\nDurante l'estate del 2017 la societ\u00e0 rinuncia alla serie A2, iscrivendosi al campionato regionale di Serie C1. Nella stagione 2019-20 la squadra raggiunge la finale di Coppa Italia regionale, venendo per\u00f2 sconfitta dall'Athena Oristano per 9-2. In seguito all'interruzione del campionato a causa della pandemia di COVID-19 del 2020, avvenuta quando il Cagliari occupava il primo posto a pari merito con il C'\u00e8 Chi Ciak, il consiglio direttivo del comitato regionale sardo sancisce la promozione straordinaria di entrambe le societ\u00e0 in Serie B. A vincere il campionato \u00e8 tuttavia il C'\u00e8 Chi Ciak, premiato dalla classifica avulsa.\nStatistiche e record.\nSi riportano di seguito le partecipazioni ai campionati della societ\u00e0 dalla stagione 1997-98 in poi."}
{"id": "738128", "revid": "793215", "url": "https://it.wikipedia.org/wiki?curid=738128", "title": "Michele Zannotti", "text": "Allievo in patria del medico Antonio Gervasio, si laure\u00f2 in medicina presso l'ateneo napoletano, ma gli studi di matematica, per la quale provava un appassionato interesse, lo spinsero a conseguire anche la laurea in fisica e matematica (1828). Insegn\u00f2 dapprima nell'Abbazia di Montecassino, dove ebbe per allievo lo storico e patriota padre Luigi Tosti, quindi, come precettore, a Salerno e infine a Napoli. Nella capitale del Regno gli fu affidata la prima cattedra di Meccanica razionale all'Universit\u00e0 e, poi, dal 1862 quella di Fisica e Matematica.\nFu socio dell'Accademia Pontaniana e dell'Istituto d'incoraggiamento alle Scienze e fu insignito della croce di Cavaliere dell'Ordine della Corona d'Italia. Tra le sue opere spiccano \"Elementi di meccanica\", \"Elementi di fisica positiva\", \"Primi rendimenti di meccanica e di fisica\", \"Elementi di scienza del calcolo\" ed \"Elementi di trigonometria rettilinea e sferica\"."}
{"id": "738129", "revid": "344503", "url": "https://it.wikipedia.org/wiki?curid=738129", "title": "Hank Corwin", "text": "\u00c8 stretto collaboratore di Robert Redford ed Oliver Stone, per il quale ha montato svariati film tra cui \"Assassini nati\": in particolare per questa pellicola, il montatore \u00e8 divenuto famoso per la sua scelta - in fase di montaggio - di creare degli sfondi \"psicologici\", che rappresentassero cio\u00e8 immagini che spesso colleghiamo con il nostro cervello e non sfondi naturali. Corwin \u00e8 stato attore in \"Paese selvaggio\" di David Greene e in \"Assassini nati\", in un ruolo non accreditato: \u00e8 il padre di Mickey Knox."}
{"id": "738133", "revid": "6923", "url": "https://it.wikipedia.org/wiki?curid=738133", "title": "Teodoro Studita", "text": "Divenne famoso per la sua zelante opposizione all'iconoclastia, per la regola monastica da lui introdotta e per il gran numero di liturgie da lui composte, in particolare il Triodion di Quaresima che \u00e8 ancora oggi di pratica frequente nella Chiesa ortodossa. Viene considerato santo e ricordato il giorno 11 novembre.\nBiografia.\nTeodoro nacque a Costantinopoli intorno al 758 o 759, battendosi coraggiosamente fin dalla giovent\u00f9 in difesa delle icone presenti nella capitale dell'impero bizantino, minacciate dalla politica religiosa imperiale. Nel 794 succedette al proprio zio Plato (o Platone), che lo aveva persuaso a prendere i voti monacali dieci anni prima, nella direzione del monastero di Sakkoudion (o Sakkudion) in Bitinia.\nPoco tempo dopo tuttavia fu esiliato a Tessalonica per aver scomunicato Costantino VI che aveva divorziato dalla moglie Maria per sposare Teodota.\nDopo la morte dell'imperatore, nel 797, fu richiamato in patria con tutti gli onori, lasci\u00f2 Saccudium che nel frattempo era stata saccheggiata dagli Arabi e si trasfer\u00ec nel monastero di Studion in Costantinopoli, dove intraprese una forte campagna in favore dell'ascetismo e di riforme monastiche. I punti focali della sua regola, utilizzata in seguito sia nei monasteri bizantini che in quelli russi, come il Pe\u010derska Lavra e il Po\u010dajivska Lavra, si possono enucleare in clausura, povert\u00e0, disciplina, studio, servizi religiosi e lavoro manuale. Viene ricordato anche per aver autorizzato i suoi monaci a sbriciolare noce moscata (una delle spezie pi\u00f9 costose all'epoca) sulla loro zuppa di piselli quando questi erano costretti a mangiarla. \nNell'809 fu di nuovo bandito a causa del suo rifiuto di ricevere la comunione dal patriarca Niceforo I, il quale aveva reintegrato il prete Giuseppe nonostante quest'ultimo avesse officiato le nozze tra Costantino e Teodota.\nNell'811 fu richiamato dall'esilio da Michele I Rangabe, sul quale aveva molta influenza, e fu di nuovo bandito nonch\u00e9 flagellato nell'814 a causa della sua strenua opposizione all'editto dell'Imperatore Leone V il quale proib\u00ec la venerazione delle immagini sacre. Liberato nell'821 dall'Imperatore Michele II, promosse nell'824 un'insurrezione contro lo stesso a giudicato dal santo troppo indulgente nei confronti degli iconoclasti. Quando i suoi piani fallirono, Teodoro ritenne opportuno allontanarsi da Costantinopoli.\nDa allora visse peregrinando per vari monasteri in Bitinia, dove, in quello di Calkite, mor\u00ec l'11 novembre 826. Fu seppellito nel monastero ma il suo corpo fu successivamente traslato nel monastero di Studion il 26 gennaio 844.\nOpere.\nTeodoro compose in vita un gran numero di opere letterarie di cui di seguito verranno ricordate le pi\u00f9 importanti:\nFu inoltre autore di epigrammi su vari soggetti, alcuni dei quali dimostrano una considerabile originalit\u00e0, e di alcuni inni sacri. Come tutti i monaci dello Studion, Teodoro fu inoltre famoso per la sua calligrafia e per la sua bravura nel copiare manoscritti.\nCulto.\nViene considerato santo sia dalla Chiesa cattolica sia da quelle ortodosse ed \u00e8 ricordato da entrambe il giorno 11 novembre"}
{"id": "738138", "revid": "112725119", "url": "https://it.wikipedia.org/wiki?curid=738138", "title": "Ivana Ramella", "text": "\u00c8 stata la prima annunciatrice della televisione privata italiana e il primo volto in assoluto ad essere apparso in una trasmissione non Rai.\nBiografia.\nIl 20 aprile 1972, lesse il suo primo video messaggio nella storica Telebiella:\nIvana Ramella, moglie del pioniere della tv libera italiana Giuseppe Sacchi, , in precedenza era stata conduttrice di un programma per bambini della Televisione svizzera di lingua italiana, quando tale televisione era largamente seguita, soprattutto in Italia settentrionale.\n\u00c8 rimasta nel mondo delle televisioni locali come rappresentante legale della testata Telebiella A 21, emittente di cui conduce anche il telegiornale, in onda anche su altre emittenti piemontesi.\nIl 6 novembre 2006, in occasione dei 35 anni di Telebiella, Giuseppe Sacchi ha dedicato proprio alla moglie Ivana Ramella il premio dato dall'Unione Industriali biellesi all'emittente."}
{"id": "738139", "revid": "1952296", "url": "https://it.wikipedia.org/wiki?curid=738139", "title": "Basilica di San Vincenzo in Prato", "text": "La basilica di San Vincenzo in Prato (nome originario paleocristiano basilica virginum) \u00e8 un luogo di culto cattolico di Milano situato in via Daniele Crespi, non lontano dalla Darsena di Porta Ticinese. \u00c8 una delle basiliche paleocristiane di Milano. \nSi tratta dell'unica chiesa milanese che conservi un autentico stile paleocristiano del primo tipo canonico, simbolo della semplicit\u00e0; per l'assenza di sovrapposizioni di altri stili, \u00e8 una sorta di catalogo delle componenti architettoniche paleocristiane. Pu\u00f2 anche dare l'idea di come fosse la prima antica \"Basilica vetus\", perch\u00e9 ha similitudini di forme, proporzioni ed aspetti stilistici.\nStoria.\nLa prima pi\u00f9 antica chiesa fu fondata dal re longobardo Desiderio, nell'anno 770, che la dedic\u00f2 alla Vergine. Poi mut\u00f2 dedicazione in San Vincenzo, perch\u00e9 furono trovate le sue spoglie, conservate in urna nella cripta, assieme a quelle di San Quirino e Nicomede, trovate nell'859, e di Sant'Abbondio trovate nel 1000. L'epiteto \u201cin Prato\u201d, fu acquisito perch\u00e9 sita nel podere detto \"Prata\", di propriet\u00e0 del vescovo Odelperto, che nel gennaio dell'806 lo concesse ad Arigauso, abate del monastero di Sant'Ambrogio, in virt\u00f9 dei suoi servigi, a patto che tornasse nelle mani della curia milanese alla sua morte.\nNell'806 fu aggiunto alla chiesa un monastero benedettino, e tra il IX e XI secolo, i monaci ricostruirono la chiesa ormai cadente, ma sullo stesso impianto ed aspetto.\nNel 1520 il monastero fu soppresso e nel 1598 la chiesa fu restaurata ed adibita a parrocchia.\nNel 1797, in seguito alle leggi napoleoniche e come molti templi italiani, la chiesa fu sconsacrata per essere adibita a magazzino militare, stalla e caserma; nell'Ottocento fu adibita a fabbrica di prodotti chimici e, curiosamente, il campanile era usato come ciminiera.\nFinalmente, nel 1880-90, su sollecitazione delle Commissioni cittadine facenti capo all'Accademia di Belle Arti di Brera, l'architetto Gaetano Landriani, responsabile dei restauri alla vicina Basilica di sant'Ambrogio, la restaur\u00f2 conferendole l'aspetto attuale e la ripristin\u00f2 al culto ponendola sotto il territorio della parrocchia di sant'Ambrogio. In questo restauro la chiesa venne ornata da decorazioni neopaelocristiane opera del pittore Attilio Nicora. \nNella seconda met\u00e0 del secolo XX una successione di interventi degli architetti milanesi Vito e Gustavo Latis ha lavorato sulle pavimentazioni (1962), sul tetto (1973), ha realizzato la riforma degli altari a seguito del Concilio vaticano II con l'eliminazione di alcuni dei rifacimenti ottocenteschi \"in stile\" tra cui gran parte delle decorazioni pittoriche e gli amboni e balaustre in cemento, nonch\u00e9 la ricollocazione come pala d'altare della quattrocentesca \"Madonna del pianto\" (1972-78), ha realizzato l'inserimento delle nuove vetrate su disegno di Marta Latis (1980-88), il restauro della cripta (1989).\nDescrizione.\nArchitettura.\nQuesta piccola basilica paleocristiana in mattoni a vista e che misura 40 per 20 metri circa, \u00e8 sopravvissuta con l'originale struttura perch\u00e9 a ogni restauro non fu mai modificata sostanzialmente ed \u00e8 l'unica che rimane a testimoniare il pi\u00f9 antico aspetto della cristianit\u00e0 milanese.\nFu costruita sul luogo di un tempio romano eretto sulla via per Vigevano e forse dedicato a Giove o un oratorio che si trovava al centro di una necropoli romana, di cui alcuni reperti sono murati sul fianco sinistro esterno della chiesa.\nSull'altare maggiore \u00e8 visibile un bell'affresco della Crocifissione del XV secolo detto \"la Madonna del pianto\" proveniente dalla vicina demolita chiesa di San Calocero e attribuito alla scuola degli Zavattari. Nella navatella di destra \u00e8 collocato un frammento di affresco sempre proveniente da S. Calocero, \"la Madonna dell'aiuto\"; nella navatella sinistra una colonna romana che sosteneva fino al 1885 la prima campata dell'arcata sinistra. La cripta (nella quale riposa il corpo di San Quirino Martire) \u00e8, assieme alla cripta di San Giovanni in Conca, l'unica cripta romanica originale rimasta a Milano.\nIl battistero ottagonale che si trova all'esterno, sulla sinistra, \u00e8 opera dell'architetto Paolo Mezzanotte e venne aggiunto nel 1932 con la benedizione del cardinale Schuster: la \"Pietra santa\" qui contenuta e facente parte del fonte battesimale, proviene dalla Chiesa di San Nazaro in Pietrasanta, demolita nel 1889 per lasciare spazio alla nuova Via Dante.\nLe tre semplici porte in rame sbalzato sono dello scultore Geminiano Cibau.\nOrgani a canne.\nOrgano maggiore.\nSulla cantoria in controfacciata, si trova l'organo a canne Mascioni \"opus 1146\" costruito nel 1998 riutilizzando la cassa e parte del materiale fonico del precedente organo Bernasconi del 1897.\nLo strumento e a trasmissione mista, meccanica per i manuali e il pedale, elettrica per i registri e le combinazioni, ed ha due tastiere di 58 note ciascuna ed una pedaliera di 30 note.\nOrgano corale.\nNell'abside, dietro l'altare maggiore, si trova un secondo organo a canne, costruito dalla ditta Mascheroni. Lo strumento, a trasmissione integralmente meccanica, ha un'unica tastiera di 51 note ed una pedaliera dritta di 12 note."}
{"id": "738140", "revid": "767487", "url": "https://it.wikipedia.org/wiki?curid=738140", "title": "La bella Otero (film)", "text": "La bella Otero (\"La Belle Otero\") \u00e8 un film del 1954 diretto da Richard Pottier. Si tratta di una pellicola biografica su Carolina Otero, pi\u00f9 nota come \"La Belle Otero\", celebre ballerina delle Folies Berg\u00e8re della fine del XIX secolo."}
{"id": "738141", "revid": "1013865", "url": "https://it.wikipedia.org/wiki?curid=738141", "title": "Provincia di Gaza", "text": "La provincia di Gaza \u00e8 una provincia del Mozambico meridionale.\nGeografia fisica.\nLa provincia confina a nord-ovest con lo Zimbabwe, a nord-est con la provincia di Manica, ad est con la provincia di Inhambane; a sud si affaccia sull'Oceano Indiano e confina con Maputo, e a ovest confina con il Sudafrica.\nIl territorio \u00e8 costituito da un'ampia pianura costiera ed il territorio si eleva gradualmente solo ad occidente. Nell'area occidentale scorre il fiume Limpopo che dopo aver ricevuto da ovest il Rio Dos Elefantes attraversa la pianura centrale per andare a sfociare nell'Oceano Indiano. L'area settentrionale \u00e8 drenata dal fiume Changane che dopo aver segnato parte del confine con l'Inhambane confluisce nel Limpopo. La costa \u00e8 caratterizzata da ampi tratti di zone umide ricche di mangrovie.\nLa provincia ospita il parco nazionale del Limpopo in prossimit\u00e0 della diga di Massingir.\nIl capoluogo della provincia \u00e8 la citt\u00e0 di Xai-Xai, posta sulla costa in corrispondenza della foce del fiume Limpopo.\nGeografia antropica.\nSuddivisioni amministrative.\nLa provincia \u00e8 divisa nei seguenti distretti:"}
{"id": "738142", "revid": "228587", "url": "https://it.wikipedia.org/wiki?curid=738142", "title": "Politichese", "text": "Nel gergo giornalistico italiano, e nel linguaggio della comunicazione politica, il termine politichese \u00e8 un neologismo utilizzato per indicare un sottocodice della lingua italiana, facente parte del linguaggio della politica, caratterizzato da uno stile ampolloso, criptico, inutilmente complicato, utilizzato con consapevolezza dai politici italiani nella comunicazione pubblica.\nIl termine \u00e8 nato alla fine degli anni cinquanta per indicare la retorica volutamente incomprensibile al grande pubblico che i politici italiani utilizzavano.\nUn noto esempio \u00e8 l'espressione \"convergenze parallele\", ossimoro d'autore attribuita, per tradizione, ad Aldo Moro che l'avrebbe utilizzata per indicare, attraverso un paradosso, la prospettiva politica, da lui sempre auspicata a determinate condizioni, di una convergenza con la sinistra italiana (un'apertura alle successive esperienze politiche del cosiddetto centro-sinistra \"organico\" e del compromesso storico).\nIn teoria qualunque discorso pu\u00f2 essere bollato di politichese se \u00e8 confezionato apposta per non informare, non spiegare, per difendere il proprio operato da controlli, accertamenti, critiche, per affrontare qualunque argomento in qualunque contesto pubblico senza in realt\u00e0 dire alcunch\u00e9. Gli ingredienti variano da politico a politico: metafore, vaghezza, genericit\u00e0, ambiguit\u00e0, evasivit\u00e0, termini specialistici, astrazioni, stereotipi, allusioni, tautologie."}
{"id": "738144", "revid": "1543377", "url": "https://it.wikipedia.org/wiki?curid=738144", "title": "Giuseppe Galasso", "text": "Biografia.\nOrigini e formazione.\nNato a Napoli nel 1929, figlio di un artigiano vetraio, era rimasto orfano di madre nel 1941 e aveva fatto un po' di tutto, anche lo sguattero e il facchino, per aiutare a mandare avanti la famiglia. L'intenso amore per la lettura, maturato precocemente, ne aveva poi indirizzato il percorso\". A Napoli, prese prima l'abilitazione magistrale, nel 1946, all'Istituto Magistrale \u00abPasquale Villari\u00bb di Napoli, poi l'anno dopo la licenza liceale al Liceo Umberto I, da privatista.\nL'attivit\u00e0 accademica.\nLaureatosi prima in storia medievale e successivamente in Lettere, presso l'Universit\u00e0 Federico II di Napoli, vinse nel 1956 una borsa di studio messa a disposizione dall'Istituto Italiano per gli Studi Storici, di cui sarebbe divenuto successivamente segretario. A partire dal 1963, dopo aver conseguito la libera docenza, inizia l'insegnamento universitario nelle universit\u00e0 di Salerno, Cagliari e Napoli.\n\u00c8 stato ordinario di Storia Medievale e Moderna presso l'ateneo federiciano dal 1966. \u00c8 stato anche eletto preside della Facolt\u00e0 di Lettere e filosofia della stessa universit\u00e0 dal 1972 al 1979. \u00c8 stato quindi docente di storia moderna all'universit\u00e0 Suor Orsola Benincasa di Napoli.\n\u00c8 stato presidente della Societ\u00e0 napoletana di storia patria dal 1980, e membro del consiglio scientifico della Scuola Superiore di Studi Storici di San Marino. \u00c8 stato presidente della Biennale di Venezia dal dicembre 1978 al marzo 1983 e della Societ\u00e0 Europea di Cultura dal 1982 al 1988. Dal 1977, \u00e8 stato socio dell'Accademia dei Lincei.\nDal 1979 al 1993 ha diretto la rivista \"Prospettive Settanta\", ha fatto parte del comitato direttivo della \"Rivista storica italiana\", diretto la \"Storia d'Italia\", edita dalla Utet, e la rivista \"L'Acropoli\", edita dalla Rubbettino.\nAttivit\u00e0 politica.\nLa cultura storiografica gli fece porre la massima attenzione sull'idea di libert\u00e0 politica: \u00abnon \u00e8 per caso \u2013 egli afferma \u2013 che i modelli della moderna libert\u00e0 in Europa fossero generalmente ravvisati ed esaltati nella storia delle antiche citt\u00e0 greche e di Roma repubblicana. Soltanto quando agli inizi del XIX secolo fu istituito un confronto analitico e specifico fra la \u2018libert\u00e0 degli antichi\u2019 e la \u00ablibert\u00e0 dei moderni\u00bb si cominci\u00f2 ad acquisire una pi\u00f9 conveniente coscienza di ci\u00f2 che il mondo moderno aveva innovato e trasformato nell\u2019idea antica di libert\u00e0\u00bb.\nEsponente del Partito Repubblicano Italiano, dal 1970 al 1993 \u00e8 stato consigliere comunale a Napoli, di cui \u00e8 stato anche assessore alla Pubblica Istruzione dal 1970 al 1973. Nel 1975 fu incaricato sindaco della citt\u00e0, ma rinunci\u00f2 all'incarico perch\u00e9 impossibilitato a costituire una giunta.\n\u00c8 stato membro della Camera dei deputati per il Partito repubblicano nella IX, X e XI legislatura (dal 1983 al 1994).\nTra il 1983 e il 1987 \u00e8 stato sottosegretario al Ministero dei Beni Culturali e Ambientali (primo e secondo governo Craxi). In tale qualit\u00e0 \u00e8 stato autore di una serie di decreti ministeriali che hanno imposto vincoli su diversi beni paesaggistici (cosiddetti \"galassini\"): successivamente diede a tale complesso amministrativo fondamento legislativo pi\u00f9 solido di quello offerto dalla precedente legge Bottai del 1\u00ba giugno 1939, n. 1089, facendosi promotore della legge 8 agosto 1985, n. 431 per la protezione del paesaggio (detta \"legge Galasso\"). Dal 1988 al 1991 (governo De Mita - sesto governo Andreotti) \u00e8 stato sottosegretario al Ministero per l'intervento straordinario nel mezzogiorno.\nL'attivit\u00e0 giornalistica.\nAll'attivit\u00e0 accademica e politica, Galasso intrecci\u00f2 anche un'intensa attivit\u00e0 giornalistica, in veste di editorialista e di protagonista di dibattiti culturali: tra i tanti, quello dell\u2019aprile 2007 sul \u201cCorriere della Sera\u201d attorno all\u2019omologazione del Risorgimento \u2013 e poi della Resistenza \u2013 come brigatismo \"ante-litteram\", da lui nettamente respinta.\nHa collaborato a numerosi quotidiani e periodici nazionali: Il Mattino\" di Napoli, Il Corriere della Sera\", La Stampa, L'Espresso, tra le principali. Diresse la rivista Comprendre, organo ufficiale della Fondazione veneziana \"Societ\u00e0 Europea di Cultura\".\nSecondo Emanuele Macaluso, Giuseppe Galasso \u00abfu una delle personalit\u00e0 della cultura italiana che si impegnarono nell\u2019agone politico non solo attraverso i libri, le riviste, e i giornali, ma nei partiti e in parlamento. Questo impegno assunse un carattere particolare nel Mezzogiorno. A questo proposito basti ricordare due riviste, \u201cNord e Sud\u201d di ispirazione laica e repubblicana diretta da Francesco Compagna, intellettuale e parlamentare repubblicano e \u201cCronache meridionali\u201d diretta da Giorgio Amendola, Mario Alicata e Francesco De Martino. Rileggere i nomi (tra cui Galasso), i contributi culturali e le polemiche che si intrecciarono tra le due riviste aiuta a capire cosa significarono non solo per il Mezzogiorno ma per tutto il Paese\u00bb.\nGli ultimi anni e la morte.\nSabino Cassese ha dichiarato che Galasso ha lavorato ad un testo storico-politico ancora la sera prima del decesso, avvenuto nella notte nella sua casa di Pozzuoli il 12 febbraio 2018; aveva 88 anni.\nContributo storiografico.\nGiudicato \"degno e agguerrito successore del crociano di stretta osservanza Carlo Antoni\", fu in effetti autore di saggi filosofici e di studi su Benedetto Croce, del quale ha curato la riedizione delle opere per la casa editrice Adelphi.\nLa pubblicistica storiografica ha attraversato tutto il prolifico arco della vita di Galasso, che per l'editore Laterza ha curato una \"Storia d'Europa\". Peraltro, le sue pagine sul Risorgimento hanno delineato \"le specificit\u00e0 e le particolarit\u00e0 della nostra storia nazionale, rivisitano le tappe fondamentali che hanno permesso la creazione dello Stato nazionale unitario\": il \u00abnuovo ordine italiano\u00bb conferma, secondo Galasso, \u00abche le apparenze di precariet\u00e0, di ambiguit\u00e0, di contraddittoriet\u00e0, di debolezza di questa storia non ne inficiavano il dinamismo, per quanto diversi per consistenza e qualit\u00e0 potessero essere gli approdi di tale dinamismo. Forza della debolezza, inevitabile, e al tempo stesso preziosa\u00bb.\n\u00c8 autore di numerose pubblicazioni sulla storia dell'Italia meridionale (ha tra l'altro diretto una \"Storia del Mezzogiorno d'Italia\" con Rosario Romeo). Studiando il Vicereame spagnolo e il regno borbonico, afferm\u00f2 che \"Napoli fu per il Mezzogiorno perfino di pi\u00f9 di quel che Parigi fu per la Francia prima e dopo la Grande Rivoluzione\": la \u00abnazione napolitana\u00bb, della quale si cominci\u00f2 a parlare sempre pi\u00f9 dalla fine del secolo XVI, ebbe \"nella capitale del Regno il suo principale e pi\u00f9 determinante crogiolo, e come tale per lunghissimo tempo riconosciuto e accettato; e avrebbe costituito un retaggio destinato a perdurare anche a di l\u00e0 dell\u2019unificazione italiana nel 1861. Nel secolo XVII, e ancor pi\u00f9 nel XVIII e nel XIX, la coscienza napoletana si nutr\u00ec largamente dell\u2019orgoglio di avere una grande capitale, degna di figurare tra le maggiori citt\u00e0 d\u2019Europa, in posizione naturale felicissima e seducente, ricca di memorie classiche e recenti, con una vita artistica e culturale di grande spessore e per lunghissimo tempo piena di novit\u00e0 e di invenzioni, animata nelle sue strade da una vivacit\u00e0 e molteplicit\u00e0 cromatica e sonora della sua folla cittadina senza pari in Europa, quale apparve anche a Goethe e a tanti altri spiriti eletti della cultura italiana ed europea\". Eppure, a suo modo di vedere, \"Il monopolio, il centralismo e la centralit\u00e0 di Napoli nella vita del Regno non valse, peraltro, ad assicurare un\u2019omogeneizzazione tale da assorbire e risolvere totalmente in s\u00e9 la personalit\u00e0 delle dodici province del Regno\".\nA proposito dell'Illuminismo napoletano, poi, Giuseppe Galasso, \"riprendendo uno spunto venturiano\", sostenne che \u00abil terreno su cui si muove Filangieri \u00e8 gi\u00e0, ormai, quello di un consapevole, pur se pratico, costituzionalismo, e di un costituzionalismo che non \u00e8 pi\u00f9 soltanto una questione di organizzazione e di tecnica del potere, bens\u00ec ormai di principio filosofico ed etico-politico\u00bb; di Mario Pagano, poi, \"Galasso ha sottolineato la profondit\u00e0 del dramma di \u00abuna generazione che si era ancora formata in pieno nel clima genovesiano, filangieriano, galianeo \u2013 ossia negli anni pi\u00f9 fervidi e felici dell\u2019Illuminismo napoletano\u00bb e che si trov\u00f2 a sperimentare \u00abla conversione ad un\u2019idea di rivoluzione, che certamente non entrava nei canoni ispiratori della sua milizia e attivit\u00e0 intellettuale\u00bb\".\nVicende giudiziarie.\nFu coinvolto nelle inchieste di Tangentopoli e sub\u00ec un lungo processo, dal quale usc\u00ec assolto dalle accuse.\nPrincipali pubblicazioni.\nLe principali pubblicazioni di Giuseppe Galasso sono:\nRiconoscimenti.\nIn riconoscimento della lunga carriera di storico e politico, Galasso ha ricevuto nel 2005 il \"Premio speciale della Cultura\" assegnato dalla Presidenza del Consiglio dei ministri per la sezione \"Storia\". Insieme al professore sono stati premiati, tra gli altri, l'artista Piero D'Orazio alla memoria, Alberto Ronchey per comunicazione e giornalismo, Nino Borsellino per la critica letteraria, Franco Modugno per il diritto e Giovanni Reale per la filosofia."}
{"id": "738146", "revid": "124649400", "url": "https://it.wikipedia.org/wiki?curid=738146", "title": "Tennistavolo ai Giochi olimpici", "text": "Le gare di tennistavolo si sono svolte a partire dalle Olimpiadi 1988 e prevedono eventi di singolo e doppio (sostituito dal 2008 dal torneo a squadre) sia maschili sia femminili.A dimostrarsi dominatori della disciplina sono gli atleti cinesi.\nMedagliere.\nAggiornato a ."}
{"id": "738147", "revid": "344503", "url": "https://it.wikipedia.org/wiki?curid=738147", "title": "Bob Bergen", "text": "Biografia.\nBergen ha doppiato Porky Pig in \"Tiny Toon Adventures\", \"Space Jam\", \"\", e nella trasmissione televisiva \"Duck Dodgers\", e ha diretto \"Jep!\", una versione dello spettacolo a giochi \"Jeopardy!\" per bambini.\nBob Bergen ha prestato la sua voce a Lupin III per il doppiaggio della Streamline Pictures negli anni ottanta e novanta. Ha interpretato No-Face nel film \"Spirited Away\", vincitore di un Emmy Award nel 2001.\nAttualmente \u00e8 uno dei presentatori di Disney Channel.\nNel campo dei videogiochi, Bergen ha doppiato Luke Skywalker in molti prodotti di \"Guerre stellari\", come ' e ', cos\u00ec come ha interpretato Wembelley di \"Fraggle Rock\"."}
{"id": "738150", "revid": "697352", "url": "https://it.wikipedia.org/wiki?curid=738150", "title": "Al Ahli", "text": ""}
{"id": "738155", "revid": "929528", "url": "https://it.wikipedia.org/wiki?curid=738155", "title": "Whitey on the Moon", "text": "Whitey on The Moon \u00e8 una poesia parlata o spoken word del 1970 di Gil Scott-Heron. \u00c8 la nona traccia dell'album di debutto di Scott-Heron Small Talk at 125th and Lenox. Il testo, ispirato all'allunaggio del 1969, tratta dell'ineguaglianza socio-culturale e razziale negli Stati Uniti della fine degli anni sessanta."}
{"id": "738191", "revid": "1782831", "url": "https://it.wikipedia.org/wiki?curid=738191", "title": "Wedge Antilles", "text": "Wedge Antilles \u00e8 un personaggio dell'universo di \"Guerre stellari\" presente nella trilogia originale.\nIl personaggio.\nEra un pilota di X-wing di leggendaria bravura; successivamente divent\u00f2 generale della Alleanza Ribelle, combattendo nella Guerra Civile Galattica.\nMentre Luke Skywalker era l'ultima speranza per gli Jedi e Ian Solo era un leader naturale, Wedge divent\u00f2 l'uomo del popolo, una specie di eroe della \"classe lavoratrice\".\nAntilles fu tra i pochi a sopravvivere alla battaglia di Yavin, di Hoth e di Endor. Fu anche l'unico pilota ad aver affrontato sia la prima \"Morte Nera\" sia la seconda e a sopravvivere ad entrambe le battaglie.\nStoria.\nProveniente dal pianeta Corellia, Wedge divent\u00f2 un pilota di caccia TIE e con l'aiuto di Sabine Wren diserta dall'Impero e diventa un membro essenziale dell'Alleanza Ribelle.\nMentre i piloti ribelli si preparano a partire per la Battaglia di Scarif, Wedge informa le truppe via radio che la Ribellione \u00e8 stata dirottata su Scarif e augura che la Forza sia con loro.\nSi un\u00ec alla battaglia contro la Morte Nera, pilotando uno X-wing del Red Squadron con il nome in codice \"Rosso Due\", assieme a Biggs e Luke Skywalker. Fu nell'avvicinamento alla stazione che Antilles pronunci\u00f2 le parole famose \"Guarda quanto \u00e8 grosso quell'affare!\". Wedge si difese bene nella battaglia distruggendo sei caccia Imperiali. Seguendo Skywalker nel tunnel, venne colpito da un TIE che ruppe il suo stabilizzatore. Riuscendo a fuggire, fu uno dei pochi a essere sopravvissuto alla distruzione della stazione.\nIn seguito fond\u00f2 il Rogue Squadron assieme a Luke Skywalker. Antilles riusc\u00ec a proteggere la base di Yavin IV dagli attacchi Imperiali e aiut\u00f2 a far evacuare la gente.\nWedge pilot\u00f2 un T-47 airspeeder modificato con lo Squadron durante la Battaglia di Hoth, riuscendo a distruggere un\nAT-AT. Nella stessa battaglia us\u00f2 uno X-wing per trasporti nella ritirata dei ribelli. Come parte dello Squadron, Antilles fu un personaggio chiave nel successo delle battaglie avvenute tra quella di Hoth e di Endor, inoltre divent\u00f2 il capo del Rogue Squadron dopo che Luke Skywalker abbandon\u00f2 la milizia per continuare il suo addestramento Jedi con Yoda.\nWedge assunse il nome in codice \"Capo Rosso\" durante la Battaglia di Endor, comandando una delle quattro divisioni principali della flotta dell'Alleanza Ribelle. Wedge entr\u00f2 nella struttura della seconda \"Morte Nera\" assieme a Lando Calrissian (che stava pilotando il \"Millennium Falcon\"), riuscendo a colpire gli obiettivi primari e a distruggerla. Wedge fu l'unico pilota della Alleanza a sopravvivere ad entrambi gli incontri con le due stazioni Imperiali.\nCol passare degli anni fond\u00f2 su Hosnian Prime un'accademia per giovani piloti della Nuova Repubblica diventando maestro di volo di Poe Dameron e Temmin Wexley.\nInfine partecip\u00f2 alla Battaglia di Exegol come cannoniere del Millennium Falcon su richiamo di Lando Calrissian e Chewbecca per affrontare la flotta dell'Imperatore Palpatine.\nInterpreti.\nDenis Lawson ha interpretato Wedge in tutti e tre i film della trilogia originale, eccetto in una scena di \"Una nuova speranza\". Nella scena riguardante il briefing pre-battaglia di Yavin IV, Luke parla brevemente con un personaggio seduto vicino a lui. Nel film e nella trama romanzata il personaggio viene identificato come Wedge; ma alcuni credono che, siccome questo personaggio non era stato interpretato da Denis Lawson nella scena, egli sia uno degli anonimi piloti ribelli. Alcuni fan si riferiscono a questo personaggio come \"Falso Wedge\".\nNel 2005, Pablo Hidalgo ha confermato che Colin Higgins ha interpretato Wedge nella scena citata\nsul suo blog. Nel primo, la voce di Lawson \u00e8 stata doppiata da David Ankrum, mentre Lawson ha usato la sua stessa voce nei successivi film, mascherando il suo naturale accento scozzese imitando l'accento americano. La voce di Wedge \u00e8 stata data da Don Scardino nella versione radiofonica di \"L'Impero colpisce ancora\" e da Jon Matthews in \"Il ritorno dello Jedi\". Lawson \u00e8 poi ritornato a interpretare Wedge prestandogli la voce nel videogioco \"\".\nDenis Lawson \u00e8 anche lo zio dell'attore Ewan McGregor che interpreta Obi-Wan Kenobi nella versione giovanile\nContinuit\u00e0.\nI fan di \"Guerre stellari\" spiegano la popolarit\u00e0 del personaggio identificandolo come un sopravvissuto: \u00e8 un personaggio minore che sopravvive in tutti e tre i film della trilogia originale senza l'aiuto del \"destino\" (fortuna, fato, o la Forza) che permette agli altri personaggi pi\u00f9 importanti di evitare i pericoli e sfuggire alla morte. \u00c8 anche l'unico pilota che sopravvive all'incontro a fuoco con tutte e due le stazioni spaziali dell'Impero.\nEsiste anche un termine creato all'esterno dell'universo di \"Guerre stellari\" riguardante il personaggio: Personaggio di tipo Wedge, che indica un personaggio ricoprente un ruolo minore con nessuna trama descritta alle spalle, e che \u00e8 caratterizzato dalla sua sopravvivenza in diverse situazioni mortali. Il contrario \u00e8 il Redshirt, il cui unico scopo \u00e8 morire in poco tempo dopo essere stato introdotto nella storia.\nAltri Media.\nNella popolare serie di videogiochi \"Final Fantasy\" a partire dal Sesto capitolo sono presenti all'interno dei giochi due personaggi, che solitamente ricoprono il ruolo di soldati o comunque un'attivit\u00e0 paramilitare, chiamati Wedge e Biggs, anche questo nome ripreso da un pilota ribelle della trilogia, caratteristica presenza che viene ripresa anche in numerosi spin-off della saga e in altri giochi prodotti da Square Enix.\nStar Wars Legends.\nVita iniziale.\nLa vita iniziale di Wedge era divisa tra la scuola su Corellia e il lavoro sulla stazione spaziale \"Gus Treta\" con la sua sorella maggiore Syal, mentre i suoi genitori Jagged e Zena gestivano una stazione di rifornimento. Syal fugg\u00ec da casa quando Wedge aveva 7 anni e non si videro pi\u00f9 fino alla battaglia di Endor. Wedge spese met\u00e0 di ogni anno in una scuola di Corellia e l'altra met\u00e0 sulla stazione orbitale, imparando a pilotare.\nDifensore della Nuova Repubblica.\nNegli anni successivi alla battaglia di Endor Wedge and\u00f2 in battaglia contro gli ssi-ruuk assieme allo Squadron con i compagni Tycho Celchu e Wes Janson. Antilles partecip\u00f2 anche alla difesa dagli attacchi dei Nagai e dei Tof, svolgendo in seguito molte missioni importanti; la pi\u00f9 importante, che prevedeva la cattura del \"Gran Visir\" Sate Pestage, sfortunatamente non ebbe successo.\nWedge divise temporaneamente lo Squadron dopo l'insuccesso e partecip\u00f2 in diversi eventi di pubbliche relazioni in favore della Repubblica. Wedge ricompose lo Squadron nel 6,5 ABY reclutando nuovi membri, tra cui Corran Horn, il Gand Ooryl Qrygg, e Gavin Darklighter, che divent\u00f2 il leader della squadra durante la guerra degli yuuzhan vong.\nNelle missioni successive Wedge condusse la squadra alla riconquista di Borleias, una zona importante da cui far partire l'assalto su Coruscant. Con le difese del pianeta maggiori del previsto, la squadra ritorn\u00f2 con un piano diverso formulato da Corran Horn. Nella battaglia Horn rimase sul pianeta, e Wedge scopr\u00ec con stupore che il suo amico era rimasto vivo, e che era stato riportato indietro alla base principale da Tycho Celchu e Mirax Terrik.\nConquista di Coruscant.\nGrazie alla cattura di Borleias, l'alleanza fu pronta per assaltare Coruscant. Wedge liber\u00f2 alcuni membri dell'organizzazione criminale Sole Nero da Kessel e li mise su Coruscant per dar fastidio all'Impero, comandato da Ysanne Isard. Wedge, sotto la falsa identit\u00e0 di \"Colonnello Antar Roat\", ispezion\u00f2 la capitale assieme a Pash Cracken per cercare di trovare un modo di spegnere gli scudi planetari per avviare una invasione. Wedge aveva piazzato segretamente su Coruscant il compagno Tycho Celchu per avere le spalle coperte. Wedge venne riconosciuto da molti come il \"Conquistatore di Coruscant\" e fu il principale oratore durante il funerale di Corran Horn, creduto morto a causa di un evento non chiaro. Su Coruscant Wedge incontr\u00f2 la sua futura moglie Iella Wessiri. Nelle settimane successive Wedge comp\u00ec diverse missioni minori, tra cui il trasporto di bacta e una missione diplomatica su Ryloth per salvare Tycho dalle accuse di omicidio e tradimento.\nWedge e il resto della sua squadra lasciarono i propri impegni per combattere nel conflitto conosciuto come Guerra del Bacta contro Ysanne Isard.\nLa guerra del Bacta e oltre.\nAntilles, operando dalla stazione su Yag'Dhul, port\u00f2 il Rogue Squadron in una campagna che ebbe successo e permise di catturare un Distruttore Stellare Imperiale, caus\u00f2 la caduta del prezzo del Bacta, e mise fine al governo di Ysanne Isard. Dopo la fine della guerra Wedge e i suoi compagni ritornarono nei ranghi della Nuova Repubblica.\nDopo la sconfitta di Zsinj Wedge condusse lo Squadron nella campagna militare contro Thrawn.\nWedge lavor\u00f2 principalmente da una cabina di X-wing nelle battaglie di Sluis Van e della flotta Katana. Dopo la caduta di Coruscant, Antilles riconfigur\u00f2 lo Squadron in una unit\u00e0 multicombattente. Wedge cre\u00f2 una forza militare dotata di V-wing, B-wing, ed E-wing, con oltre 100 starfighter in totale. Wedge partecip\u00f2 alle battaglie di Mon Calamari e di Phaeda, lasciando in seguito il comando della flotta mantenendo comunque il rango, ritornando alle attivit\u00e0 di pilota e agente.\nNell'11 ABY, Wedge prepar\u00f2 la missione verso il Grappolo Maw per salvare i prigionieri Wookiee.\nNel 13 ABY Wedge si trov\u00f2 nel ruolo di diplomatico assieme a Tycho, Wes e Hobbie, in missione sul pianeta Adumar. Anche con un leader dell'Intelligence corrotto e cento starfighter contro di essi, riuscirono a convincere gli abitanti di Adumar a schierarsi con la Repubblica, unificando cos\u00ec il pianeta. Wedge partecip\u00f2 alla battaglia di Adumar, che concluse la minaccia Imperiale sul pianeta e caus\u00f2 la diserzione dell'Ammiraglio Teren Rogriss. Wedge incontr\u00f2 di nuovo Iella Wessiri sul pianeta, e le propose di sposarlo; accettando la sua offerta Wedge spos\u00f2 la futura moglie dopo l'incidente di Adumar.\nWedge comand\u00f2 una flott\u00e0 della Nuova Repubblica nella Battaglia di Almania nel 17 ABY. Wedge cap\u00ec che i distruttori stellari nemici erano controllati da droidi e riusc\u00ec a scoprire un punto debole per vincere la battaglia. Sotto il comando di Garm Bel Iblis, Wedge e Corran Horn cercarono indizi riguardo all'organizzazione \"Vengeance\" su Bothawui durante la crisi del documendo Caamas nel 19 ABY. Wedge si ritir\u00f2 dalla milizia al termine della Guerra Civile Galattica. Da Iella ricevette due figlie, Syal e Myri.\nGuerra degli yuuzhan yong.\nCon l'inizio della guerra degli yuuzhan vong, la Nuova Repubblica chiese a Wedge di riprendere il proprio ruolo nella milizia. Riprendendo il vecchio rango di generale, Antilles venne messo al comando di una delle tre flotte di difesa a Coruscant.\nNelle battaglie che seguirono, Antilles riusc\u00ec a fuggire in un X-wing abbandonato e a distruggere una squadra di coralskippers senza il droide astromeccanico di supporto. Anche se la sua flotta era stata seriamente danneggiata, la Repubblica cont\u00f2 la battaglia di Borleias come un successo, in quanto i Vong impiegarono mesi per conquistare il pianeta, dando il tempo ai sopravvissuti di riunirsi. Antilles continu\u00f2 a partecipare alla guerra e fu presente durante la liberazione di Coruscant.\nSeconda Crisi Corelliana.\nWedge si ritir\u00f2 alla fine della guerra contro i Vong, e non partecip\u00f2 alla Guerra dello Sciame. Quando aumentarono i conflitti tra l'Alleanza Galattica e il pianeta Corellia, Wedge decise inizialmente di non schierarsi da alcuna parte. Dopo che agenti della alleanza giunsero a casa sua e lo portarono a Coruscant per essere rinchiuso in cella, la sua decisione si fece facile. Dopo la fuga, prese parte alla Difesa Corelliana con il grado di Generale diventando il coordinatore del ministero della guerra. Wedge escogit\u00f2 un piano per assaltare il pianeta Tralus in maniera da non uccidere un grande numero di civili corelliani. Assieme ad Ian Solo comand\u00f2 le forze corelliane nella battaglia di Tralus dove dovette affrontare la sua figlia Syal. Wedge era in aperto disaccordo con alcune azioni pianificate dal cugino di Ian, Thrackan Sal-Solo."}
{"id": "738193", "revid": "44939", "url": "https://it.wikipedia.org/wiki?curid=738193", "title": "Trascrizione del DNA", "text": ""}
{"id": "738195", "revid": "111914468", "url": "https://it.wikipedia.org/wiki?curid=738195", "title": "Tour de France 1948", "text": "Il Tour de France 1948, trentacinquesima edizione della Grande Boucle, si svolse in ventuno tappe tra il 30 giugno e il 25 luglio 1948, per un percorso totale di 4 992\u00a0km. \nFu vinto, per la seconda e ultima volta, dallo scalatore italiano Gino Bartali (i due podi fino a quel momento da lui conseguiti nella Grande Boucle coincisero con i due trionfi). Bartali detiene tuttora il primato di aver vinto due edizioni del Tour con il pi\u00f9 lungo periodo di tempo intercorrente tra di esse (1938 e, per l'appunto, il 1948). A detta di molti, la vittoria del fiorentino al Tour del 1948 contribu\u00ec inoltre ad allentare il clima di tensione in Italia dopo l'attentato a Palmiro Togliatti del 14 luglio 1948.\nSi tratt\u00f2 della quarta edizione della corsa che vide il trionfo di un ciclista italiano. Bartali termin\u00f2 le proprie fatiche sulle roventi strade transalpine con il tempo di 147h10'36\". In seconda posizione nella classifica generale si piazz\u00f2 il passista-finisseur belga Briek Schotte (all'unico podio della carriera al Tour). Il passista francese Guy Lap\u00e9bie (anch'egli all'unico podio della carriera nella Grande Boucle) si classific\u00f2 al terzo posto della graduatoria generale.\nResoconto degli eventi.\nLa Grande Boucle part\u00ec da Parigi dirigendosi verso ovest, per poi far ritorno nella capitale da est. In questo Tour, che sconfin\u00f2 in tre stati (Belgio, Svizzera e Italia), i partenti furono 120 e a Parigi arrivarono 44 corridori. Le squadre, nazionali e regionali francesi, furono 12, sempre da 10 partecipanti ciascuno: sei francesi, due belghe, due italiane, una mista Olanda/Lussemburgo e una squadra internazionale che comprendeva belgi, italiani, svizzeri e il polacco Edouard Klabinski. \nLa corsa fu vinta da Gino Bartali dopo un'impresa che rimase nella storia del ciclismo. Il campione toscano a met\u00e0 Tour aveva accumulato 21 minuti di ritardo dal leader della corsa Louison Bobet che, nonostante le vittorie di tappa di Bartali, si era difeso sui Pirenei, tanto che molti giornalisti italiani a seguito della \"Grande Boucle\" se ne erano andati anzitempo, dando Bartali per spacciato.\nNel corso della prima tappa alpina, la tredicesima da Cannes a Brian\u00e7on, Bartali sui primi due colli, Allos e Vars, controll\u00f2 gli attacchi di Lazarides, Impanis e Robic, poi sul Colle dell'Izoard sferr\u00f2 il suo attacco alla maglia gialla. Robic fu l'ultimo a cedere al toscano, mentre Bobet perse svariati minuti. La maglia gialla rest\u00f2 sulle spalle del francese per circa un minuto soltanto, ma Bartali nella tappa successiva, da Brian\u00e7on ad Aix-les-Bains, con le scalate del Galibier, della Croix de Fer, del Portet, del Coucheron e del Granier, vinse nuovamente e conquist\u00f2 la leadership, difendendola sino a Parigi.\nLa vittoria al Tour divenne famosa anche per le vicende politiche a essa legate: L'indomani, con il ritardo ridotto a un solo minuto, La vittoria della tappa sanc\u00ec il definitivo trionfo al Tour dieci anni dopo l'ultima vittoria, record tuttora ineguagliato. Il trionfo di Bartali contribu\u00ec a rasserenare il clima di tensione nel Paese, essendo il ciclismo lo sport pi\u00f9 popolare in Italia.\nBartali fu anche il corridore che vinse il maggior numero di tappe in questa edizione: sette su ventuno. Il toscano fu maglia gialla al termine di nove delle ventuno tappe previste: fu leader della classifica generale al termine della prima frazione e, poi, alla fine delle ultime otto. Inoltre si aggiudic\u00f2 la maglia a pois di miglior scalatore.\nGino Bartali fu il nono corridore della storia del Tour de France ad imporsi in almeno due edizioni, dopo Lucien Petit-Breton, Philippe Thys (fino a quel momento unico ad imporsi in tre edizioni), Firmin Lambot, Ottavio Bottecchia, Nicolas Frantz, Andr\u00e9 Leducq, Antonin Magne e Sylv\u00e8re Maes. Come Lambot, Leducq, Magne e Maes, e a differenza degli altri, Bartali non vinse queste due edizioni consecutivamente. Torner\u00e0 una terza ed ultima volta al podio della corsa a tappe francese nell'edizione successiva (1949), stavolta non come vincitore, ma come secondo classificato dietro il rivale e connazionale Fausto Coppi.\nPer il secondo classificato Briek Schotte, che arriv\u00f2 sempre a Parigi nelle sue quattro partecipazioni alla \"Grande Boucle\", si tratt\u00f2 dell'unica volta in cui arriv\u00f2 nella top-ten della classifica generale. Il terzo della classifica generale, Guy Lap\u00e9bie, arriv\u00f2 sul podio alla prima partecipazione al Tour, e nell'unica volta in cui arriv\u00f2 a Parigi (avendo concluso anzitempo le edizioni 1949 e 1952)."}
{"id": "738196", "revid": "1431409", "url": "https://it.wikipedia.org/wiki?curid=738196", "title": "Ryder Cup", "text": "La Ryder Cup, ufficialmente nota come The Ryder Cup Matches, \u00e8 un torneo di golf che si disputa ogni due anni, a partire dal 1927 (fatta eccezione per alcune edizioni), tra una selezione di giocatori statunitensi e una di giocatori europei.\nSolitamente la competizione si svolge in autunno, nel mese di settembre o di ottobre.\nStoria.\nLa competizione, che prende il nome dal trofeo donato dall'inglese Samuel Ryder (1858\u20131936) alla federazione americana nel 1924, \u00e8 co-gestita dallo European Tour e dalla PGA of America.\nDal 1927 al 1971 il torneo si \u00e8 svolto tra la selezione degli Stati Uniti e quella della Gran Bretagna, con un netto predominio americano (15-3) ed un solo pareggio. Nel 1973 alla Gran Bretagna \u00e8 stata incorporata l'Irlanda e nel 1979 tutto il resto dell'Europa continentale. In seguito all'accettazione della squadra europea come antagonista di quella statunitense, il torneo \u00e8 risultato molto pi\u00f9 equilibrato: dal 1979 al 2018, infatti, si contano undici successi per l'Europa, otto per gli Stati Uniti ed un solo pareggio.\nLa Ryder Cup viene ospitata alternativamente nei due continenti: per l'Europa si sono sempre scelti dei campi da golf britannici, fatta eccezione per l'edizione del 1997, disputatasi al Valderrama Golf Club (Spagna) in onore dell'ex golfista spagnolo Severiano Ballesteros, quella del 2018, che si \u00e8 giocata a Saint-Quentin-en-Yvelines (Francia), e quella del 2023, che si giocher\u00e0 al Marco Simone Golf &amp; Country Club (Italia). Dopo l'edizione del 1999, a causa degli attentati terroristici dell'11 settembre 2001, fino all'edizione 2018 la Ryder Cup \u00e8 andata sempre in scena negli anni pari. L'edizione 2020 \u00e8 stata spostata al 2021 a causa della pandemia di COVID-19, perci\u00f2 la Ryder Cup viene nuovamente disputata negli anni dispari.\nTra le file europee \u00e8 da segnalare la presenza, in tre occasioni diverse (1993, 1995 e 1997), di uno dei pi\u00f9 celebri giocatori italiani nella storia del golf, Costantino Rocca, ricordato per la sua famosa buca in uno durante l'edizione del 1995. Gli italiani Francesco Molinari ed Edoardo Molinari sono stati invece i primi fratelli a competere per la squadra europea nella stessa Ryder Cup, grazie alla loro partecipazione contemporanea all'edizione del 2010. Francesco Molinari ha preso parte anche alle edizioni 2012, negli Stati Uniti, e 2018, in Francia.\nLa selezione campione in carica \u00e8 la squadra statunitense, che si \u00e8 aggiudicata il titolo nell'edizione del 2021.\nFormula.\nGli incontri di Ryder Cup prevedono vari tipi di match play tra i giocatori scelti tra le 2 squadre giocati ciascuno su 18 buche. Secondo la formula ora in vigore la competizione prevede otto sfide foursomes, otto fourball e dodici incontri individuali. Il vincitore o la coppia vincitrice di ogni sfida ottiene un punto per la propria squadra, in caso di pareggio entrambe le squadre ottengono mezzo punto.\nUn incontro \"foursome\" \u00e8 una partita tra due coppie di golfisti: i giocatori della stessa squadra si alternano per\u00f2 nel colpire la pallina. Il \"fourball\" \u00e8 sempre una partita tra due coppie, ma ogni giocatore conclude la propria buca in autonomia, scegliendo il risultato migliore della coppia, e confrontandolo con quello degli avversari. Una sfida individuale \u00e8 infine una partita tra due golfisti in cui ognuno finisce la propria buca e confronta il suo risultato con quello dell'avversario. In tutti e tre i casi ciascuna buca viene vinta dalla squadra o dal singolo con il numero minore di colpi, e chi vince pi\u00f9 buche si aggiudica l'incontro.\nLe sfide si svolgono nell'arco di tre giorni: da venerd\u00ec a domenica (tranne nel 2010 quando, a causa del maltempo, il torneo si \u00e8 concluso luned\u00ec), per un totale di 28 incontri. Il venerd\u00ec si giocano quattro \"fourball\" al mattino e quattro \"foursome\" al pomeriggio (o viceversa). Il sabato si gioca di nuovo secondo lo stesso schema. La domenica si svolgono 12 sfide individuali: scendono quindi in campo per la prima volta tutti e dodici i giocatori delle due squadre. Non tutti i giocatori gareggiano infatti il venerd\u00ec o il sabato, spetta al capitano scegliere le 4 coppie da schierare per ogni sessione. Alla fine delle tre giornate risulta vincitrice la squadra che ha ottenuto il maggior numero di punti. Secondo il regolamento la squadra campione in carica mantiene la coppa in caso di pareggio (14 punti), la squadra sfidante deve quindi realizzarne almeno 14 e \u00bd per ottenere la vittoria.\nNel corso degli anni la formula ha subito vari cambiamenti. Dalla prima edizione fino a quella del 1959 la Ryder Cup si disputava in due soli giorni: il primo giorno si tenevano quattro \"foursomes\" sulla distanza di 36 buche, mentre il secondo otto sfide individuali sempre sulla distanza di 36 buche. Nel 1961 la distanza delle sfide fu ridotta a 18 buche, raddoppiandone per\u00f2 il numero. Nel 1963 si pass\u00f2 alla formula che prevede tre giorni di gara, aggiungendo otto \"fourball\". Tale formula rimase immutata fino al 1977, quando il numero delle sfide fu ridotto a 20; cinque \"foursomes\" il primo giorno, cinque \"fourball\" il secondo e dieci confronti individuali il terzo giorno. Nel 1979, primo anno in cui parteciparono anche i giocatori dell'Europa continentale, la formula venne ancora cambiata adottando quella delle 28 sfide in uso oggi.\nComposizione delle squadre.\nEuropa.\nLa squadra europea viene selezionata in base alla money list dello European Tour ed al Ranking mondiale. Dall\u2019edizione del 2018 entrano di diritto i primi quattro giocatori con pi\u00f9 punti conquistati nel tour europeo (Race to Dubai) e altri quattro giocatori in base ai punti ricavati nel Ranking mondiale (senza per\u00f2 contare i tornei esteri svolti durante le Rolex Series). Anche il capitano europeo, come il suo collega americano, dispone di quattro \"wild card\", con cui pu\u00f2 convocare giocatori indipendentemente dalle classifiche.\nStati Uniti.\nLa procedura di selezione per gli Stati Uniti \u00e8 stata rinnovata a partire dall'edizione 2008.\nPer gli USA le qualificazioni iniziano con i quattro tornei major dell'anno precedente e finiscono nel mese di agosto dell'anno in cui si disputa la Ryder Cup. I primi otto giocatori sono automaticamente qualificati, mentre i restanti quattro posti vengono assegnati dal capitano a sua discrezione.\nLa classifica viene determinata dai seguenti criteri:"}
{"id": "738198", "revid": "1305772", "url": "https://it.wikipedia.org/wiki?curid=738198", "title": "Imilcone", "text": "Numerosi furono i personaggi cartaginesi con questo nome:"}
{"id": "738199", "revid": "1574485", "url": "https://it.wikipedia.org/wiki?curid=738199", "title": "Bukhari", "text": "Bukh\u0101r\u012b fu un precocissimo studioso di \"\u1e25ad\u012bth\" che si dice egli avesse cominciato a studiare fin dall'et\u00e0 di 10 anni.\nAl di l\u00e0 del pellegrinaggio islamico adempiuto in et\u00e0 adolescenziale alla Mecca in compagnia della madre e di un fratello, il suo \"\u1e6dalab al-\u02bfilm\" (\"ricerca della conoscenza\") - il percorso formativo cio\u00e8 dedicato all'acquisizione delle diverse tradizioni che compongono la \"Sunna\" del profeta Maometto, dei suoi Compagni e Seguaci e, in genere, dei musulmani di buona fama e scienza - lo port\u00f2 tra l'altro a percorrere l'Egitto, il Khorasan, la Transoxiana e la Siria.\nIl frutto del suo enorme lavoro fu l\"'al-J\u0101mi\u02bf al-\u1e62a\u1e25\u012b\u1e25\" (\"La sana raccolta\", \"La raccolta corretta\", ), che senza alcun dubbio costituisce une delle pi\u00f9 importanti opere religiose islamiche (assieme alle opere del Maghrebino Muslim ibn al-Hajjaj) seconda solo al Corano, ritenuto di origine divina (nonostante si sappia che sia stato realizzato da una collezione di frammenti di citazioni di Maometto dopo la sua morte) dalla religione islamica.\nIl \"\u1e62a\u1e25\u012b\u1e25\" ospita un'attenta cernita compiuta tra circa 600.000 tradizioni - tutte considerate sommamente affidabili, tanto da far legge qualora non debbano cedere il passo al prioritario dettato coranico col quale peraltro sono totalmente consonanti - a loro volta suddivisi in 3.450 \"b\u0101b\" (lett. \"porta\", ma qui nel senso di \"capitoli\").\n\u00c8 tale l'autorevolezza del loro sistematizzatore che \u00e8 pressoch\u00e9 impossibile annoverarlo fra i seguaci di questa o quella scuola di giurisprudenza coranica (\"madhhab\").\nTra i suoi esegeti, i pi\u00f9 importanti furono senz'altro al-Qastallani (1448-1517) e Ibn Hajar al-'Asqalani (1372-1449), coi loro lavori intitolati \"Irsh\u0101d al-s\u0101r\u012b f\u012b shar\u1e25 al-Bukh\u0101r\u012b\" (\"La guida di chi s'aggira nel buio nel commento di Bukh\u0101r\u012b\") e \"Fat\u1e25 al-b\u0101r\u012b bi-shar\u1e25 \u1e62a\u1e25\u012b\u1e25 al-Bukh\u0101r\u012b\" (\"La vittoria del Creatore nel commento al \"\u1e62a\u1e25\u012b\u1e25\" di al-Bukh\u0101r\u012b\"), anche se assai noti sono pure i commenti di Ab\u016b Mu\u1e25ammad Ma\u1e25m\u016bd b. A\u1e25mad al-\u02bfAyn\u012b.\nFu anche l'autore di un'apprezzata Storia (\"Ta\u02ber\u012bkh\"), mossa dalla sua volont\u00e0 di narrare le vite degli uomini che erano ricordati negli \"isn\u0101d\" (o \"catene di garanti\") delle tradizioni da lui prescelte e legittimate.\nMor\u00ec a Khartank, un villaggio a una decina di chilometri appena da Samarcanda, dov'era stato costretto a vivere in esilio dal governatore dell'importante citt\u00e0 della Transoxiana, che pretendeva che Bukhari si recasse nella sua residenza per leggergli parti del suo capolavoro. Alla risposta dello studioso che ci\u00f2 avrebbe potuto avvenire solo nella moschea o nella sua stessa abitazione, il governatore lo espulse da Samarcanda, obbligandolo a risiedere nell'insignificante villaggio - oggi noto come Khwaja Sahib - dove, appena un mese dopo, egli mor\u00ec e fu sepolto.\nIl suo mausoleo, pressoch\u00e9 totalmente rifatto, \u00e8 ancor oggi meta di folti gruppi di devoti."}
{"id": "738200", "revid": "116375479", "url": "https://it.wikipedia.org/wiki?curid=738200", "title": "Giuda (trib\u00f9)", "text": "Giuda \u00e8 una delle dodici trib\u00f9 di Israele, tra le pi\u00f9 importanti e popolose. Prende il nome da Giuda, quarto figlio di Giacobbe, uno dei Padri dell'Ebraismo ed eroe eponimo del popolo di Israele. Il colore principale rappresentante della trib\u00f9 di Giuda \u00e8 soprattutto l'azzurro.\nLa trib\u00f9 di Giuda.\nHa sempre avuto un ruolo di preminenza rispetto alle altre. Prima dell'anno 1000 a.C. le trib\u00f9 di Israele avevano un tipo di governo democratico, a struttura tribale, ed erano unite dalla fedelt\u00e0 in YHWH, loro unico Dio. Ma, come racconta la Bibbia, questo non bastava alle genti che chiesero al profeta Samuele un re che li unisse sotto una sola corona e li governasse.\nDopo numerosi rifiuti Samuele non pot\u00e9 pi\u00f9 negarsi e unse Re Saul, della trib\u00f9 di Beniamino, come il Signore gli indic\u00f2. Ma Saul pecc\u00f2 al cospetto di Dio e Dio lo rifiut\u00f2 scegliendo al suo posto un fanciullo, Davide del casato di Iesse, della trib\u00f9 di Giuda.\nCos\u00ec Davide divenne re e la sua casa govern\u00f2 fino alla caduta del Tempio (586 a.C.).\nGiuda fu una trib\u00f9 potente ma anche prosperosa: occupava tutta la parte meridionale del Regno di Israele mentre alle altre trib\u00f9 \"in toto\" competeva un territorio simile per estensione. Solo con Davide e suo figlio, il Re Salomone, le dodici trib\u00f9 riuscirono a stare unite ma, alla morte di questi, le tensioni tra la parte settentrionale e quella meridionale, dominata da Giuda, crebbero a tal punto da condurre, intorno al 930 a.C., alla secessione: le trib\u00f9 del Nord si divisero dal Regno del Sud e installarono propri re. Il Regno del Nord, che continu\u00f2 a chiamarsi \"Regno di Israele\", venne distrutto nel 722 a.C. mentre Giuda persistette fino al 586.\nQuesta distruzione non fece che accompagnare la dissoluzione della fede in JHWH quale unico Dio, perpetrata dalle trib\u00f9 del nord che ormai vivevano un culto sincretico con le religioni canaanee. Solo Giuda rimase erede della fede monoteistica, tanto che da quel momento i termini ebraismo e giudaismo vengono utilizzati per indicare la stessa cosa, sebbene sensibilmente diversi.\nRe di Giuda.\nSecondo la tradizione biblica il regno di Giuda ebbe sorte migliore del Regno di Israele: si contamin\u00f2 in minor misura con i culti pagani cananei, egiziani o mesopotamici e conobbe una maggior stabilit\u00e0 politica dovuta alla coesione intorno alla religione ed al tempio costruito da Salomone.\nA differenza di Israele Giuda ebbe come re solo persone appartenenti al casato di Davide, fino alla deportazione a Babilonia avvenuta nel 586. Anche il ritorno dall'esilio nel 530 a.C. si racconta essere avvenuto per opera di rampolli della casa di David.\nCoi Maccabei, nel II secolo a.C., la casa di David perde il potere.\nDiaspora.\nPer diaspora si intende l'esilio, l'allontanamento forzato o ricercato dell'ebreo dalla Terra promessa. Abbiamo due date fondamentali: la prima distruzione del Tempio di Gerusalemme nel 589 a.C. e la seconda, per opera dei romani, nel 70 d.C., seconda e definitiva fino alla costituzione dello Stato di Israele nel 1948.\nGli ebrei appartenenti alle altre trib\u00f9 non vengono pi\u00f9 ricordati poich\u00e9 hanno perso la fede in JHWH. Solo Giuda, Beniamino ed alcuni esponenti delle altre trib\u00f9 rimasero fedeli, \u00e8 il \"resto di Israele\" citato dalle Scritture.\nEbraismo e Giudaismo diventano ormai sinonimi. \u00c8 solo con l'avvento del Sionismo che germoglia il sentimento del ritorno di \"tutte\" le trib\u00f9 a Sion.\nMessianismo.\nNumerosi sono i messaggi di speranza nella Bibbia riferiti all'avvento di un Messia che possa salvare i pi\u00f9 deboli. Come citato pi\u00f9 sopra, il Messia nascer\u00e0 in seno alla trib\u00f9 di Giuda, dal casato di Davide.\nQuesta attesa diventa sempre pi\u00f9 codificata nel cultuale ebraico ma non tutte le correnti religiose ebraiche hanno la stessa immagine del Messia.\nNumerosi sedicenti messia (impostori o ingenui) si sono di volta in volta presentati al popolo come salvatori ed hanno anche avuto grosso seguito creando grandi speranze ma nessuno ha mai saputo creare un seguito, alla sua morte.\nCristianesimo.\nGes\u00f9 Nazareno \u00e8 l'unico che sia riuscito a creare una scuola duratura e di grande diffusione. Fino al 70 il Cristianesimo \u00e8 considerato alla stregua di altre correnti ebraiche, sia dagli ebrei stessi sia dagli osservatori esterni. Successivamente alla distruzione del Tempio, il Cristianesimo si evolve come religione autonoma."}
{"id": "738201", "revid": "123803719", "url": "https://it.wikipedia.org/wiki?curid=738201", "title": "Evangelicalismo", "text": "LEvangelicalismo o Evangelicismo \u00e8 un movimento di risveglio del Cristianesimo protestante, . I fedeli vengono chiamati evangelici in italiano e pongono molta enfasi sulla predicazione, l'essere \"nuovi nati\" (cio\u00e8 \"rinati\" dopo la conversione), l'evangelizzazione ed il perdono dei peccati. Si tratta di un movimento molto ampio, con varie ramificazioni, pi\u00f9 o meno istituzionalizzate.\nTra i primi ispiratori dell'Evangelicalismo vi furono John Wesley, George Whitefield e Jonathan Edwards. Spesso sono considerati vicini al Fondamentalismo cristiano.\nIn Italia l'Evangelicismo \u00e8 rappresentato principalmente dalle Chiese Cristiane Evangeliche - Assemblee di Dio (ADI), di orientamento pentecostale. Non sono da confondere con le chiese evangeliche storiche, come la Chiesa Evangelica Luterana, di ispirazione riformata, n\u00e9 tantomeno con i Testimoni di Geova.\nStoria.\nOrigini.\nIl pietismo di Philipp Jacob Spener e August Hermann Francke, caratterizzato da una profonda ricerca dell'illuminazione attraverso la fede e la sua propagazione, insieme al moravianesimo, influenz\u00f2 profondamente la dottrina evangelicale e le sue applicazioni pratiche.\nSviluppi nei paesi anglofoni.\nNel 1700 l'Evangelicalismo in s\u00e9 cominci\u00f2 a formarsi in Gran Bretagna e nel New England principalmente per opera dei predicatori Howell Harris e Daniel Rowland; nello stesso periodo Jonathan Edwards negli USA entr\u00f2 in contatto con il revivalismo e il pietismo a Northampton. Dopo di loro continuarono a predicare George Whitefield (convertito nel 1735) e Charles Wesley (1738). In una settimana di quello stesso anno John Wesley afferm\u00f2 di aver sentito il suo cuore diventare \"stranamente caldo\"; il pietismo influenz\u00f2 direttamente Wesley, che tradusse 33 inni pietisti dal tedesco all'inglese. Molti inni del movimento pietista tedesco diventarono parte del repertorio evangelico.\nPeriodo coloniale e repubblicano in America.\nWhitfield decise di unire le proprie forze a quelle di Edwards per \"sostenere la fiamma del revival\" nelle Tredici Colonie durante il 1739\u20131740. I predicatori evangelici enfatizzavano molto la salvezza personale e la piet\u00e0 (concetto ereditato dal pietismo) piuttosto che i rituali o la tradizione. I pamphlet e i sermoni stampati su carta furono diffusi in tutto l'Atlantico, incoraggiando i revivalisti. Poco dopo il Primo Risveglio (1731\u20131755) i protestanti si mescolarono tra loro nelle Tredici Colonie, creando grandissima confusione e cambiado rituali e pratiche di varie chiese. All'animo evangelizzatore che aveva caratterizzato la Riforma protestante nel XVI secolo, gli evangelici aggiunsero una grande considerazione per le \"effusioni\" dello Spirito Santo, allontanando quindi l'attenzione dall'importanza di Ges\u00f9 e concentrandola invece sulla conversione e la spiritualit\u00e0 interiore. I revival incapsularono al loro interno queste caratteristiche distintive e anticiparono il neonato evangelicismo nella prima repubblica americana.\nMissioni, attivit\u00e0 sociali e fanatismo.\nIl XIX secolo ebbe un incremento delle opere missionarie in tutto il mondo e molte compagnie missionarie furono fondate proprio in questo secolo, anche evangeliche. Il Secondo Risveglio (1790\u20131840) fu prima di tutto un'iniziativa revivalista, supportata dai metodisti e dai battisti; Charles Grandison Finney predic\u00f2 in quest'ambiente. In Inghilterra, oltre che a mettere in risalto la tradizione wesleyiana della combinazione \"Bibbia, croce, conversione e attivismo\", i revivalisti cercarono di diffondersi a livello generale, sperando di includere nel loro movimento persone di ogni ceto sociale e nazionalit\u00e0; non a caso fecero un grande sforzo per attrarre i bambini e pubblicare libri a stampo revivalista.\nLa \"coscienza cristiana\" venne utilizzata dagli evangelicali inglesi per promuovere l'attivismo sociale. Inizi\u00f2 quindi a formarsi un certo fanatismo religioso, dal momento che gli evangelicali facevano pressione sul popolo con l'obiettivo di entrare in politica, con le loro idee puntanti al conservatorismo.\nVerso la fine del secolo il Movimento di Santit\u00e0, costituito da evangelici che predicavano la \"santificazione intera\", assunsero una forma pi\u00f9 estrema nelle campagne statunitensi e canadesi, separandosi dal metodismo istituzionalizzato. Nel frattempo John Nelson Darby aveva fondato il Dispensazionalismo, una nuova forma d'interpretazione teologica delle Scritture che venne adottata dall'Evangelicismo moderno e in particolare da Cyrus Scofield. Secondo lo studioso Mark S. Sweetnam, il Dispensazionalismo pu\u00f2 essere definito come una dottrina caratterizzata dall'interpretazione letterale della Bibbia, i rapporti tra Dio e i fedeli, l'attesa di un imminente ritorno di Cristo e il rapimento dei santi, l'apocalisse e il premillenarismo.\nAltre figure evangeliche notevoli dell'Ottocento sono Charles Spurgeon e Dwight L. Moody, i quali venivano seguiti da molte persone.\nNovecento e scismi.\nA partire dal 1910 l'Evangelicalismo venne sopraffatto e dominato dal fondamentalismo cristiano, anch'esso un movimento fanatico e conservatore il quale affermava l'inerranza delle Scritture e rifiutava la teologia liberale. Dopo il revival gallese, l'Azusa Street Revival di Los Angeles del 1906 diffuse il Pentecostalismo nel Nord America.\nNel secondo dopoguerra avvenne uno scisma tra gli evangelici, i quali non riuscivano pi\u00f9 ad andare d'accordo, n\u00e9 a trovare una soluzione al da farsi cristiano in un mondo noncredente. Secondo molti evangelici di allora, i cristiani dovevano essere coinvolti direttamente e costruttivamente nella cultura, ma non volevano essere identificati come \"fondamentalisti\" nel resto del mondo. Kenneth Kantzer comment\u00f2 dicendo che all'epoca il termine \"fondamentalista\" era pi\u00f9 oggetto d'\"imbarazzo che una medaglia d'onore\".\nGli evangelici si divisero quindi dai fondamentalisti e cos\u00ec nacquero i neo-evangelicali, un gruppo fondato da Harold Ockenga nel 1947, distinto per il suo ottimismo e la sua non-militanza. La nuova generazione evangelica decise di abbandonare il modello della predicazione militante della Bibbia, focalizzandosi invece sul dialogo e sull'Intellettualismo. In seguito cercarono di applicare maggiormente il Vangelo alle aree sociologiche, politiche ed economiche.\nDal loro punto di vista, i fondamentalisti criticavano i neo-evangelicali per il loro atteggiamento intellettuale, la loro preoccupazione per l'essere accettati socialmente e per essere troppo accomodanti con una generazione che, secondo loro, aveva bisogno di essere messa in riga. Tra l'altro i fondamentalisti vedevano gli sforzi del predicatore neo-evangelico Billy Graham, che collaborava con chiese non evangeliche, tra cui i cattolici (accusati di essere eretici), come un errore.\nLa fine della guerra aveva inoltre preannunciato una maggiore crescita del dialogo tra le chiese cristiane e la fondazione del Consiglio ecumenico delle Chiese, da sempre visto con sospetto dagli evangelicali.\nNel Regno Unito i predicatori John Stott e Martyn Lloyd-Jones emersero dall'anonimato come i due personaggi chiave dell'evangelicismo.\nIl movimento carismatico nacque negli anni sessanta e risult\u00f2 essere una combinazione della teologia e pratica pentecostale introdotte in molte denominazioni cristiane principali. Nuovi gruppi carismatici come l'Association of Vineyard Churches e la Newfrontiers si diffusero in quegli anni.\nGli anni ottanta-anni novanta assistettero alla controversa propagazione d'influenze postmoderne all'interno dell'Evangelicismo, come la Chiesa emergente."}
{"id": "738202", "revid": "287204", "url": "https://it.wikipedia.org/wiki?curid=738202", "title": "Matias Almeyda", "text": ""}
{"id": "738205", "revid": "23117", "url": "https://it.wikipedia.org/wiki?curid=738205", "title": "Mat\u00edas Jes\u00fas Almeyda", "text": ""}
{"id": "738207", "revid": "1573940", "url": "https://it.wikipedia.org/wiki?curid=738207", "title": "Eudorcas rufina", "text": "La gazzella rossa (\"Eudorcas rufina\", ) \u00e8 una presunta specie di gazzella - per alcuni anni considerata estinta - vissuta in Algeria settentrionale e Marocco. Al 2008 - sulla base dei dati gi\u00e0 disponibili e delle analisi compiute su un esemplare imbalsamato - la validit\u00e0 della sua classificazione come specie distinta \u00e8 stata posta in discussione (\"K. de Smet\", c.p.) e lo IUCN ha modificato provvisoriamente il suo stato di conservazione in \"DD\" (\"dati insufficienti\").\nSecondo la letteratura scientifica, l'ultimo esemplare selvatico di gazzella rossa sarebbe stato catturato poco prima del 1894, ma la specie non \u00e8 mai stata osservata in natura e non risulta conosciuta dagli abitanti locali dell'epoca ad esclusione dei commercianti di pellicce. Etologia e habitat naturale non sono noti, anche se l'abbondante pelliccia potrebbe indicare che non era diffusa nelle aree desertiche, ma esclusivamente nelle zone montuose del Nordafrica che sono pi\u00f9 ricche di acqua.\nNella seconda met\u00e0 del XX secolo, furono acquistati, nei mercati di Algeri e di Orano, tre presunti esemplari imbalsamati di \"Eudorcas rufina\" successivamente conservati in musei di Parigi e Londra. Nel 2008, uno di questi esemplari \u00e8 stato analizzato ed identificato come una gazzella dalla fronte rossa (\"Eudorcas rufifrons\") (\"K. de Smet c.p., 2008\")."}
{"id": "738210", "revid": "1226", "url": "https://it.wikipedia.org/wiki?curid=738210", "title": "Ordini monastici", "text": ""}
{"id": "738211", "revid": "339392", "url": "https://it.wikipedia.org/wiki?curid=738211", "title": "Rivolta di Tyrone", "text": ""}
{"id": "738212", "revid": "6340", "url": "https://it.wikipedia.org/wiki?curid=738212", "title": "Eir\u00edkur Rau\u00f0i", "text": ""}
{"id": "738213", "revid": "339392", "url": "https://it.wikipedia.org/wiki?curid=738213", "title": "Rivolta dei Tyrone", "text": ""}
{"id": "738214", "revid": "287204", "url": "https://it.wikipedia.org/wiki?curid=738214", "title": "Eirikur Raudi", "text": ""}
{"id": "738215", "revid": "339392", "url": "https://it.wikipedia.org/wiki?curid=738215", "title": "Ribellione dei Tyrone", "text": ""}
{"id": "738217", "revid": "61051", "url": "https://it.wikipedia.org/wiki?curid=738217", "title": "Modelli di autobus italiani", "text": "La voce riporta, elencati in ordine alfabetico, i modelli di autobus prodotti in Italia. Se invece si vogliono vedere le aziende di trasporto pubblico italiane, sono disponibili in questa pagina. Le fonti sono inserite nelle singole pagine dei modelli e/o delle aziende."}
{"id": "738218", "revid": "6340", "url": "https://it.wikipedia.org/wiki?curid=738218", "title": "Erik il rosso", "text": ""}
{"id": "738220", "revid": "706245", "url": "https://it.wikipedia.org/wiki?curid=738220", "title": "Arthur Eisenmenger", "text": "Biografia.\nNato nel 1914, studi\u00f2 arte. Durante la guerra fredda elabor\u00f2 la grafica delle operazioni militari del generale statunitense Lucius D. Clay, per il ponte aereo attivo tra Germania Ovest e Berlino Ovest nel periodo 1948-49.\nPresto intraprese la carriera di grafico. Per conto dell'allora comunit\u00e0 europea svilupp\u00f2 il marchio CE e lavor\u00f2 alla bandiera dell'Europa. Si ritir\u00f2 nel 1975.\nFu membro dell'Unione Cristiano-Democratica di Germania.\nNel 1999 ricevette, su iniziativa di Rainer Wieland, la medaglia Robert Schuman assegnata dal Gruppo del Partito Popolare Europeo.\nVisse a Eislingen/Fils. Mor\u00ec il 19 febbraio 2002.\nIl simbolo dell'euro.\nNegli ultimi anni della sua vita Eisenmenger dichiar\u00f2 di essere l'autore del simbolo dell'euro, da lui creato negli anni settanta per rappresentare l'europa. Si tratt\u00f2 di uno dei suoi ultimi lavori per la comunit\u00e0 europea. Il disegno scomparve per oltre vent'anni, fino a quando nel 1997 non venne annunciato l'aspetto della nuova valuta. L'Unione europea non riconobbe a Eisenmenger la paternit\u00e0 dell'opera, che invece fu attribuita ad un team di designer rimasti anonimi."}
{"id": "738224", "revid": "767487", "url": "https://it.wikipedia.org/wiki?curid=738224", "title": "Andrea di Costantinopoli", "text": "Biografia.\nSlavo di nascita, fu venduto in giovinezza come schiavo a Teognosto, un ricco mercante di Costantinopoli, ai tempi dell'imperatore Leone il Saggio. Istruito dal suo padrone nella lettura e nella scrittura, secondo le fonti agiografiche sulla sua vita, Andrea inizi\u00f2 a pregare ferventemente e con grande devozione fino a che, obbedendo alla visione di un angelo, che dopo averlo benedetto gli diceva \u00abnoi siamo folli per l'amore di Dio\u00bb, decise di dedicarsi totalmente ad una vita ascetica.\nLe sue \"Vite\" narrano che un giorno, mandato dal suo padrone a prendere l'acqua da un pozzo, preso da frenesia, fu visto spogliarsi dei suoi vestiti e farli a pezzi. Riferita questa vicenda a Teognosto, questi decise di ridurlo in catene e trasportarlo fino alla Chiesa di Sant'Anastasia perch\u00e9 venisse curato dalle preghiere del clero. Non portando tale condotta a nessun risultato concreto e anzi continuando Andrea a dimenarsi e a strapparsi di dosso le vesti (secondo le agiografie del Santo incoraggiato in questo da una visione di Sant'Anastasia stessa), fu considerato pazzo dal suo padrone e, poich\u00e9 non era pi\u00f9 di nessuna utilit\u00e0, fu lasciato libero di andarsene dalla casa padronale.\nTrascorse cos\u00ec la sua vita simulando la pazzia di giorno e trascorrendo notti intere in preghiera senza un tetto e senza dormire, vivendo dell'elemosina che gli era concessa. Fonti agiografiche narrano che dividesse poi quest'ultima con gli altri postulanti, riservando per s\u00e9 stesso solo un misero pezzo di pane.\nRitenuto santo gi\u00e0 in vita dalla popolazione di Costantinopoli, poich\u00e9 lo si riteneva capace di visioni mistiche e profetiche, mor\u00ec dopo una vita trascorsa nel pi\u00f9 rigoroso ascetismo.\nCulto.\n\u00c8 venerato come santo dalle Chiese ortodosse che lo ricordano il 15 ottobre (2 ottobre per il calendario giuliano).\nLe sue \"Vite\" furono portate fino in Russia dove ebbero un ruolo importante nell'affermazione del movimento dei \"folli in Cristo\" che in quel paese perdurer\u00e0 fino in epoca moderna."}
{"id": "738225", "revid": "224230", "url": "https://it.wikipedia.org/wiki?curid=738225", "title": "Plebisciti dello Schleswig", "text": "I plebisciti nello Schleswig (\"S\u00f8nderjylland\" o \"Slesvig\" in danese) furono due plebisciti organizzati secondo la sezione XII degli articoli 109 e 114 del Trattato di Versailles del 28 giugno 1919, per stabilire il futuro confine tra la Danimarca e la Germania. La questione fu monitorata da una commissione composta da rappresentanti della Francia, del Regno Unito, della Norvegia e della Svezia.\nIl ducato danese dello Schleswig era stato conquistato dalla Prussia e dall'Austria nel 1864, nella seconda guerra dello Schleswig, insieme al confinante ducato tedesco dell'Holstein, cui era tradizionalmente unito sotto il dominio della corona danese. Dopo la fine della guerra, con l'accordo di Gastein, l'amministrazione del primo era stata attribuita alla Prussia, quella del secondo all'Austria. Con l'articolo 5 della successiva pace di Praga, che chiudeva la guerra austro-prussiana del 1866, l'imperatore d'Austria rinunci\u00f2 a tutti i suoi diritti sullo Schleswig-Holstein, a condizione per\u00f2 che si tenesse un libero plebiscito per dare la possibilit\u00e0 al popolo dello Schleswig settentrionale di optare eventualmente per il ritorno alla corona danese; questo articolo fu tuttavia ignorato dalla Prussia e poi dall'Impero tedesco. Solo la sconfitta della Germania nella prima guerra mondiale rese possibile la celebrazione della consultazione popolare.\nIl primo plebiscito si tenne nello Schleswig del Nord il 14 febbraio 1920. La regione (\"Zona I\") vot\u00f2 in blocco e il risultato fu che tre quarti della popolazione decise di tornare sotto la Danimarca, sebbene delle maggioranze tedesche rimanessero in alcune citt\u00e0, come a T\u00f8nder e H\u00f8jer.\nLo Schleswig centrale (\"Zona II\") vot\u00f2 il 14 marzo 1920 e questa volta ogni comune doveva decidere da che parte stare. Poich\u00e9 una maggioranza danese si manifest\u00f2 solo nell'isola di F\u00f6hr, non allineata col futuro confine, la \"Commission Internationale de Surveillance du Pl\u00e9biscite Sl\u00e9svig\" decise che il confine tra i due stati sarebbe stato quello tra la Zona I e la Zona II. Non si tenne alcun plebiscito nella parte meridionale della provincia, a netta maggioranza tedesca. Il deludente risultato per la Danimarca, che perse cos\u00ec la citt\u00e0 di Flensburg, caus\u00f2 la crisi di Pasqua del 1920.\nLo Schleswig del Nord ritorn\u00f2 nell'estate del 1920 sotto la Danimarca, e assunse il nome di Jutland meridionale."}
{"id": "738227", "revid": "1573940", "url": "https://it.wikipedia.org/wiki?curid=738227", "title": "Gazella bilkis", "text": "La gazzella dello Yemen (Gazella bilkis ), nota anche come gazzella della Regina di Saba, \u00e8 una specie estinta di gazzella, talvolta considerata una sottospecie della gazzella d'Arabia, anch'essa estinta; deve l'epiteto specifico al nome col quale nel Corano viene indicata la Regina di Saba, Bilqis. Viveva sui monti e sulle pendici collinari dello Yemen, ma non viene pi\u00f9 avvistata dal 1951, quando ne vennero abbattuti cinque esemplari sui monti presso Ta'izz, regione dove a quei tempi era considerata comune.\nDa allora non \u00e8 pi\u00f9 stato abbattuto o avvistato nessun esemplare di questa specie, cos\u00ec come non \u00e8 pi\u00f9 stata raccolta alcuna testimonianza su di essa. Sopralluoghi effettuati successivamente nelle regioni un tempo appartenenti al suo areale non sono state in grado di trovare alcun segno indicante la sua presenza.\nNel 1985, nella Al Wabra Wildlife Farm, un allevamento privato del Qatar, venne scattata una foto raffigurante alcune gazzelle. Lo zoologo Colin Groves afferm\u00f2 che quegli animali potessero essere esemplari sopravvissuti di gazzella dello Yemen. Tuttavia, non \u00e8 mai stato possibile verificare con certezza questa ipotesi."}
{"id": "738228", "revid": "36426", "url": "https://it.wikipedia.org/wiki?curid=738228", "title": "Iacopo Rusticucci", "text": ""}
{"id": "738230", "revid": "78273", "url": "https://it.wikipedia.org/wiki?curid=738230", "title": "Frank Murray Abraham", "text": ""}
{"id": "738231", "revid": "1226", "url": "https://it.wikipedia.org/wiki?curid=738231", "title": "Corpus Juris", "text": ""}
{"id": "738232", "revid": "1226", "url": "https://it.wikipedia.org/wiki?curid=738232", "title": "Corpus iuris", "text": ""}
{"id": "738234", "revid": "770685", "url": "https://it.wikipedia.org/wiki?curid=738234", "title": "Olli Rehn", "text": "\u00c8 stato Commissario europeo per gli Affari Economici e Monetari dal febbraio 2010 al 1\u00ba luglio 2014 e vicepresidente della Commissione europea dall'ottobre 2011 al 1\u00ba luglio 2014. Eletto membro del Parlamento europeo nelle elezioni europee del 2014, ne \u00e8 diventato vicepresidente.\nBiografia.\nRehn ha studiato economia, relazioni internazionali e giornalismo presso il Macalester College di Saint Paul, nel Minnesota (USA); ha conseguito un master presso l'Universit\u00e0 di Helsinki nel 1989, e un dottorato presso il St Antony's College dell'Universit\u00e0 di Oxford nel 1996, specializzandosi sul tema \"Corporativismo e competitivit\u00e0 industriale negli stati europei minori\".\nIn giovent\u00f9, Rehn ha anche giocato a calcio nella squadra della sua citt\u00e0, la Mikkelin Palloilijat, nella massima divisione calcistica finlandese, la \"Mestaruussarja\" (oggi Veikkausliiga).\nCarriera politica.\nLa carriera politica di Rehn \u00e8 iniziata nel 1988, come consigliere comunale a Helsinki. Dal 1988 al 1994 \u00e8 stato vicepresidente del Partito di Centro Finlandese; dopo l'elezione al Parlamento finlandese, nel 1991, Rehn ha guidato la delegazione finlandese presso il Consiglio d'Europa, coltivando stretti legami con il primo ministro finlandese Esko Aho fra il 1992 e il 1993. Nel 1995 Rehn ha abbandonato il parlamento finlandese per passare al Parlamento europeo, iscrivendosi al Gruppo del Partito Europeo dei Liberali, Democratici e Riformatori.\nFra il 1998 e il 2002, Rehn ha collaborato con Erkki Liikanen, allora membro della Commissione Prodi; gli \u00e8 succeduto, in un secondo momento, nel ruolo di commissario europeo per le Imprese e la Societ\u00e0 dell'Informazione.\nNel 2002 Rehn ha abbandonato provvisoriamente la politica europea per fare ritorno all'Universit\u00e0 di Helsinki, dove ha guidato il Centro di Studi Europei; successivamente, dal 2003 al 2004, \u00e8 tornato sulla scena politica nazionale come consigliere economico dell'esecutivo finlandese.\nCommissione Europea.\nRehn ha iniziato la sua carriera di commissario europeo il 12 luglio 2004, quando, nell'ambito della Commissione Prodi, \u00e8 subentrato al compatriota Erkki Liikanen (nominato, lo stesso giorno, Governatore della Banca di Finlandia) in qualit\u00e0 di commissario europeo per le Imprese e la Societ\u00e0 dell'Informazione.\nAl momento dell'entrata in carica della Commissione Barroso, il 22 novembre 2004, l'esecutivo finlandese ha confermato la candidatura di Rehn, che ha ottenuto il portafoglio per l'Allargamento. In base a questa carica, Rehn \u00e8 stato responsabile del perfezionamento dei trattati di adesione della Bulgaria e della Romania all'Unione europea (1\u00ba gennaio 2007) e della prosecuzione delle negoziazioni con la Croazia e la Turchia.\nIn quest'ultimo ambito Rehn si \u00e8 dichiarato a favore dell'adesione turca all'Unione, proponendo, tuttavia, l'introduzione di restrizioni permanenti sul libero movimento dei lavoratori turchi \u00ab...nell'eventualit\u00e0 che, conseguentemente all'accesso della Turchia, si verifichino seri squilibri nel mercato del lavoro comunitario\u00bb. Rehn ha inoltre evidenziato l'importanza dei diritti umani e delle libert\u00e0 civili come condizioni irrinunciabili per l'adesione della Turchia all'UE.\n\u00c8 stato nuovamente candidato alla carica di commissario europeo dal governo finlandese e il 10 febbraio 2010, data di insediamento della seconda commissione Barroso, ha assunto l'incarico di commissario per gli affari economici e monetari. Creandosi la fama di \"falco\" nella gestione della crisi greca e nelle discussioni con i governi italiani.\nCrisi del debito in Europa (sostegno alle politiche di austerit\u00e0).\nAlla fine di giugno 2011, Rehn ha parlato sulle misure di austerit\u00e0 prese in considerazione dal parlamento greco, dicendo: \"L'unico modo per evitare il default immediato \u00e8 che il Parlamento approvare le revisioni del programma economico [...] Il programma comprende sia la strategia di bilancio a medio termine sia il programma di privatizzazione. Devono essere approvati se volete che la prossima tranche di aiuti finanziari [un pagamento di 12 miliardi di euro di aiuti] sia rilasciata [...] a coloro che speculano su altre opzioni, lasciatemi dire chiaramente: non esiste un piano B per evitare il default.\"\nNel maggio 2012, in coincidenza con avvertimenti da Mario Draghi della BCE, Rehn disse che, anche se fossero mai stati approvati gli Eurobond, \"questi non sarebbero sufficienti a salvare l'euro. I membri della moneta unica hanno bisogno di 'una cultura di stabilit\u00e0 genuina, e una pi\u00f9 aggiornata capacit\u00e0 di contenere il contagio comune', se vogliono evitare la disintegrazione della zona euro e se vogliono che sopravviva\". Rehn ha continuato a sostenere che l'unica via d'uscita dalla crisi \u00e8 un continuo programma di austerit\u00e0 fiscale.\nL'economista (premio Nobel) Paul Krugman ha mosso molte critiche nei confronti di questa posizione, dicendo all'inizio del 2013 che Olli Rehn e i dirigenti economici della Commissione europea si erano dimostrati inadeguati alla gestione della crisi, e che avevano disastrosamente sbagliato le loro previsioni. Egli ha osservato che \"i leader europei sembrano determinati a non imparare nulla, il che rende questo pi\u00f9 che una tragedia, un oltraggio\".\nKrugman sostiene che l'attenzione di Rehn sulla disciplina di bilancio \u00e8 in realt\u00e0 un pretesto per smantellare lo stato sociale e di ridimensionare il potere del governo, cos\u00ec come ha mosso critiche verso paesi, come la Francia, che hanno cercato di raggiungere la disciplina di bilancio attraverso l'aumento delle tasse. Nella met\u00e0 del 2013, dopo la scoperta che il lavoro scientifico sul quale si basavano le politiche di austerit\u00e0 di FMI, CE e BCE e che dimostrava l'effetto positivo dell'austerit\u00e0 sulla crescita era frutto di un clamoroso e banale errore di calcolo, Rehn ha continuato ad affermare che la Commissione europea stava seguendo una politica pragmatica di bilanciamento politiche di austerit\u00e0 con pro-crescita politiche e che gran parte della critica era ingiusta.\nVita privata.\n\u00c8 sposato e ha un figlio. Oltre alla lingua finlandese, parla l'inglese, il francese, lo svedese e un po' di tedesco."}
{"id": "738235", "revid": "1226", "url": "https://it.wikipedia.org/wiki?curid=738235", "title": "Corpus Iuris", "text": ""}
{"id": "738237", "revid": "15756", "url": "https://it.wikipedia.org/wiki?curid=738237", "title": "Carlo Carosso", "text": "Biografia.\nNato da padre italiano e madre greca (dell'isola di Samos), ha iniziato l'attivit\u00e0 pittorica giovanissimo (diciassette anni), seguendo gli insegnamenti dei due pittori astigiani Emanuele Laustino e Caro Caratti.\nHa frequentato l'accademia Albertina di Torino seguendo le lezioni di Pietro Martina e Mario Calandri.\nDopo aver insegnato storia dell'arte per un breve periodo, si \u00e8 dedicato totalmente all'attivit\u00e0 artistica.\nGli anni settanta sono gli anni delle prime mostre a Torino, Asti e Cuneo (1971), Biarritz (1972) e Parigi (1973).\nL'incontro con Giannis Ritsos.\nIn questo periodo trascorse parte della sua esistenza in Grecia, incontrando nel 1971 il poeta greco Giannis Ritsos, confinato a Samos dal regime dittatoriale dei colonnelli. Tra i due nacque una profonda amicizia confluita con la produzione di alcuni vasi denominati \"kiuppi\" creati secondo le antiche tradizioni ellenistiche ed una serie di pubblicazioni del poeta, illustrate da xilografie dell'artista astigiano.\nQuesta produzione, \u00e8 stata presentata nel 1986 a Firenze in occasione della proclamazione del capoluogo toscano a capitale europea della cultura ed alla pinacoteca nazionale di Atene.\nAltre collaborazioni.\nNegli anni seguenti, Carosso prosegu\u00ec sulla strada intrapresa con Ritsos, illustrando alcune pubblicazioni di poeti europei. Di particolare interesse sono le incisioni che accompagnano i versi di Mario Luzi, Edoardo Sanguinetti, Tito Patikio ed il premio nobel L\u00e9opold S\u00e9dar Senghor.\nLa strage di Bologna.\nNel 1981 il comune di Asti commission\u00f2 a Carosso un'opera commemorativa sulla strage di Bologna del 1980 ove tra le ottantacinque persone che persero la vita vi era anche l'astigiano Mauro Alganon di anni 22.\nCarosso ide\u00f2 un grande dipinto ad acrilico su lastra d'acciaio di 4 metri per 6 che \u00e8 stato esposto prima nei giardini Alganon (piazza Roma) e quindi nell'atrio della stazione ferroviaria di Asti. A causa dei lavori di ristrutturazione della stazione, l'opera \u00e8 stata restituita al Comune di Asti che l'ha affidata ad un pittore per il restauro. Dal 2 agosto 2013 il dipinto si trova nell'atrio del palazzo comunale di Piazza Catena (ex Tribunale).\nMaestro del Palio.\nIn occasione della corsa del palio di Asti per l'anno giubilare 2000, il comune di Asti commission\u00f2 i due Sendalli, al pittore astigiano.\nL'iconografia dei due labari, oltre alla tradizionale immagine di San Secondo raffigura simboli e personaggi che hanno stretti legami tra l'Italia e la Grecia come il \" beato Comentina \", astigiano e per un breve periodo vescovo di Costantinopoli e martirizzato dagli Ottomani o come la raffigurazione dello stemma ellenico affiancato a quello di Asti.\nI temi pittorici.\nCarosso nelle sue opere affianc\u00f2 il classicismo iconografico della \"Magna Grecia\" con i riferimenti della tradizione contadina monferrina ed in particolare con la civilt\u00e0 della vite e del vino.\nSintesi di questo concetto iconografico \u00e8 il \"Bacco\" che per Carosso rappresent\u00f2 le varie sfaccettature della vita umana. Questo soggetto gli \u00e8 valso l'appellativo di artista \"Dionisiaco\" (F.A. Lepore, dalla presentazione della mostra \"Enotria\" ad Hagen). Secondo Carlo Cerrato, la pittura di Carosso \u00e8...\"ricca di riferimenti mitologici, tonalit\u00e0 calde, sanguigne e solarit\u00e0 altrettanto coinvolgenti che si fondono e confondono, a sorrisi e sguardi di mercanti e guerrieri, viandanti o semidei che vivono di una prorompente capacit\u00e0 di comunicare.\""}
{"id": "738239", "revid": "316629", "url": "https://it.wikipedia.org/wiki?curid=738239", "title": "Trattato di Praga (1866)", "text": "Il trattato di Praga \u00e8 un trattato di pace siglato tra il Regno di Prussia e l'Impero austriaco a Praga il 23 agosto 1866, ponendo fine alla guerra austro-prussiana.\nIl trattato fu indulgente verso l'impero austriaco, perch\u00e9 Otto von Bismarck aveva convinto Guglielmo I che mantenendo il posto dell'Austria in Europa sarebbe stato meglio per il futuro della Prussia: Bismarck pensava infatti che, senza l'Austria, la Prussia si sarebbe indebolita in un'Europa relativamente ostile. In un primo momento, Guglielmo I avrebbe voluto arrivare fino a Vienna ed annettere l'Austria, ma Bismarck lo ferm\u00f2, \nL'Austria perse solo le residue terre del Regno Lombardo-Veneto, ovvero le province venete (incluso l'odierno Friuli occidentale) e quella di Mantova, che vennero cedute all'imperatore Napoleone III di Francia, il quale a sua volta le cedette al Regno d'Italia. L'Austria si rifiut\u00f2 di cedere direttamente queste regioni all'Italia, poich\u00e9 gli austriaci avevano sconfitto gli italiani durante la guerra.\nLa Prussia promise un referendum per il ritorno dello Schleswig del Nord alla Danimarca, dalla quale era stato strappato. Il referendum (plebisciti nello Schleswig) si tenne per\u00f2 solo con la sconfitta della Germania dopo la prima guerra mondiale.\nIl trattato inaspettatamente inflisse una punizione debole all'Austria: secondo alcune teorie questo fu dovuto al desiderio di Bismarck di utilizzare l'Austria in futuro nei suoi piani di unificazione della Germania.\nGli Asburgo furono definitivamente esclusi dagli affari tedeschi (\"Kleindeutschland\", lett. \"Piccola Germania\"). Il Regno di Prussia, inoltre, si afferm\u00f2 come l'unica grande potenza tra gli stati tedeschi: la Confederazione germanica venne abolita.Inoltre, l'anno successivo alla Pace di Praga, fu fondata la Confederazione Germanica del Nord quale alleanza militare degli stati tedeschi settentrionali uniti insieme; gli stati della Germania meridionale, invece, rimasero fuori della Confederazione e furono tenuti a pagare ingenti indennizzi alla Prussia."}
{"id": "738244", "revid": "6923", "url": "https://it.wikipedia.org/wiki?curid=738244", "title": "Baixa Cerdanya", "text": "La Baixa Cerdanya (che in catalano significa \"Bassa Cerdanya\"; in spagnolo \"Baja Cerda\u00f1a\") \u00e8 una delle 41 comarche della Catalogna, con una popolazione di 16.862 abitanti; suo capoluogo \u00e8 Puigcerd\u00e0.\nSi tratta della parte meridionale della regione storica della Cerdanya, rimasta divisa tra Spagna e Francia per effetto del Trattato dei Pirenei (1659). Pur essendo ufficialmente denominata semplicemente \"Cerdanya\", la comarca \u00e8 generalmente nota col nome di Baixa Cerdanya per distinguerla dalla contigua \"Alta Cerdanya\", che si trova nel dipartimento francese dei Pirenei Orientali.\nAmministrativamente \u00e8 divisa a met\u00e0 tra la provincia di Lleida e la provincia di Girona; a quest'ultima appartengono il capoluogo e l\"exclave\" di Ll\u00edvia."}
{"id": "738251", "revid": "256896", "url": "https://it.wikipedia.org/wiki?curid=738251", "title": "Pace di Praga", "text": "Il termine pace di Praga pu\u00f2 riferirsi a vari trattati siglati a Praga come:"}
{"id": "738255", "revid": "1543377", "url": "https://it.wikipedia.org/wiki?curid=738255", "title": "Rivolta di Kengir", "text": "La rivolta di Kengir si verific\u00f2 nel gulag sovietico di Kengir, nella Repubblica sovietica del Kazakhstan, nel maggio e nel giugno 1954. La sua durata ed intensit\u00e0 la distinguono da altre rivolte simili, avvenute in quello stesso periodo (ad esempio, quella di Vorkuta).\nDopo l'uccisione di alcuni prigionieri da parte delle guardie, i detenuti di Kengir si ribellarono e presero il controllo dell'intero complesso, tenendolo per settimane. Dopo quaranta giorni di libert\u00e0, negoziati e preparazioni per uno scontro violento, la rivolta venne soffocata dai carri armati dell'Armata Rossa la mattina del 25 giugno. Secondo alcuni ex prigionieri, la repressione caus\u00f2 il ferimento o la morte di un numero di detenuti compreso tra 500 e 700. Per le autorit\u00e0 i morti furono poche decine. La storia della rivolta \u00e8 stata raccontata da Aleksandr Sol\u017eenicyn nel celeberrimo saggio \"Arcipelago Gulag\".\nIl gulag.\nNel 1953 Stalin, capo dello Stato e principale sostenitore del sistema dei gulag, mor\u00ec. La sua morte accrebbe fra i prigionieri la speranza di un'amnistia o, almeno, di una riforma carceraria, speranza ulteriormente rafforzata dalla successiva caduta in disgrazia del capo della sicurezza dello Stato e braccio destro di Stalin, Lavrentij Berija. Berija, a capo dell'intero apparato di polizia sovietico e artefice di alcune delle pi\u00f9 detestate norme relative ai campi, fu dichiarato \"nemico del popolo\" e fucilato. Il nome di Berija divenne un detestato epiteto a tutti i livelli della gerarchia sovietica, e tutti quelli che a lui fossero in qualche modo associati, o ne parlassero favorevolmente correvano il medesimo rischio di essere denunciati per tradimento. Il personale dell'amministrazione del campo non era escluso da tale rischio, e ci\u00f2 ne allent\u00f2 considerevolmente la condotta, come gli stessi prigionieri ebbero modo di vedere; scrivendo degli scioperi in atto in quel periodo, Sol\u017eenicyn scrive:\nI prigionieri di tutto il gulag, per questa ed altre ragioni, divennero via via pi\u00f9 decisi e sfrontati nei mesi precedenti la rivolta, con scioperi della fame, blocchi nella produzione, insubordinazioni su larga scala e violenze sempre pi\u00f9 frequenti.\nA Kengir in particolare le autorit\u00e0 del campo stavano rapidamente perdendo il controllo della situazione e lo attestano i comunicati trasmessi periodicamente alle autorit\u00e0 superiori, in cui sono riportati i quotidiani incidenti, le organizzazioni clandestine sempre pi\u00f9 forti, la crescente crisi dell'apparato di delazione, e i disperati tentativi di riprendere il controllo.\nKengir.\nI ladri.\nL'esplosione delle proteste si pu\u00f2 far risalire ad una vasta immissione nel campo di \"ladri\", termine sotto cui erano gergalmente compresi i criminali abituali e gli altri elementi asociali imprigionati nel gulag insieme ai \"politici\". Tradizionalmente ladri e politici erano antagonisti, con i primi ad esercitare un dominio virtualmente incontrastato sui secondi taglieggiati e umiliati senza freno, e troppo disorganizzati per opporre una difesa credibile. Questa situazione era favorita dall'amministrazione del campo, che si serviva dei ladri come mezzo per opprimere i politici ed impedire loro di unirsi a far causa comune. Perci\u00f2 l'immissione all'inizio di maggio di circa 650 ladri nel nucleo di circa 8.000 prigionieri politici presenti a Kengir avvenne proprio a tal fine, dato che nel periodo precedente i prigionieri avevano iniziato ad organizzare scioperi, sia pure su scala minore, e mostravano crescenti segni di rivolta. Le autorit\u00e0 del campo speravano che i ladri avrebbero, come gi\u00e0 in passato, aiutato a calmare le acque.\nLe \"sgualdrine\".\n\u00c8 importante notare che, mentre i campi di lavoro furono fondati nei primi anni venti, solo nei primi anni cinquanta politici e ladri furono separati in sistemi carcerari differenti. Con i ladri a debita distanza i politici iniziarono ad unirsi come mai prima nel gulag. Il processo ebbe inizio su base nazionale, religiosa ed etnica (ucraini, kazaki, ceceni, armeni, estoni, musulmani, ecc.), e si consolid\u00f2 presto a formare gruppi forti e intenzionati a costituire una coalizione estesa a tutto il campo, in primo luogo con una campagna di omicidi nei confronti delle \"sgualdrine\" (\"suka\" in russo), termine usato per i delatori o i prigionieri in qualche modo collusi con l'amministrazione. Insieme ai ladri le \"sgualdrine\" erano sempre stati il primo ostacolo all'unione fra i politici: celandosi nell'ombra lavoravano senza posa per isolare e denunciare gli elementi potenzialmente pericolosi per l'apparato del campo. Di conseguenza si era creato un clima di diffidenza fra i prigionieri: ciascuno temeva di rivelare i propri segreti agli altri. I gruppi nazionali ed etnici iniziarono quindi a combattere i delatori, identificandoli uno per uno ed uccidendoli con una decisione ed un'efficacia tale che i sopravvissuti si rifugiarono a chiedere protezione all'amministrazione del campo.\nArmamento ed organizzazione.\nDei citati blocchi nazionali quello degli ucraini (che secondo alcune stime costituivano oltre la met\u00e0 della popolazione del campo) era senza dubbio il pi\u00f9 importante, e presto assunse un ruolo guida fra i prigionieri. Membri del \"Centro ucraino\", come spesso era chiamato, erano fra i principali assertori dell'eliminazione delle \"sgualdrine\" e in seguito furono in prima fila nel confronto con i ladri appena arrivati.\nContemporaneamente all'eliminazione dei collaborazionisti i prigionieri iniziarono a confezionare dei coltelli, prima di allora patrimonio esclusivo dei ladri.\nLe proteste e le renitenze collettive al lavoro crebbero progressivamente in frequenza e i prigionieri via via imparavano pianificare e tenere in piedi azioni di disturbo su vasta scala, specialmente creando sistemi di comunicazione fra i settori del campo e, pi\u00f9 importante, stabilendo una gerarchia.\nIn questo mutato clima furono inseriti i ladri e, per la sorpresa delle autorit\u00e0 del campo, questi immediatamente fecero causa comune coi politici, incontrandosi segretamente la prima notte col Centro ucraino e stabilendo dei patti. Ci\u00f2 accadde perch\u00e9 i ladri si riconobbero troppo deboli contro gli 8.000 politici ben armati e finalmente uniti, ma anche perch\u00e9 nel sistema dei campi si era diffusa la notizia della campagna contro i delatori, e ci\u00f2 aveva accresciuto la reputazione dei detenuti politici di Kengir.\nIl campo.\nIl complesso del campo di Kengir formava un vasto rettangolo, diviso nel senso della larghezza in quattro aree distinte: il campo delle donne, la zona di servizio, dove erano situati i laboratori e i magazzini, e due campi maschili, ognuno con la propria prigione. Il campo femminile non era direttamente collegato ai campi maschili, e neppure visibile da questi.\nIl blocco del campo.\nI primi passi della rivolta si ebbero la sera del 16 maggio, una domenica, dunque giorno di riposo per i prigionieri. I ladri decisero di penetrare nella zona di servizio, dove erano immagazzinate le provviste, e di qui nel campo delle donne. Inizialmente ci riuscirono, ma furono presto scacciati dalle guardie. Al cadere del buio per\u00f2, si raggrupparono, ruppero tutti i fari delle vicinanze con le loro fionde e sfondarono la recinzione fra il loro campo e la zona di servizio con un improvvisato ariete. Di qui alcuni passarono nella zona femminile.\nLe guardie allora aprirono il fuoco sui ladri (per la prima volta nella storia del gulag), causando una decina di morti e diverse decine di feriti. Gli altri si ritirarono, mentre soldati armati venivano disposti fra i vari settori.\nDopo alcune ore di tensione le autorit\u00e0 del campo, in un atto del tutto inatteso, ordinarono il ritiro di tutte le guardie dall'interno del campo.\nNonostante le apparenze si tratt\u00f2 di una mossa squisitamente tattica da parte delle autorit\u00e0: il giorno successivo finsero acquiescenza alle richieste dei prigionieri e, mentre questi uscivano dal campo per rimettersi al lavoro, le guardie ripristinarono il muro abbattuto..\nDopo essersi resi conto dell'inganno i prigionieri si riorganizzarono in fretta, costringendo nuovamente le guardie a lasciare il campo; distrussero nuovamente il muro appena riparato e liberarono i detenuti dalla prigione di punizione. Il campo rimase sotto il controllo dei prigionieri per i quaranta giorni successivi.\nLa nuova societ\u00e0 del campo.\nCon l'intero campo a disposizione, e con senso di comunit\u00e0 e buona volont\u00e0 da vendere, i prigionieri\nsi tuffarono nella vita di tutti i giorni che veniva loro negata da troppo tempo. Come raccontarono Sol\u017eenicyn ed altri, uomini e donne che avevano romanticamente conversato in segreto per anni (o addirittura si erano sposati, ad opera di sacerdoti prigionieri!) ai due lati della recinzione, senza mai vedersi, finalmente si incontrarono.\nAlcuni avevano recuperato i propri abiti civili dai magazzini, e si vedevano in giro con vestiti variopinti e costumi tradizionali. Anche il commercio ebbe la sua parte, e un aristocratico polacco apr\u00ec uno spaccio dove si serviva del surrogato di caff\u00e8 che divenne piuttosto popolare fra i prigionieri.\nBen presto si organizzarono alcune attivit\u00e0 ricreative. A causa del grande numero di prigionieri politici nel gulag, quasi ogni campo poteva contare su una vasta scelta di provetti ingegneri, scienziati, intellettuali ed artisti. Le arti fiorirono, con mezzi di fortuna, e si tennero recitazioni poetiche e lavori teatrali. Specie fra gli ucraini fior\u00ec la composizione di canzoni, di cui una in particolare si pu\u00f2 citare come esemplificativa delle tematiche in voga durante la rivolta:\nAnche le pratiche religiose conobbero nuova vita, non pi\u00f9 represse dai regolamenti.\nAutogoverno.\nPoco dopo la presa di controllo del campo, i prigionieri si riunirono nel refettorio e decisero di eleggere un capo e un governo. Fu scelto per questo un ex colonnello dell'Armata Rossa, Kapiton Kuznecov. Una ragione importante per la sua scelta fu che il Centro Ucraino insisteva perch\u00e9 ci fosse una guida russa e, insieme, un governo il pi\u00f9 multietnico e multinazionale possibile; questo perch\u00e9 si voleva evitare che la rivolta avesse un carattere anti-russo, ma anche per dare l'impressione di un tentativo illuminato di creare una societ\u00e0 ed un governo che armonizzasse le varie componenti.\nKuznecov e la sua amministrazione furono in origine delegati a condurre negoziati con le autorit\u00e0 del campo, ma, protraendosi oltremodo l'autogestione, e crescendo il bisogno di regole, ordine ed efficienza, la giurisdizione di questo governo si estese. Vennero quindi creati vari dipartimenti interni:\nPropaganda.\nLa questione che pi\u00f9 premeva a Kuznecov, e al suo vice, il Knopmus, era quella di evitare che la rivolta sembrasse anti-sovietica, argomento questo che avrebbe dato ampie giustificazioni ad una repressione da parte delle autorit\u00e0. Anche dopo la morte di Stalin non si dovevano varcare certi limiti. Knopmus decise di dipingere le guardie come seguaci di Berija, e la ribellione come \"patriottica\", in quanto condotta contro dei \"nemici del popolo\". Presto si innalzarono cartelli che dichiaravano tali sentimenti, come \"\"Viva la Costituzione sovietica\", \"Abbasso gli assassini di Berija!\" e \"Viva il potere sovietico!\"\"."}
{"id": "738256", "revid": "729019", "url": "https://it.wikipedia.org/wiki?curid=738256", "title": "Commissario europeo per la ricerca, l'innovazione e la scienza", "text": "Il Commissario europeo per la Ricerca, l'Innovazione e la Scienza \u00e8 un membro della Commissione europea. Attualmente il ruolo \u00e8 ricoperto dalla bulgara Marija Gabriel.\nCompetenze.\nAl Commissario per la ricerca, l'innovazione e la scienza fa capo la Direzione Generale per la ricerca, attualmente diretta dal neerlandese Robert-Jan Smits.\nIl commissario attuale.\nAttualmente il ruolo \u00e8 ricoperto da Marija Gabriel."}
{"id": "738259", "revid": "767487", "url": "https://it.wikipedia.org/wiki?curid=738259", "title": "Bad Acid Trip", "text": "I Bad Acid Trip sono un gruppo musicale alternative metal statunitense, formatosi nel 1989 ad Hollywood (California).\nAttualmente sono sotto contratto con l'etichetta discografica Serjical Strike Records di propriet\u00e0 del cantante dei System of a Down Serj Tankian e al momento hanno pubblicato tre album in studio e un EP."}
{"id": "738260", "revid": "484532", "url": "https://it.wikipedia.org/wiki?curid=738260", "title": "Maremma Livornese", "text": "La Maremma Livornese, storicamente chiamata Maremma Pisana (o pi\u00f9 raramente Maremma Piombinese e Maremma Volterrana), \u00e8 un territorio che si estende a sud del promontorio di Castiglioncello fino alla valle del fiume Cornia e al colle \"Poggio al Chiecco\", a sud del quale \u00e8 in uso la denominazione Maremma Grossetana. La zona costituisce la parte pi\u00f9 settentrionale dell'intera Maremma, detta anche per questo motivo Alta Maremma o Maremma Settentrionale. Tuttavia, \u00e8 considerato corretto da un punto di vista sia storico che geografico chiamare indistintamente tutta la Maremma Settentrionale, sia i territori oggi in provincia di Pisa che quelli in provincia di Livorno, con l'appellativo di Maremma Pisana, il nome con il quale questi territori sono stati conosciuti per secoli.\nGeografia.\nL'area si estende tra la fascia costiera, denominata Costa degli Etruschi, e le prime propaggini collinari dell'entroterra; i territori comunali interessati, da nord a sud, sono quelli di Rosignano Marittimo, Cecina, Bibbona, Castagneto Carducci, San Vincenzo, Campiglia Marittima, Sassetta, Suvereto e Piombino (questi ultimi costituiscono anche gran parte del territorio della Val di Cornia).\nLa zona \u00e8 particolarmente vocata alla produzione di eccellenti vini, soprattutto nell'area di Bolgheri, localit\u00e0 citata da Giosu\u00e8 Carducci nella celebre poesia \"Davanti a San Guido\" e nota per il suggestivo Viale dei Cipressi. Proprio davanti all'oratorio di San Guido si trova la rinomata tenuta dove viene prodotto il Bolgheri Sassicaia, uno dei migliori vini del panorama italiano e mondiale.\nClima.\nIl clima della zona risulta particolarmente mite e soleggiato, grazie anche alla costante ventilazione. Le piogge sono concentrate soprattutto nei mesi autunnali e sono comprese mediamente tra i 600 e i 700\u00a0mm annui; punte superiori si registrano nelle localit\u00e0 in prossimit\u00e0 dei rilievi collinari delle Colline Metallifere.\nNella tabella sottostante sono riportati i dati climatici medi relativi al trentennio 1951-1980, forniti da alcune stazioni facenti capo al servizio idrologico."}
{"id": "738262", "revid": "848247", "url": "https://it.wikipedia.org/wiki?curid=738262", "title": "Mikkeli", "text": "Mikkeli (\"Sankt Michel\" in svedese) \u00e8 una citt\u00e0 finlandese di 48.592 abitanti (dato 2012), situata nella regione del Savo meridionale.\nGeografia fisica.\nIl territorio di Mikkeli \u00e8 situato nel pieno cuore della regione dei laghi. Comprende, in tutto, circa settecento laghi.\nIl municipio confina con Haukivuori a nord, Juva e Puumala ad est, Ristiina a sud, Hirvensalmi ad ovest ed infine Kangasniemi a nord ovest.\nStoria.\nGli scritti antichi che menzionano la regione di Mikkeli sono quelli del Trattato di pace di P\u00e4hkin\u00e4saari nel 1323.\nDurante la Guerra d'Inverno, il generale Mannerheim vi install\u00f2 il quartier generale dell'armata finlandese.\nNel 2001 la citt\u00e0 di Mikkeli si \u00e8 unita con le municipalit\u00e0 di \"Mikkeli-campagne\" e di \"Anttola\".\nInfrastrutture e trasporti.\nDall'ottobre del 2005 non \u00e8 pi\u00f9 disponibile la linea aerea della citt\u00e0.\nMikkeli \u00e8 tuttavia un passaggio fondamentale per raggiungere la capitale Helsinki (a tre ore e un quarto di distanza).\nLa strada nazionale 5 da Helsinki passa per Lahti e Heinola continuando verso Kuopio.\nAmministrazione.\nGemellaggi.\nLa citt\u00e0 di Mikkeli \u00e8 gemellata con:\nSport.\nOgni anno, l'ippodromo di Mikkeli ospita una delle pi\u00f9 importanti manifestazioni ippiche della Finlandia, il palio di San Michele."}
{"id": "738272", "revid": "33689", "url": "https://it.wikipedia.org/wiki?curid=738272", "title": "The Wanderer (Dion)", "text": "The Wanderer \u00e8 una canzone di Dion, composta da Ernie Maresca, tratta dall'album \"Runaround Sue\".\nNel 1962 \u00e8 stata al secondo posto nella Billboard Chart.\nHa fatto parte della colonna sonora del film \"The Wanderers - I nuovi guerrieri\" (1979), di Philip Kaufman ed anche del film \"La leggenda di Al, John e Jack\" (2002) diretto dal trio comico Aldo, Giovanni e Giacomo e da Massimo Venier. Compare anche nella colonna sonora del gioco Fallout 4. Compare infine nella serie televisiva \"Lost Girl\".\nMolti altri artisti ne hanno per\u00f2 inciso delle cover, fra i quali Gary Glitter, Beach Boys, Leif Garrett, Status Quo, Eddie Rabbitt e Ted Chippington.\nVersione degli Status Quo.\nLa cover di \"The Wanderer\" degli Status Quo viene incisa nel 1984."}
{"id": "738274", "revid": "339392", "url": "https://it.wikipedia.org/wiki?curid=738274", "title": "Villaggio della foglia", "text": ""}
{"id": "738276", "revid": "1215684", "url": "https://it.wikipedia.org/wiki?curid=738276", "title": "Fattore di crescita", "text": "In biologia, il termine fattore di crescita (spesso usato nella forma inglese growth factor) si riferisce a proteine capaci di stimolare la proliferazione, il differenziamento cellulare e di prevenire l'apoptosi.\nSono tipiche molecole segnale usate per la comunicazione tra le cellule di un organismo; ad esempio le citochine (molecole infiammatorie) o ormoni che si legano a specifici recettori sulla membrana cellulare dei loro target.\nLa funzione principale dei fattori di crescita \u00e8 il controllo esterno del ciclo cellulare, mediante l'abbandono della quiescenza cellulare (fase G0) e l'entrata della cellula in fase G1 (di crescita). Ma questa non \u00e8 la loro unica funzione, infatti regolano l'entrata in mitosi, la sopravvivenza cellulare, la migrazione e il differenziamento cellulari.\nInsieme alla proliferazione essi promuovono sempre contemporaneamente il differenziamento e la maturazione (infatti una proliferazione senza differenziamento significa l'insorgenza d'un tumore). Questi effetti sono i pi\u00f9 disparati a seconda del fattore; ad esempio la proteina morfogenetica dell'osso (BMP) stimola il differenziamento degli osteoblasti, mentre il fattore di crescita dell'endotelio vascolare (VEGF) stimola la crescita dei vasi.\nFattori di crescita e citochine.\nI termini Fattore di crescita e Citochina vengono spesso usati indifferentemente dagli scienziati. Storicamente, le citochine erano associate alle cellule ematopoietiche e immunologiche (per esempio: linfociti e cellule di milza, timo e linfonodi). Per le cellule del sangue e del midollo osseo, in cui le cellule si trovano in sospensione e non in un tessuto solido, \u00e8 necessario comunicare attraverso molecole solubili. Divent\u00f2 quindi chiaro che le stesse proteine utilizzate per i segnali dalle cellule emopoietiche e immunologiche erano usate da tutte le cellule e i tessuti dell'organismo in sviluppo.\nTuttavia oggi si vuole indicare come fattore di crescita una molecola che ha effetti positivi sulla divisione cellulare, mentre le citochine hanno un effetto neutro sulla proliferazione; ossia alcune citochine, come G-CSF e GM-CSF, hanno gli effetti di un fattore di crescita, mentre altre hanno un effetto inibente sulla proliferazione o addirittura inducono la morte cellulare.\nEsempi di fattori di crescita.\nI singoli fattori di crescita tendono a raggrupparsi in larghe famiglie di proteine strutturalmente ed evoluzionisticamente simili. Sono famose, ad esempio, le famiglie dei fattori di crescita insulino-simili (IGF), del fattore di crescita trasformante, la BMP (proteina morfogenetica dell'osso), neurotrofine (NGF, BDNF e NT3), FGF (fattore di crescita dei fibroblasti), e cos\u00ec via.\nAltri fattori di crescita abbastanza conosciuti sono:\nUsi in medicina.\nNegli ultimi vent'anni \u00e8 incrementato l'uso dei fattori di crescita nel trattamento delle malattie del sangue e dei tumori, come in:"}
{"id": "738281", "revid": "122484378", "url": "https://it.wikipedia.org/wiki?curid=738281", "title": "Val di Cornia", "text": "La Val di Cornia costituisce l'estremo lembo meridionale della provincia di Livorno, sul territorio della Maremma Piombinese; si estende nell'area a cavallo tra la Maremma Livornese (storicamente Maremma Pisana) e la Maremma Grossetana nei pressi della foce dell'omonimo fiume.\nIl territorio risulta prevalentemente collinare nell'entroterra dove si insinua verso le ultime propaggini sud-occidentali delle Colline Metallifere e si inoltra nella parte meridionale della provincia di Pisa lambendo la Val di Cecina; \u00e8 pianeggiante invece lungo la fascia costiera, fatta eccezione per il promontorio di Piombino che separa l'omonima citt\u00e0 (che ne \u00e8 capoluogo e sede del Circondario) dal Golfo di Baratti, sulla cui sommit\u00e0 settentrionale sorge il borgo medievale di Populonia che si \u00e8 sviluppato presso la preesistente citt\u00e0 etrusca con le relative necropoli.\nL'area include lungo la fascia costiera il territorio comunale di Piombino e quello di San Vincenzo, mentre nell'entroterra interessa i comuni di Campiglia Marittima, Suvereto, Sassetta, Monteverdi Marittimo.\nLa zona si caratterizza per aree archeologiche di epoca etrusca, tra le quali spiccano quelle del Golfo di Baratti e di Populonia, e per i centri storici di epoca medievale. Notevole \u00e8 inoltre la ricchezza del sottosuolo, sfruttato per le numerose miniere gi\u00e0 dai tempi degli Etruschi.\nStoricamente la Val di Cornia ha fatto parte in epoca medievale della Repubblica di Pisa fino al 1399, anno in cui gli Appiani fondarono la Signoria, poi Principato di Piombino, che comprendeva oltre a questo territorio anche la Val di Pecora, Val Bruna e le isole Elba, Pianosa e Montecristo. Dopo la caduta di Napoleone (il Principato era retto da Elisa Bonaparte), il territorio fu annesso al Granducato di Toscana, fino alla costituzione dello Stato Italiano.\nMolto conosciuti a livello nazionale e internazionale sono i vini della Val di Cornia \nDOC, come il Val di Cornia rosso.\nLa zona di produzione della d.o.c. Val di Cornia \u00e8 una grande area che comprende i comuni di Suvereto, Piombino, Campiglia Marittima, San Vincenzo e Sassetta in provincia di Livorno ed il comune di Monteverdi in provincia di Pisa. I vini prodotti nei territori del comune di Suvereto hanno diritto alla denominazione di sottozona \"Suvereto\".\nClima.\nIl clima della Val di Cornia risulta particolarmente mite lungo la costa, dove le precipitazioni si aggirano su valori prossimi ai 600\u00a0mm annui, mentre nell'entroterra tendono ad aumentare sia l'escursione termica che le precipitazioni."}
{"id": "738289", "revid": "1305772", "url": "https://it.wikipedia.org/wiki?curid=738289", "title": "White Knight Chronicles", "text": " \u00e8 un videogioco di ruolo sviluppato dalla Level-5 e distribuito dalla Sony Computer Entertainment per la console PlayStation 3. Il gioco \u00e8 stato commercializzato in Giappone il 25 dicembre 2008, in America il 2 febbraio 2010 e in Europa il 26 febbraio. Nel 2010 \u00e8 stato pubblicato il sequel, intitolato \"White Knight Chronicles II\", e nel 2011 il prequel \"\".\nTrama.\nNei tempi antichi i potentissimi regni di Yshrenia e Athwani si scontrarono per il dominio del continente di Dogma. Per ribaltare le sorti di un conflitto che sembrava non finire mai Yshrenia cre\u00f2 i Cavalieri, gigantesche armature in grado di muoversi e combattere sfruttando l'energia vitale emessa dall'anima di una persona adatta. Nell'estremo tentativo di evitare la sconfitta gli stregoni di Athwani usarono un potente incantesimo per sigillare i Cavalieri il cui prezzo fu per\u00f2 il sacrificio di migliaia di vite.\nIl popolo di Athwani, provato e disilluso, cominci\u00f2 a ribellarsi, e la morte improvvisa della regina fu la scintilla che fece scoppiare una sanguinosa guerra civile. Poco tempo dopo entrambe le civilt\u00e0 crollarono, e del loro passaggio, cos\u00ec come di quella lunga guerra, non rimasero che leggende.\n10.000 anni sono passati, e sul continente di Dogma si sono sviluppate numerose civilt\u00e0. In particolare sono sorte due grandi nazioni, il Regno di Balandor, abitato prevalentemente da umani, e l'Impero di Faria, abitato dai fariani, esseri simili ad elfi con due lunghe corna sulla sommit\u00e0 della testa.\nLeonard \u00e8 un orfano di 17 anni che lavora come garzone nella cantina di Rapacci, l'orco che lo ha trovato e cresciuto quando era piccolo; da molti anni, da quando l'ha conosciuta, \u00e8 segretamente innamorato della principessa Cisna, l'erede al trono di Balandor, che per\u00f2 ha perso la parola dal giorno in cui ha visto morire la madre sotto i suoi occhi durante un attacco di Faria.\nLe due potenze sono in guerra ormai da molti anni, ma l'incontro tra il re e il primo ministro di Faria, da tenersi quasi in contemporanea alla grande festa per la maggiore et\u00e0 della principessa che segna il suo ingresso in societ\u00e0, sembra costituire l'occasione propizia per mettere fine alle ostilit\u00e0.\nIl giorno della festa, Leonard fa la conoscenza del suo nuovo aiutante (il nostro Avatar) con il quale viene mandato da Rapacci al villaggio di Parma a prendere il vino da consegnare a palazzo. A Parma Leonard incontra Yullie, una sua amica di infanzia, che si unisce al gruppo, ma durante il viaggio di ritorno l'incontro inaspettato con un troll provoca un grave ritardo.\nQuando Leonard e il suo gruppo tornano a Balandor la festa \u00e8 gi\u00e0 cominciata, perci\u00f2, dopo aver consegnato il vino, i tre amici decidono di intrufolarsi nel palazzo per dare una sbirciatina. Improvvisamente, per\u00f2, un circo ambulante che si stava esibendo in citt\u00e0 si rivela essere una sorta di cavallo di troia, e dal suo interno sbuca un intero esercito accompagnato da un mostro gigantesco che d\u00e0 l'assalto al palazzo.\nCisna e suo padre tentano di fuggire, ma il re viene raggiunto ed ucciso da un misterioso e inquietante cavaliere nero che poi tenta di rapire la principessa; Leonard interviene e la porta in salvo, fuggendo assieme a lei nei sotterranei del palazzo, mentre Yullie e l'Avatar vengono salvati da un vecchio e misterioso mago-guerriero di nome Eldore. Nei sotterranei, Leonard e Cisna ritrovano il White Knight, uno dei cinque antichi Cavalieri, al quale Leonard si lega tramite un'Arca a forma di guanto evocata, apparentemente, dalla stessa Cisna. Coi poteri del Cavaliere Leonard sconfigge il mostro gigantesco e respinge l'attacco, ma non riesce ad impedire che la principessa venga rapita dal Cavaliere Nero e condotta su una nave volante che subito prende il volo verso una destinazione sconosciuta.\nRitrovatisi, Leonard, Yullie e l'Avatar vengono a sapere da Eldore che i rapitori della principessa sono i discendenti di Yshrenia, i quali probabilmente vogliono Cisna per la sua apparente capacit\u00e0 di sciogliere i sigilli dei Cavalieri, che se riuniti costituirebbero una forza tale da sottomettere non solo il continente di Dogma, ma il mondo intero.\nEssendo colui che ha stretto un patto con il White Knight, Leonard riceve dai nobili di Balandor l'incarico di trovare e salvare la principessa, perci\u00f2 lui, i suoi compagni ed Eldore si mettono in viaggio sulle tracce della nave volante.\nWorld Map.\nL'intera mappa di gioco, che comprende il Regno di Balandor e alcuni regni vicini, \u00e8 strutturata in Dungeon, collegati tra di loro da corridoi che vengono sbloccati solo dopo che il dungeon \u00e8 stato completato. A intervalli pi\u00f9 o meno regolari tra i vari dungeon si trovano delle citt\u00e0, dove, nel pieno rispetto dello stile JRPG, potremo fare acquisti, accettare missioni facoltative e assistere agli sviluppi della storia.\nAl termine di ogni dungeon dovremo sempre confrontarci con un boss, che una volta sconfitto determiner\u00e0 il superamento della prova e l'accesso al dungeon successivo. Una volta che un dungeon sar\u00e0 stato sbloccato questo diventer\u00e0 Superabile, ovvero non sar\u00e0 pi\u00f9 necessario affrontarlo per andare da una parte all'altra della mappa. Inoltre, quando sbloccheremo un dungeon, assieme ad esso attiveremo anche tutta una serie di missioni extra che potremo affrontare in qualsiasi momento o in solitaria, usando esclusivamente il nostro avatar, o in modalit\u00e0 online, in collaborazione con altri giocatori.\nOgni dungeon ha un punto di entrata e uno di uscita, e a varie distante l'uno dall'altro vi sono dei cristalli blu che permettono di salvare il gioco, curare o resuscitare i nostri personaggi e, dietro pagamento, riparare armi ed armature, che se trascurate per troppo tempo potrebbero rompersi, diventando inutilizzabili.\nInfine, gli stessi cristalli, posizionati sia nei dungeon che nelle citt\u00e0, ci permettono di accedere alla modalit\u00e0 online e di visitare o modificare il nostro Georama, la nostra citt\u00e0 virtuale che potremo far crescere con i soldi guadagnati nel corso dell'avventura e che diventer\u00e0 il nostro quartier generale nella modalit\u00e0 online.\nBattle System.\nIl Battle System di White Knight Chronicles \u00e8 strutturato in tempo reale. Questo significa che quando incontreremo un nemico la battaglia prender\u00e0 immediatamente il via, senza alcun caricamento n\u00e9 trasferimento in qualche fantomatica arena.\nOgni personaggio del nostro party possiede tre barre, e in ognuna delle sette caselle di cui \u00e8 costituita ogni barra \u00e8 possibile inserire una delle varie tecniche di combattimento apprese grazie ai punti esperienza che si acquisiscono aumentando il proprio livello. Pi\u00f9 esperienza acquisiremo nell'uso di uno dei sette strumenti tra cui ci \u00e8 possibile scegliere (Spada, Spada Lunga, Ascia, Lancia, Magia Nera, Bastone, Magia Bianca e Arco) aumenter\u00e0 la qualit\u00e0 e l'efficacia delle tecniche che potremo apprendere.\nOgnuna di queste tecniche, ad eccezione di quelle primarie (quelle cio\u00e8 che si possiedono fin dall'inizio in ognuno dei sette attributi) ha un prezzo; i personaggi infatti dispongono anche di PA, Punti Azione, e per usare una qualsiasi tecnica di alto livello sar\u00e0 necessario sacrificarne un numero variabile che pu\u00f2 andare da 1 per le tecniche pi\u00f9 semplici a 5 per quelle pi\u00f9 devastanti. I Punti Azione si ricaricano con il tempo, ma se li esauriremo durante il combattimento le uniche tecniche che potremo utilizzare saranno quelle a costo zero.\nIl party \u00e8 formato da tre effettivi e, nelle fasi finali della storia, tre \"in panchina\", per cos\u00ec dire; il giocatore ha la possibilit\u00e0 di controllare uno qualsiasi dei tre personaggi giocanti in qualunque momento tramite un men\u00f9 di scelta rapida, mentre sostituire uno o pi\u00f9 personaggi giocanti con quelli \"in panchina\" sar\u00e0 possibile solo in momenti al di fuori della battaglia.\nSe un personaggio giocante viene sconfitto non \u00e8 possibile metterlo \"in panchina\" per sostituirlo con un altro; la sola cosa da fare \u00e8 riportarlo in salute con un incantesimo o un oggetto, oppure raggiungendo un cristallo.\nInoltre, due dei personaggi a nostra disposizione, Leonard e Caesar, hanno la possibilit\u00e0 di assumere la forma Cavaliere, raggiungendo in questo modo dimensioni gigantesche e ottenendo attacchi devastanti, in grado di infliggere danni di gran lunga maggiori. Per potersi trasformare \u00e8 necessario disporre di un certo numero di PA, e pi\u00f9 se ne avranno al momento della trasformazione maggiori saranno le abilit\u00e0 a disposizione del Cavaliere. La vita del Cavaliere \u00e8 misurata in Punti Magia, che si esauriscono progressivamente con il passare del tempo e ogni volta che viene fatto uso di una qualsiasi delle sue tecniche di attacco. Quando i punti si azzerano la trasformazione cessa.\nPersonaggi.\nIl protagonista del gioco. Orfano fin dalla nascita, ha diciassette anni e lavora come garzone nella cantina dell'orco Rapacci, il suo padre adottivo.\nHa un carattere aperto e amichevole, ama godersi la vita e cerca sempre di guardare con speranza al futuro. \u00c8 innamorato segretamente della principessa Cisna, che ha conosciuto da bambino, e quando viene rapita si offre subito come volontario per andarla a salvare.\nDurante l'attacco iniziale a Balandor raggiunge i sotterranei del palazzo, e qui trova, incatenato, il White Knight, uno dei leggendari cinque cavalieri, al quale si lega grazie a Cisna dopo aver superato una prova di valore con lo spirito a guardia dell'armatura.\nAbile nell'uso della spada, con il passare del tempo comincer\u00e0 a mettere da parte il suo lato infantile e comprender\u00e0 il vero significato dell'essere un Cavaliere. Verso la fine della vicenda, poi, scoprir\u00e0 una cosa incredibile sulle sue origini.\nGiovane fattrice che vive nel villaggio di Parma, poco distante da Balandor. Lavora anche lei per Rapacci, supervisionando con suo padre la produzione di vino, e quando il suo amico di infanzia Leonard arriva a Parma si aggrega subito al suo gruppo, non sospettando minimamente quali avventure attendono entrambi.\nSolare e vivace, \u00e8 una ragazza gentile il pi\u00f9 delle volte e aggressiva quando serve; non ha molti peli sulla lingua e apparentemente non ha alcuna paura di prendere di petto situazioni e persone pi\u00f9 grandi di lei, confidando, forse un po' troppo, nella sua capacit\u00e0 di saper affrontare gli imprevisti.\nI dolori e le prove alle quali andr\u00e0 incontro nel corso dell'avventura, uniti al suo amore non contraccambiato per Leonard, mitigheranno un po' il suo carattere estroverso, portandola ad una visione un po' pi\u00f9 pessimistica della vita.\nSa maneggiare discretamente armi di piccolo taglio, come pugnali e daghe, ma dimostra una certa predispozione soprattutto per l'uso dell'arco.\nUn misterioso mago-guerriero che fa la sua apparizione all'inizio della storia.\nDurante l'attacco al palazzo mette in salvo Yullie e l'Avatar, e subito dopo la scomparsa della principessa si aggrega volontariamente alla spedizione organizzata per salvarla, proponendo egli stesso la presenza di Leonard in quanto detentore del potere del White Knight, ma a differenza del resto del gruppo sembra perseguire degli obiettivi tutti suoi.\nVisibilmente introverso, e all'apparenza molto pessimista, si dimostra un uomo pacato ed estremamente saggio, con numerose conoscenze che vanno dalla storia del continente a quella dei Cavalieri; tuttavia Leonard prima e Caesar poi si rendono subito conto che sa molte pi\u00f9 cose di quante vorrebbe far credere.\nE infatti, quasi alla fine della vicenda, si viene a sapere che ha ben pi\u00f9 dei cinquant'anni che dimostra: per la precisione ne ha oltre diecimila, ed ha partecipato alla leggendaria Guerra di Dogma. A quell'epoca era la guardia del corpo della regina di Athwani, ma a causa di una sua disattenzione la regina venne uccisa, evento che diede il via alla guerra civile che avrebbe avuto come conseguenza l'implosione delle due potenze in guerra.\nSubito prima che Yshrenia e Athwani cadessero sotto il peso dei loro stessi popoli Eldore fece un patto con il dio della morte, e in cambio della sua giovinezza ottenne di viaggiare nel tempo fino all'epoca in cui i seguaci di Yshrenia sarebbero stati pronti a far ricominciare la guerra, ovvero quella di Leonard e i suoi compagni.\nLe esperienze passate lo hanno reso pessimista e disilluso, nonch\u00e9 preda dei suoi fantasmi, ma durante il viaggio con Leonard capir\u00e0 che esiste sempre una seconda possibilit\u00e0, e far\u00e0 della protezione della principessa Cisna la sua nuova ragione di vita.\nGiovane e attraente ragazza che vive ad Albana. Soprannominata la Rosa del Deserto, lavora come ballerina di flamenco nella taverna della citt\u00e0, ma a dispetto di quella sua parvenza angelica \u00e8 anche un'ottima spadaccina, tanto brava nel ballo quanto letale con in mano uno stocco.\nPoco prima dell'arrivo di Leonard e dei suoi compagni ad Albana viene costretta dai seguaci di Yshrenia, che hanno rapito sua sorella adottiva, ad uccidere i ragazzi non appena fossero entrati in citt\u00e0, e per permetterle di riuscirci le consegnano una carta magica in grado di trasformarla in un gigante, un essere mostruoso in grado di competere coi Cavalieri.\nSconfitta, accetta l'aiuto dei ragazzi per salvare la sorella, e quando questa viene offerta in sacrificio in sacrificio per creare un potentissimo gigante si aggrega a loro per ottenere vendetta.\nTuttavia il suo ruolo all'interno del gruppo viene pi\u00f9 volte messo in discussione, e alcuni, soprattutto Yullie e Caesar, dubitano della sua fedelt\u00e0. I loro timori si riveleranno fondati quando scopriranno che Kara \u00e8 la sorella di Grazel, il comandante di Yshrenia, infiltrata nel gruppo come spia.\nMa nel caso di Kara niente \u00e8 come sembra, e la verit\u00e0 si riveler\u00e0 essere pi\u00f9 complicata del previsto.\nFiglio adottivo del sovrano di Greede, la citt\u00e0 mobile, \u00e8 all'apparenza un ragazzo scanzonato e donnaiolo, dedito solo al divertimento e del tutto disinteressato sia al suo ruolo di futura guida di Greede sia alle precarie condizioni di salute del padre, ormai in punto di morte.\nIn realt\u00e0, sotto quella sua parvenza indifferente, \u00e8 in realt\u00e0 un ragazzo di buon cuore e di animo gentile, sempre pronto ad aiutare gli altri, compreso suo padre, per il quale forgia, a costo di enormi pericoli, un busto antico tempestato di pietre preziose simile in tutto e per tutto a quello che il sovrano desiderava pi\u00f9 di ogni altra cosa.\nHa una grande passione per i draghi, che riesce quasi a comprendere e che protegge quando pu\u00f2 dalla malvagit\u00e0 umana, e dopo essere riuscito a sconfiggere il drago che custodisce la seconda Arca dei Cavalieri ne erediter\u00e0 il controllo, ottenendo l'abilit\u00e0 di trasformarsi nel Dragon Knight. La trasformazione gli conferisce anche il Dragon Eye, una sorta di terzo occhio che gli permette di vedere i pensieri e i ricordi delle persone che tocca e anche di prevedere gli eventi che dovranno accadere, anche se questa abilit\u00e0 non sembra andare oltre i pochi minuti avanti nel tempo.\n\u00c8 innamorato di Kara, di cui ammira il carattere forte, e si unir\u00e0 al gruppo dopo la morte del padre che gli riveler\u00e0, in una lettera scritta subito prima di morire, di essere un figlio adottivo, cosa di cui Caesar era all'oscuro, e di avergli sempre voluto bene, nonostante i suoi continui rimproveri.\nIl nostro alter ego, il personaggio che possiamo creare all'inizio della storia e che, oltre a prendervi parte, ci permetter\u00e0 di giocare anche nella modalit\u00e0 on-line. La sua presenza all'interno della storia \u00e8 estremamente marginale, ridotta ad un semplice ruolo di comparsa che pur apparendo in quasi tutte le cutscene non prende mai la parola n\u00e9 riveste un qualche ruolo di rilevanza nelle vicende che vanno susseguendosi.\nLa Level-5 ha giustificato la mancanza di spessore dell'avatar con l'impossibilit\u00e0, a causa dei ristretti tempi di produzione, di lavorare in modo approfondito su questo particolare aspetto del gameplay, ma ha garantito un deciso cambio di rotta nel secondo capitolo della saga, in uscita per l'estate del 2010.\nNonostante la mancanza di interventi diretti si pu\u00f2 intendere, tramite alcuni suggerimenti, che anche il nostro avatar possa essere legato in qualche modo agli eventi della Guerra di Dogma; probabilmente si tratta del discendente, o della reincarnazione, di un leggendario guerriero (anche qui, il nostro avatar), che 10000 anni prima prese parte alla Guerra di Dogma combattendo i cavalieri, vicenda narrata nel prequel \"\".\nAccoglienza.\n\"White Knight Chronicles\" dopo pochi giorni dall'uscita in Giappone, si \u00e8 rivelato uno dei titoli pi\u00f9 venduti di quel periodo. La rivista \"Play Generation\" lo classific\u00f2 come l'ottavo migliore gioco di ruolo del 2010.\nSequel.\nNel mese di luglio 2009 \u00e8 stato annunciato tramite la rivista \"Famits\u016b\" il sequel di \"White Knight Chronicles\", intitolato \"White Knight Chronicles: Awakening of Light and Darkness\". Il gioco \u00e8 stato reso disponibile l'8 luglio 2010 in Giappone, esclusivamente per PlayStation 3, mentre l'8 giugno dell'anno seguente raggiunge anche il territorio italiano."}
{"id": "738292", "revid": "110157", "url": "https://it.wikipedia.org/wiki?curid=738292", "title": "Convento degli Angioli", "text": "Il convento degli Angeli, o Angioli, in Ferrara edificato nel 1441 nel Corso Ercole I d'Este di fronte allo sbocco del Viale della Certosa. Fu soppresso dall'invasione napoleonica del 1796, il suo patrimonio artistico e documentario sequestrato dall'autorit\u00e0 francese e successivamente disperso in altre biblioteche o portato in Francia ad arricchire il tesoro napoleonico. Nel 1805 l'edificio fu raso al suolo da un incendio. I suoi ultimi resti vennero abbattuti nel 1813. Una grande lapide posta a lato del c.n. 47 ricorda la chiesa e le tombe estensi."}
{"id": "738293", "revid": "2128848", "url": "https://it.wikipedia.org/wiki?curid=738293", "title": "Eudorcas thomsonii", "text": "La gazzella di Thomson (\"Eudorcas thomsoni\") \u00e8 una delle specie di gazzella maggiormente note e diffuse. Il nome ricorda l'esploratore Joseph Thomson. Alcuni studiosi (Kingdon, 1997) ritengono tuttavia che la gazzella di Thomson sia da considerare una sottospecie della gazzella dalla fronte rossa (\"Eudorcas rufifrons\").\nLa gazzella di Thomson vive nelle savane e nelle pianure dell'Africa ed \u00e8 particolarmente diffusa nel Serengeti, regione a cavallo tra Kenya e Tanzania. La dieta si compone di erba e piccoli arbusti. La gazzella di Thomson ricava gran parte dell'acqua di cui necessita dai vegetali di cui si nutre.\nDescrizione.\nLa gazzella di Thomson \u00e8 alta 60-90 centimetri e pesa tra i 13 e i 16 kilogrammi. La parte superiore del mantello \u00e8 di colore marrone chiaro, quella inferiore \u00e8 bianca: le due sono divise da una caratteristica striscia nera. La parte posteriore sotto la coda \u00e8 di colore bianco. Le corna, lunghe e appuntite, presentano una piccola curvatura. \u00c8 piuttosto facile confondere la gazzella di Thomson con la gazzella di Grant: in quest'ultima specie, tuttavia, la parte posteriore \u00e8 bianca anche sopra la coda.\nDistribuzione e habitat.\nLa gazzella di Thomson abita le savane e le pianure di Kenya, Tanzania e del Sudan meridionale.\nStruttura sociale e comportamento.\nLa struttura sociale della specie \u00e8 piuttosto articolata. I maschi adulti, a partire dai 2-3 anni di et\u00e0, sono fortemente territoriali. Prima di questo periodo, invece, i giovani maschi formano piccoli gruppi a s\u00e9 stanti o fanno parte di branchi misti. Le femmine, a loro volta, formano dei propri gruppi che si spostano nei territori dei maschi. Proprio durante questi spostamenti, i maschi adulti tentano di mettersi a capo di un gruppo di femmine. In queste occasioni, i maschi adulti ingaggiano duri combattimenti a colpi di corna anche pi\u00f9 volte nello stesso giorno, al fine di stabilire i confini dei rispettivi territori: ci\u00f2 significa che la definizione dei confini subisce spesso cambiamenti repentini, potendo mutare di giorno in giorno. Nel caso in cui un gruppo di giovani maschi oppure un maschio adulto o, pi\u00f9 raramente, semplicemente un piccolo maschio o una femmina si trovino a passare nel territorio di un maschio adulto, quest'ultimo sfider\u00e0 l'invasore al fine di spingerlo al di fuori dell'area di proprio dominio.\n\u00c8 interessante notare come questi scontri territoriali non riguardino gli esemplari appartenenti ad altre specie: ci\u00f2 significa che una gazzella di Thomson pu\u00f2 condividere il suo territorio con altri ungulati. Del resto, le gazzelle di Thomson sono solite migrare in gruppi di centinaia o migliaia di individui misti, spesso, a branchi di zebre o gnu.\nAltra caratteristica della specie \u00e8 la capacit\u00e0 di fare grandi balzi: la gazzella di Thomson, spesso, pu\u00f2 ricorrere a questa sua abilit\u00e0 per scoraggiare i predatori.\nGestazione e aspettativa di vita.\nDopo un periodo di gestazione della durata di 5-6 mesi, la femmina d\u00e0 alla luce un solo piccolo. Cosa particolare tra gli ungulati, la gazzella di Thomson pu\u00f2 avere due gravidanze nello stesso anno.\nAllo stato brado, le gazzelle di Thomson possono vivere sino a 10-15 anni. Tuttavia, le gazzelle di Thomson sono spesso predate dai grossi felini e dalle iene; inoltre, in alcune aree, esse risultano essere le prede preferite dei ghepardi. Il ghepardo, in particolare, \u00e8 s\u00ec pi\u00f9 veloce della gazzella di Thomson ma quest'ultima risulta avere maggiore resistenza nella corsa ed \u00e8 inoltre capace di cambiare direzione con maggiore rapidit\u00e0. \nLa presenza di numerosi predatori fa s\u00ec che, mediamente, circa la met\u00e0 dei cuccioli muoia prima di aver raggiunto l'et\u00e0 adulta."}
{"id": "738294", "revid": "767487", "url": "https://it.wikipedia.org/wiki?curid=738294", "title": "Raymond Abellio", "text": "Estrema sinistra, estrema destra.\nNato in una famiglia modesta, Georges Soul\u00e8s entr\u00f2 nel 1927 all'\u00c9cole polytechnique e ne usc\u00ec come ingegnere del CPC (\"Corps des Ponts et Chauss\u00e9es\"). Partecip\u00f2 al Gruppo X-Crise. In servizio nella Dr\u00f4me poi a Versailles, milit\u00f2 nell'opposizione di sinistra del Partito socialista e rappresent\u00f2 questa opposizione al Comitato Direttivo del partito nel 1937 e nel 1939. Al suo ritorno dalla prigionia nel 1941, entr\u00f2 nel Mouvement social r\u00e9volutionnaire (MSR) di Eug\u00e8ne Deloncle e condusse un'azione clandestina prima di abbandonare la vita politica.\nPer definire il suo comportamento (vicinanza al marxismo prima, al fascismo poi) si \u00e8 parlato di \u00abtentazione totalitaria\u00bb.\nAlla Liberazione fu condannato a 20 anni di reclusione in contumacia per collaborazione.\nRifugiatosi in Svizzera nel 1947, dopo essere stato graziato nel 1952 ritorn\u00f2 a Parigi e, per sbarcare il lunario, fond\u00f2 una societ\u00e0 di ingegneri di consulenza, senza smettere di occuparsi di letteratura e di filosofia.\nGnosticismo, esoterismo.\nLa sua produzione \u00e8 di stampo filosofeggiante, profetico, influenzata dalla Bibbia, dalla cabala e dall'esoterismo. Il suo primo incontro con un \u00abMaestro spirituale\u00bb, Pierre de Combas, che gli ispir\u00f2 il personaggio di Pujolhac nel suo primo romanzo, \"Heureux les Pacifiques\", lo fece rinunciare alla politica; ma fu soprattutto il filosofo Edmund Husserl a influenzarlo maggiormente.\nNel 1953 cre\u00f2 un circolo di studi metafisici con alcuni giovani studenti husserliani.\nPubblic\u00f2 anche tre volumi di memorie (\"Ma derni\u00e8re m\u00e9moire\", 1972-80).\nMor\u00ec nel 1986 e venne sepolto nel Cimitero d'Auteuil, a Parigi."}
{"id": "738296", "revid": "13833", "url": "https://it.wikipedia.org/wiki?curid=738296", "title": "Provincia di C\u00e1dice", "text": ""}
{"id": "738300", "revid": "554814", "url": "https://it.wikipedia.org/wiki?curid=738300", "title": "IMelody", "text": "iMelody \u00e8 un formato di file per le suonerie dei telefoni cellulari, che permette ad esempio la modifica del volume dinamica della melodia, codici speciali per attivare e disattivare l'illuminazione dello schermo o dei LED, o far vibrare il telefono o altre funzioni avanzate.\nIl formato \u00e8 stato sviluppato dall'irDA association (il gruppo di standardizzazione della comunicazione via infrarossi) come formato standard per le melodie. \u00c8 stato adattato come formato per le suonerie da quattro produttori (Ericsson, Alcatel, Motorola e Siemens) per lo sviluppo dell'Enhanced Messaging Service (EMS), uno standard per lo scambio di messaggi brevi avanzato.\nIl tipo \"MIME\" \u00e8: text/x-iMelody\nL'estensione solitamente usata \u00e8: .imy\nEcco un esempio di melodia in formato \"iMelody\":\n BEGIN:IMELODY \n VERSION:1.2 \n FORMAT:CLASS1.0 \n NAME: Helicopter \n MELODY:(ledonbackonvibeonr5ledoffbackoffvibeoffr5@0) \n END:IMELODY"}
{"id": "738301", "revid": "1430519", "url": "https://it.wikipedia.org/wiki?curid=738301", "title": "Liverpool Studio", "text": "Liverpool Studio, precedentemente conosciuta con il nome Psygnosis fino al 1997, \u00e8 stata una casa di sviluppo e produzione di videogiochi britannica attiva tra il 1984 e il 2012.\n\u00c8 conosciuta in particolare per i prodotti dell'era a 16 bit e per le serie \"Shadow of the Beast\" (Reflections Interactive), \"Rollcage\", \"Lemmings\" (DMA Design), \"Wipeout\" e \"Team Buddies\"'.\nStoria.\nLa creazione.\nLa societ\u00e0 venne fondata da Ian Hetherington e Jonathan Ellis a Liverpool. La societ\u00e0 nasceva sulle ceneri della defunta Imagine Software societ\u00e0 nota per lo sviluppo di videogiochi per le piattaforme a 8 bit. Dopo il fallimento della Imagine nel 1984 il marchio e i diritti della societ\u00e0 vennero acquisiti dalla Ocean Software mentre i diritti sui giochi pubblicato rimasero dei proprietari originali. I giochi \"Bandersnatch\" (per ZX Spectrum) e \"Psyclapse\" (per Commodore 64) vennero fusi in un unico gioco chiamato \"Brataccas\", il primo videogioco della societ\u00e0. Il gioco venne inizialmente sviluppato per Sinclar QL ma in seguito venne portato per Motorola 68000, il processore base dell'Amiga, Atari ST e dell'Apple Macintosh.\nInizialmente il quartier generale era situato nel porto di Liverpool, ma dopo poco venne trasferito al Century Buildings nel Brunswick Business Park e in seguito venne nuovamente mosso duecento metri dopo nel South Harrington Building a South Harrington Dock.\nI primi successi.\nNel 1986 la societ\u00e0 produsse un unico titolo chiamato \"Deep Space\", un complesso gioco di esplorazione spaziale. Il box del gioco era nero con un disegno rosso molto distintivo. Nei successivi dieci anni la societ\u00e0 si distinguer\u00e0 dalla concorrenza per delle confezioni con una grafica molto curate e per dei giochi graficamente curati e molto difficili.\nRapidamente la societ\u00e0 divenne primariamente un editore di videogiochi che venivano sviluppati in modo parziale o totale all'esterno. Durante i primi periodo la societ\u00e0 aveva internamente un certo numero di grafici di primo livello, questi grafici sviluppavano la grafica che veniva utilizzata da programmatori esterni per sviluppare videogiochi che avessero un elevato standard grafico. In seguito la societ\u00e0 assunse artisti come Garvan Corbett, Jeff Bramfitt, Colin Rushby, Jim Bowers e Neil Thompson.\nDal 1987 dopo la pubblicazione di \"Barbarian\" la societ\u00e0 si fece notare per delle introduzioni con una grafica d'alto livello. Giochi come \"Obliterator\" presentato nel 1988 contenevano un'animazione iniziale sviluppata da Jim Bowers. In questa animazione il protagonista guardava direttamente la \"camera\" Il volto del personaggio passa dallo sconcerto alla rabbia e in seguito spara con le sue pistole all'osservatore. Questa breve introduzione apr\u00ec la strada ad animazioni sempre pi\u00f9 sofisticate, le introduzioni passarono dalla grafica bidimensionale alla grafica tridimensionale, inizialmente sviluppata su sistemi Amiga con programmi tipo Sculpt 4D. In seguito la societ\u00e0 acquist\u00f2 alcune postazioni Silicon Graphics per migliorare la qualit\u00e0 delle animazioni incluse nei giochi.\nMentre molte societ\u00e0 del periodo realizzavano titoli identici per Amiga e Atari ST la Psygnosis cerc\u00f2 di spingere al limite le potenzialit\u00e0 della piattaforma Amiga sviluppando titoli che venivano presi come riferimento del settore. Titoli come \"Shadow of the Beast\" mostrarono il maggior numero di livelli di parallasse del periodo. Le qualit\u00e0 tecniche unite alla grafica avanzata ed a un sonoro di qualit\u00e0 resero il titolo uno dei maggi\u012cori successi del 1989 e spinsero molti rivenditori a utilizzarlo per mostrare le potenzialit\u00e0 della macchina.\nGli anni '90 e l'acquisizione di Sony.\nIn seguito la societ\u00e0 consolid\u00f2 la sua fama grazie a titoli come \"Lemmings\". Il gioco venne pubblicato nel 1991 per Amiga e in seguito venne convertito per moltissime altre piattaforme generando molti seguiti e spin off. La societ\u00e0 in seguito si concentr\u00f2 nello sviluppo del gioco \"Microcosm\". In questo gioco la societ\u00e0 fece il suo maggiore investimento, puntando a realizzare un gioco con una grafica superba e un contenuto tecnico elevato. Il gioco venne distribuito inizialmente per FM Towns, ma venne in seguito portato per altri sistemi. La versione Amiga CD32 e 3DO Interactive Multiplayer veniva spesso utilizzata per mostrare le potenzialit\u00e0 delle macchine. Il gioco non ebbe il successo sperato ma comunque si fece notare per la grafica avanzata e per le lunghe sequenze animate.\nNel 1993 la societ\u00e0 venne acquisita dalla Sony che era alla ricerca di sviluppatori per la nuova console PlayStation. Nel 1995 la societ\u00e0 si concentr\u00f2 sullo sviluppo di titoli per la console e in seconda battuta per computer e per le altre piattaforme. Tra i giochi del periodo si segnalano la serie \"Wipeout\", \"Destruction Derby\", \"G-Police\" e la serie \"Colony Wars\". Psygnosis svilupp\u00f2 anche videogiochi legati a programmi televisivi come \"Nick Arcade\" di Nickelodeon. L'ufficio di Stroud venne aperto nel novembre del 1993 al fine di attrarre i dipendenti della defunta MicroProse. L'etichetta Wheelhouse venne chiusa nel 2000 quando la Sony Computer Entertainment acquis\u00ec la societ\u00e0. Diversi dipendenti passarono alla Rage Software una societ\u00e0 che chiuse alcuni anni dopo.\nCon l'acquisizione di Sony la societ\u00e0 si espanse ulteriormente aprendo uffici a Stroud, Londra, Chester, Parigi, in Germania e a Foster City in California. Il quartier generale venne trasferito al Wavertree Technology Park dal 1995.\nIl 22 agosto 2012 Sony ha annunciato di aver chiuso lo studio di Liverpool. Secondo indiscrezioni il team stava lavorando a dei giochi per il successore della PlayStation 3, tra cui un nuovo Wipeout e ad un gioco d'azione che era partito come una sorta di gioco sui gangster e somigliante alla serie Splinter Cell.\nVideogiochi.\nMolte delle copertine delle confezioni dei videogiochi portavano l'inconfondibile firma dall'artista Roger Dean, noto per aver realizzato molte copertine dei dischi del gruppo musicale Yes."}
{"id": "738302", "revid": "78273", "url": "https://it.wikipedia.org/wiki?curid=738302", "title": "Prima di morire - appunti e note di lettura", "text": ""}
{"id": "738304", "revid": "123396720", "url": "https://it.wikipedia.org/wiki?curid=738304", "title": "Cromosoma 19", "text": "Con il nome di cromosoma 19 si indica, per convenzione, il diciannovesimo cromosoma autosomico umano in ordine di grandezza (calcolando anche il cromosoma X, risulta essere il ventesimo). Gli individui presentano solitamente due copie del cromosoma 19, come di ogni autosoma. Il cromosoma 19 possiede quasi 64 milioni di nucleotidi. I due cromosomi 19 rappresentano quasi il 2,5% del DNA totale nelle cellule umane.\nIl cromosoma 19 contiene di certo oltre 1600 geni, ma si ritiene possa contenerne fino a 1700.\nIl numero di polimorfismi a singolo nucleotide (SNP) individuati \u00e8 di oltre 200.000.\nGeni.\nI seguenti sono alcuni dei geni identificati sul cromosoma 19:\nMalattie.\nAlcune patologie legate a problemi a carico del cromosoma 19:"}
{"id": "738314", "revid": "124795018", "url": "https://it.wikipedia.org/wiki?curid=738314", "title": "Cosimo Bolognino", "text": "Debutt\u00f2 in Serie A nel 1993 in occasione della gara tra e Pescara. Nel 1999 venne promosso al ruolo di arbitro internazionale per decisione del designatore Sergio Gonella, vincendo il ballottaggio con Stefano Farina. Nel 2002 debutt\u00f2 in UEFA Champions League allo Stadio Mestalla, con la partita tra Valencia e . L'anno successivo arbitr\u00f2, nello stesso torneo, anche le importanti sfide tra e Manchester United, e Partizan Belgrado-. Termin\u00f2 la sua carriera nel 2004, per raggiunti limiti d'et\u00e0, in occasione della sfida tra Roma e , collezionando in totale 139 presenze nella massima serie (tra cui un Derby della Lanterna).\nNel 2002 present\u00f2 querela contro il presidente del , Enrico Preziosi, colpevole di averlo etichettato come arbitro in malafede dopo la partita di campionato tra e . Dopo qualche tempo, Bolognino decise di ritirare la querela dopo aver ricevuto un simbolico risarcimento dallo stesso Preziosi.\nNel novembre 2006 si candida come Responsabile del Settore Tecnico dell'Associazione Italiana Arbitri appoggiando la candidatura a Presidente di Marcello Nicchi, rimasto sconfitto da Cesare Gussoni.\n\u00c8 stato osservatore degli arbitri UEFA sino al giugno 2015.\n\u00c8 stato osservatore degli arbitri della CAN A fino alla stagione 2014-15, e poi dismesso per limiti di permanenza nel ruolo."}
{"id": "738316", "revid": "666668", "url": "https://it.wikipedia.org/wiki?curid=738316", "title": "Hern\u00e1n Caruso", "text": "Caratteristiche tecniche.\nGiocatore molto fisico con spiccata propensione offensiva, era utilizzato prevalentemente come pivot o in alternativa come laterale offensivo. Amante del dribbling e dotato di un indiscutibile talento nell'utilizzo della suola, risultava tuttavia lento nel movimento e flemmatico nella corsa.\nCarriera.\nCalcio.\nEntrato nel settore giovanile dell'Independiente a sedici anni, due anni pi\u00f9 tardi esordisce nella Primera Divisi\u00f3n, collezionando due apparizioni. La stagione successiva \u00e8 ceduto in prestito al Club Sportivo Dock Sud con cui vince il campionato di Primera B Metropolitana. Tornato all'Independiente, il giocatore \u00e8 vittima di un grave infortunio (frattura di tibia e perone) che ne blocca l'ascesa, convincendolo ad andare a giocare nei massimi campionati di Honduras, Messico e San Salvador.\nCalcio a 5.\nDopo un timido tentativo nel Beach soccer, dal 1998 si dedica unicamente al futsal, disputando due campionati in patria prima di trasferirsi in Italia nelle file del Green Tower Trento in Serie B. Nel 2001-02 si trasferisce alla Virtus Brescia nella medesima categoria ma a met\u00e0 stagione fa ritorno in Argentina nelle file del Villa Modelo. Con la compagine rossonera vince il torneo di Apertura, venendo premiato come miglior giocatore del torneo e convincendo il ct Fabi\u00e1n L\u00f3pez a convocarlo in Nazionale. Fa quindi ritorno in Italia nelle file del Trento Calcio a 5 che trascina alla vittoria del campionato regionale di Serie C e alla conseguente promozione. Nella stagione 2003-04 si accorda con il Treviso con cui vince il proprio girone della Serie B mentre le due stagioni successive gioca nella serie C1 veneta con la maglia del Sedico; si congeda dalla societ\u00e0 bianconera con la vittoria dei play-off nazionali di serie C1. Nella stagione 2006-07 firma un triennale con l'Arzignano Grifo con cui esordisce nella UEFA Futsal Cup, ma gi\u00e0 a novembre dello stesso anno passa in prestito al Dese in serie A2. La stagione seguente si trasferisce ancora in prestito al Napoli ma dopo pochi mesi ritorna al Sedico in Serie B. Nel 2008-09 vince nuovamente il massimo campionato regionale del Trentino-Alto Adige, questa volta con il Povoli Team di Riva del Garda. Per il debutto in serie B la societ\u00e0 allestisce una squadra di categoria superiore, che oltre al confermato Caruso \u00e8 impreziosita dall'arrivo di M\u00e1rcio Brancher, Fabrizio Amoroso e Caio Farina. La squadra sia in campionato che in Coppa non incontra rivali capaci di tenerle testa ma il mancato pagamento degli stipendi convince i giocatori a trovarsi una diversa sistemazione nella finestra invernale di \"futsalmercato\". Motivi familiari convincono Caruso a scendere di categoria accasandosi all'Alta Marca dove rimane per due campionati di Serie C1, al termine dei quali si ritira.\nNella stagione 2016-17 entra a far parte della societ\u00e0 Futsal Rovereto come punto di riferimento della serie C1 del Trentino Alto-Adige."}
{"id": "738319", "revid": "1632387", "url": "https://it.wikipedia.org/wiki?curid=738319", "title": "Billion Dollar Babies", "text": "Billion Dollar Babies \u00e8 il sesto album in studio degli Alice Cooper uscito nel 1973 per la Warner Brothers Records.\nIl disco.\nIl disco \u00e8 uno dei pi\u00f9 noti della sua vasta discografia, contenente brani illustri del cantante come \"Elected, No More Mr Nice Guy\" e \"I Love The Dead\".\nClassifiche.\nAlbum "}
{"id": "738322", "revid": "292162", "url": "https://it.wikipedia.org/wiki?curid=738322", "title": "Ficarra", "text": "Ficarra (\"Ficarra\" in ) \u00e8 un comune italiano di abitanti della citt\u00e0 metropolitana di Messina in Sicilia.\nGeografia fisica.\nFicarra sorge sui monti Nebrodi, a 450 m s.l.m. in mezzo a boschi di ulivi e noccioli.\nIl territorio \u00e8 diviso su tre colline: in quella sud-occidentale vi \u00e8 il centro (che a sua volta \u00e8 sormontato dalla collina del convento, da quella della chiesa madre e da quella della fortezza carceraria). In quella a centrale le contrade di Serro, Crocevia e Pietra della Zita, in quella nord-orientale Matini. A nord, in pianura, vi sono Rinella, San Noto, Sauro. Le tre colline sono divise da due valli in cui scorrevano il torrente di Brolo e un suo affluente. La valle sud-occidentale, che divide il territorio di Ficarra da quello di Naso e Sinagra, \u00e8 invece solcata dal torrente Naso (o Timeto). Dista circa 85 chilometri a ovest da Messina e circa 150 da Palermo.\nOrigine del nome.\nNon \u00e8 stata ancora accertata l'etimologia del nome. Degli studiosi ritengono che il primo nucleo fu costituito dagli arabi con il nome di \"Al Fakhar\" (la gloriosa). Altri sostengono che Ficarra derivi dalle numerose coltivazioni di fichi, ancora oggi presenti sul territorio: nelle carte geografiche del Seicento veniva indicato come \u201c\"La Ficara\"\u201d, che in dialetto messinese significa pianta di fico.\nStoria.\nLa nascita di Ficarra mischia storia e leggenda. Secondo Diodoro Siculo furono i fenici a fondare \"Pallisa\" (che deriverebbe dalla dea Pallade), primo villaggio nel territorio dell'attuale Ficarra. I greci sicelioti avrebbero ricostruito il villaggio su una collina oggi chiamata \"Strummuli\" (forse sede di una necropoli scomparsa).\nIl primo documento ufficiale \u00e8 del 1082: un diploma del conte normanno Ruggero I di Sicilia in cui veniva citato il nome di Ficarra. Il paese attuale nacque attorno ad una fortezza saracena, citata nel 1198 dai registri di Messina. Sotto i Normanni, il centro nebroideo era un feudo che fungeva da riserva di caccia per i baroni. Sotto gli Svevi il territorio venne attribuito a Guglielmo Amico, che rimase in carica fino a quando Federico II di Svevia non mor\u00ec e Ficarra gli fu tolto. La sua vedova, Macalda di Scaletta (1240 ca.-1308 ca.), e il secondo marito Alaimo da Lentini, protagonista dei Vespri siciliani, divennero i nuovi proprietari. La spregiudicata baronessa ebbe gravi contrasti con la Corona di Aragona per il possesso di questo feudo.\nCaduti in disgrazia, Macalda e Alaimo persero il feudo, che fu assegnato a Ruggero di Lauria, erede di Guglielmo Amico. Ruggero era il comandante in capo della flotta del Regno di Sicilia e vinse alcune battaglie contro gli angioini. Ci\u00f2 non imped\u00ec al re di confiscargli i beni, tra cui Ficarra, che venne assegnata al nobile Ugo Lancia di Brolo padre di Blasco Lancia e gi\u00e0 Signore di Mongiolino,Galati e Longi, che gi\u00e0 rivendicava in detta terra di Ficarra un oliveto in contrada San Mauro, e che la di lui dinastia rimarr\u00e0 in carica fino alla prima met\u00e0 del Settecento. \nI Lancia governarono il paese fino al 1738, quando Girolamo III Lancia di Brolo dovette mettere all'asta la baronia. Ficarra fu venduta per 38600 onze. Da quel momento, vari nobili hanno costruito dei palazzi nel centro del paese, tra cui il Palazzo Baronale di Ficarra, in cui tuttora si svolgono varie mostre stagionali.\nSociet\u00e0.\nEvoluzione demografica.\nNel Cinquecento gli abitanti erano 1691, nel 1798 erano 1826, nel 1831 1932 e nel 1850 2275.\nLuoghi d'interesse.\nFicarra \u00e8 un tipico paese medievale, che ha comunque subito molti rimaneggiamenti nel tempo. Il centro abitato \u00e8 pieno di vicoli che si intrecciano con strade asfaltate, palazzi d'epoca si alternano a edifici di recente costruzione, senza tuttavia compromettere il fascino antico che avvolge il paese. Fu sotto i Lancia che il paese ebbe il periodo di massimo sviluppo. Di quell'epoca, rimangono tuttora i tre principali luoghi d'interesse del paese: il convento, la chiesa madre e la fortezza carceraria.\nConvento.\nIl Convento dei Frati Minori Osservanti di San Francesco risale al 1522. Utilizzato come biblioteca, poi, caduto in rovina, abbandonato nel 1885. Il chiostro venne utilizzato nel XX secolo per l'edificazione di un monumento ai caduti. Di esso rimane intatto un arco a pieno sesto.\nSantuario dell'Annunziata.\nIl Santuario dell'Annunziata \u00e8 la chiesa madre, costruita nel XV secolo. Ospita la statua dell'Annunziata, probabilmente opera di Antonello Gagini.\nLa fortezza carceraria \u00e8 caratterizzata da una pianta quadrata con basi a scarpa, possenti mura in pietra arenaria con merli a coda di rondine e aperta solo dal portale d'ingresso. \u00c8 un imponente e austero edificio, situato sul colle pi\u00f9 a sud. Le stanze sono in successione attorno al cortile. Di fronte all'ingresso vi \u00e8 la cappella privata. Al centro del cortile, il pozzo \u00e8 collegato ad una cisterna in cui arriva l'acqua piovana.\nNacque probabilmente come torre di avvistamento e nel 1500 fu ampliata e dotata di celle per adibirla a carcere. Distrutta per l'incuria e dalle bombe del 1943, dei due piani originari oggi ne rimane solo uno, recentemente ristrutturato, mentre il secondo \u00e8 ridotto ad una terrazza panoramica da dove si pu\u00f2 vedere buona parte del territorio Ficarrese e le isole Eolie. Vi si organizzano moste d'arte. Nel 2011 \u00e8 stato allestito al suo interno un piccolo museo del gioco medievale.\nPalazzi nobiliari.\nDal Seicento sono stati costruiti molti palazzi; hanno tutti una pianta regolare, con balconi barocchi e portali con blasoni di famiglia per sottolineare lo status sociale. Fra i palazzi principali si segnalano i palazzi Busacca, Baronale, Ferraloro e Milio. Gli intagliatori della pietra ficarresi arenarie gli scalpellini, la cui attivit\u00e0 dal Rinascimento era assai diffusa su tutto il territorio dei Nebrodi, hanno lasciato nell'edilizia anche minore di Ficarra un'importante testimonianza.\nCultura.\nProdotti tipici.\nTra i prodotti tipici della cucina di Ficarra, si ricordano:\nEconomia.\nNel Cinquecento l'economia ficarrese era basata sull'agricoltura e sull'allevamento dei bachi da cui si produceva la seta. Oggi \u00e8 comunque nell'olivo e nell'olio che si distingue, indiscutibilmente,l'agricoltura di questo paesino: ereditando un patrimonio olivicolo plurisecolare che ritualmente procura di padre in figlio un'eccellente produzione olearia.\nAmministrazione.\nAltre informazioni amministrative.\nIl comune di Ficarra fa parte delle seguenti organizzazioni sovracomunali: regione agraria n.8 (Colline litoranee di Patti)."}
{"id": "738323", "revid": "830939", "url": "https://it.wikipedia.org/wiki?curid=738323", "title": "Jean Aicard", "text": "Suo padre, Jean Aicard, era un giornalista di talento; il figlio cominci\u00f2 la propria carriera letteraria nel 1867 con la raccolta poetica \"Les Jeunes Croyances\", segu\u00ecto nel 1870 da un testo teatrale da un atto messo in scena al teatro di Marsiglia.\nFra le sue raccolte poetiche: \"Les R\u00e9bellions et les apaisements\" (1871); \"Po\u00e8mes de Provence\" (1874) e \"La Chanson de l'enfant\" (1876), entrambe le quali vennero premiate dall'Acad\u00e9mie; \"Miette et Note\" (1880), idillio provenzale; \"Le Livre d'heures de l'amour\" (1887); \"J\u00e9sus\" (1896). Fra i suoi testi teatrali, quello di maggior successo fu \"Le P\u00e8re Lebonnard\" (1890), in versi, che fu originariamente messo in scena al Th\u00e9\u00e2tre Libre.\nFra i suoi altri lavori vi sono i romanzi \"Le Roi de Camargue\" (1890), \"L'ibis bleu\" (1893), \"L'\u00c2me d'un enfant\" (1898), \"Tata\" (1901), \"Benjamine\" (1906), \"Maurin des Maures\" (1908) e \"La V\u00e9nus de Milo\" (1874), resoconto della scoperta della statua da documenti inediti.\nStando a quanto sosteneva L\u00e9on Daudet, possedeva un talento nel recitare versi tale da trasformare qualsiasi poesia, anche mediocre, in un capolavoro effimero. Venne eletto membro dell'Acad\u00e9mie fran\u00e7aise nel 1909.\nOpere.\nPoesia\nRomanzi e novelle\nTeatro"}
{"id": "738331", "revid": "92723", "url": "https://it.wikipedia.org/wiki?curid=738331", "title": "Cipriano di Suzdal'", "text": "Biografia.\nSono giunte poche notizie riguardo alla sua biografia. \n\u00c8 conosciuto anche con l'epiteto di \"Stolto in Cristo\", quella determinata categoria di persone che, simulando la pazzia, vivendo della carit\u00e0 e disprezzando il proprio corpo erano convinti di partecipare pi\u00f9 pienamente alla passione di Ges\u00f9. Visse una vita improntata all'ascesi sopra una piccola isola poco lontana dalla foce del fiume Uvod (distretto di Kovrov, nell'Oblast' di Vladimir) e l\u00ec mor\u00ec in odore di santit\u00e0 nel 1622.\nCulto.\nLa sua tomba si trova al di sotto della pavimentazione della chiesa del villaggio di Voskresensky (it.: \"Resurrezione\"), sito poco lontano dall'isola dove era vissuto.\nIl luogo del suo ascetismo \u00e8 ancora oggi conosciuto come l\"'Eremo di San Cipriano\", e una cavit\u00e0 scavata nell'isola \u00e8 chiamata la \"Grotta di San Cipriano\".\n\u00c8 venerato come santo dalla Chiesa ortodossa russa che lo ricorda il 15 ottobre."}
{"id": "738335", "revid": "1543377", "url": "https://it.wikipedia.org/wiki?curid=738335", "title": "Pseudotsuga menziesii", "text": "L'Abete di Douglas, chiamato anche douglasia costiera (\"Pseudotsuga menziesii\") o, impropriamente, pino dell'Oregon, \u00e8 una conifera sempreverde diffusa nelle regioni costiere del Nordamerica dalla Columbia Britannica (Canada), alla California (Stati Uniti). Particolarmente diffusa negli stati di Washington e Oregon, \u00e8 una fonte primaria di legname. In California si trova sulle Klamath Mountains fino a raggiungere a sud la Sierra Nevada centro-settentrionale. Il suo habitat varia dal livello del mare sino ad un'altezza di 1.800 m. Appartiene al genere \"Pseudotsuga\", del quale \u00e8 la specie pi\u00f9 conosciuta.\nIl nome comune deriva dal botanico scozzese David Douglas, che invi\u00f2 nel 1827 il primo materiale di propagazione. Il nome scientifico deriva invece dal naturalista scozzese Archibald Menzies che la scopr\u00ec e la descrisse nel 1791 nell'isola di Vancouver.\nCaratteristiche.\n\u00c8 un albero maestoso, tra i pi\u00f9 alti per altezza raggiunta nel mondo (dopo la sequoia della California). L'altezza si aggira attorno ai 60\u201375 m e pi\u00f9 mentre la larghezza anche ai 1,5\u20132 m di diametro. L'esemplare pi\u00f9 alto conosciuto \u00e8 stato nominato \"Doerner Fir\", alto 100,3 m, si trova nella zona dell'East Fork Brummit Creek nell'Oregon, il pi\u00f9 largo invece \u00e8 il \"Queets Fir\", con un tronco di 4,85 m di diametro, nella Queets River valley, (Parco nazionale di Olympic), stato di Washington. Generalmente vive 500 anni, occasionalmente pu\u00f2 raggiungere i 1.000 anni.\nLa corteccia nei piccoli alberi \u00e8 sottile, liscia, grigia contenente numerose bolle resinose. Negli esemplari maturi, \u00e8 spessa 10\u201330\u00a0cm e sugherosa. I germogli vanno dal marrone al verde oliva, diventando sempre pi\u00f9 grigio scuro man mano che l'et\u00e0 aumenta. I germogli hanno una forma conica molto particolare: lunghi circa 4\u20138\u00a0mm, con squame rosso brune. Le foglie sono disposte a spirale: gli aghi lunghi fino a 3,5\u00a0cm sono diritti, flessibili, appiattiti, resinosi e gradevolmente aromatici, verdi di sopra e grigiastri di sotto, che, se strofinate, emanano un caratteristico odore di limone.\nLa corteccia contiene fino al 18% di tannino e al 6% di zuccheri.\nI coni femminili quando sono maturi pendono dai rami e sono lunghi 5\u201311\u00a0cm quando sono completamente aperti, circa 2\u20133\u00a0cm quando sono chiusi. Si formano in primavera e dapprima sono di colore verde, ma durante la maturazione, che si completa in circa 7 mesi in autunno, diventano di colore marrone. I semi sono lunghi circa 5\u20136\u00a0mm e spessi 3\u20134\u00a0mm. Il coni maschili contenenti il polline sono lunghi 2\u20133\u00a0cm e disperdono il polline giallo in primavera.\nGli individui isolati hanno forma piramidale, mentre all'interno delle grosse foreste gli individui anziani hanno una forma tipica conica con un tronco scoperto di circa 20\u201340 m: infatti gli esemplari giovani hanno i rami inferiori che sfiorano quasi il terreno, poich\u00e9 l\"'auto potatura\" \u00e8 molto lenta. Statisticamente ci vogliono 70-80 anni affinch\u00e9 si abbia un tronco libero di 5 m e circa 100 anni per un tronco libero di 10 metri. La produzione di semi comincia attorno ai 20-30 anni, poich\u00e9 negli anni precedenti \u00e8 scandita da cicli irregolari che portano talvolta all'assenza di produzione di semi, talaltra (generalmente ogni 5-7 anni) a una massiccia produzione. All'interno di ogni pigna sono custoditi dai 25 ai 50 semi. La forma dei semi \u00e8 variabile, il numero dei semi puliti ammonta a circa 70-88/g.\nIn Europa.\n\u00c8 stato introdotto nel continente europeo nella prima met\u00e0 dell'Ottocento (1830, in Italia ha trovato habitat nella zona del castagno e pu\u00f2 anche raggiungere le zone delle faggete). Generalmente non richiede particolari tipi di terreno, eccezion fatta per quelli argillosi. \u00c8 invece molto intollerante con le alte e basse temperature e pu\u00f2 soffrire molto a causa di gelate tardive e siccit\u00e0 estive. Le altezze massime nel vecchio continente raggiungono i 60 m circa.\nIn Italia.\nIl \u00e8 quello del parco botanico sperimentale del Pinetum a Moncioni nel comune di Montevarchi. Nella foresta demaniale di Vallombrosa, in Toscana, popola varie particelle tra cui quella del Metato, in cui la specie annovera esemplari che superano i 50 metri di altezza (Botanica Forestale - I Gimnosperme - Romano Gellini e Paolo Grossoni).\n\u00c8 presente nelle zone montane fresche e umide dello stivale, solo sotto forma di rimboschimento (essendo una specie alloctona) dal Casentino alla Basilicata, dalla Campania al Trentino-Alto Adige. Questa specie arborea ormai \u00e8 largamente diffusa e si \u00e8 introdotta perfettamente nell'habitat italiano.\nVe ne sono esemplari anche nella riserva naturale di Vallombrosa nel comune di Reggello in provincia di Firenze.\nUso.\n\u00c8 una pianta dal rapido accrescimento, che ne consente un ampio sfruttamento e impiego nella produzione legnosa, e si adatta a qualsiasi terreno.\nIl legno dell'abete di Douglas \u00e8 molto richiesto, ma la resistenza e la tessiture non sono uniformi: richiede perci\u00f2 un'attenta selezione per avere una buona uniformit\u00e0. L'utilizzo \u00e8 svariato soprattutto nelle costruzioni: barche, ponti, case, carpenteria in genere, assi ferroviarie, proprio per la sua leggerezza, robustezza, elasticit\u00e0 e resistenza agli agenti atmosferici.\n\u00c8 ampiamente utilizzato anche nell'industria della carta.\nUn abete di Douglas maturo \u00e8 anche un bell'albero ornamentale e non \u00e8 difficile vederlo in parchi o giardini; viene anche utilizzato come Albero di Natale."}
{"id": "738338", "revid": "53984", "url": "https://it.wikipedia.org/wiki?curid=738338", "title": "Bachir Gemayel", "text": ""}
{"id": "738339", "revid": "1442080", "url": "https://it.wikipedia.org/wiki?curid=738339", "title": "Kathy Reichs", "text": "Biografia.\nKathleen Reichs \u00e8 nata il 7 luglio 1948 a Chicago, dove ha frequentato scuole cattoliche con le sue tre sorelle. Si \u00e8 sposata all'et\u00e0 di vent'anni con Paul Reichs, procuratore e comandante dei Marines, con il quale ha avuto due figlie ed un figlio.\nNel 1971 si \u00e8 laureata in antropologia all'American University e nel 1975 ha conseguito un dottorato di ricerca in antropologia fisica presso la Northwestern University. Ha insegnato in diverse universit\u00e0 statunitensi e canadesi: la Northern Illinois University, l'Universit\u00e0 di Pittsburgh, la Concordia University, la McGill University e l'University of North Carolina a Charlotte.\nAl fine di perfezionare la sua conoscenza del francese, tra il 1989 e il 1990 si \u00e8 trasferita a Montreal per studiare presso l'Universit\u00e0 McGill e l'Universit\u00e0 Concordia, ed \u00e8 diventata l'unica antropologa forense con una certificazione in lingua francese in tutto il Nord America.\nTra il 1997 e il 1999 \u00e8 stata consulente del Casualty and Mortuary Affairs Operations Center\u2019s Central Identification Laboratory (rinominato J.P.A.C.) a Oahu, Hawaii. Nel 1999 \u00e8 stata consulente del Tribunale penale internazionale per il genocidio ruandese; nel 2002 con il dottor Clyde Snow e la Fondazione di antropologia forense del Guatemala si \u00e8 occupata della riesumazione dei 23 corpi, principalmente donne e bambini, uccisi dai militari e sepolti in una fossa comune nell'area dell'altopiano del Lago Atitlan. Ha lavorato come antropologa forense per il National Disaster Medical System e nell'ottobre del 2001 in seguito all'attentato dell'11 settembre al World Trade Center, dove \u00e8 stata membro del Disaster Mortuary Operational Response Team per identificare le vittime degli attacchi. Ha lavorato anche con il Pentagono, occupandosi dei cadaveri dei militari americani deceduti durante il secondo conflitto mondiale, la guerra del Vietnam e della Corea.\nOggi la sua attivit\u00e0 forense la porta a tenere conferenze in molte parti del mondo. Vive spostandosi tra l'ufficio del Chief Medical Examiner a Charlotte, in Carolina del Nord, e il Laboratoire des Sciences Judiciaires et de Medecine Legale a Montreal, in Qu\u00e9bec. \u00c8 docente di antropologia presso la University del North Carolina, a Charlotte. \nLe sue conoscenze in campo antropologico hanno influenzato la sua attivit\u00e0 di scrittrice. La protagonista dei suoi romanzi, Temperance Brennan (detta Tempe), \u00e8 un'antropologa forense le cui caratteristiche ricordano da vicino quelle della sua autrice; questo particolare \u00e8 stato una potente strategia di marketing per migliorare la sua credibilit\u00e0 professionale e il linguaggio specializzato utilizzato nei suoi libri. \nNel 2007 ha vinto nella sezione internazionale il Premio Piemonte Grinzane Noir.\nKathleen Reichs ha ottenuto un enorme successo, ma ha ammesso in un'intervista che gestire le sue diverse carriere spesso \u00e8 stato molto difficile.\nAttivit\u00e0 forense.\nLa maggior parte dei suoi libri di genere thriller medico sono basati su un caso specifico o esperienza vissuta sul campo.\nIn un'intervista la scrittrice ha dichiarato, riferendosi alle sue esperienze lavorative in Guatemala: \"Tempe descrive le cose che ho visto, sentito, odorato e vissuto in Guatemala. Ha condiviso le emozioni che io ho provato\". Allo stesso modo, in \"From the Forensic Files of Dr. Kathy Reichs\" all'interno di \"Spider Bones\", ha scritto: \"Attraverso Tempe, ho provato a trasmettere i sentimenti che ho provato mentre esaminavo i file di uomini e donne uccisi molto tempo fa e lontano da casa per il loro paese\".\nKathleen Reichs ha lavorato al caso di Serge Archambault, un serial killer canadese che si ritiene abbia ucciso sei donne, e che nel 1993 fu condannato per l'omicidio di tre. \"D\u00e9j\u00e0 Dead\" \u00e8 basato sulla sua storia. Un'altra delle storie pi\u00f9 singolari riguarda il gruppo esoterico di neotemplari, l'Ordine del Tempio Solare, i cui leader Joseph Di Mambro e Luc Jouret si resero responsabili nel 1994 dell'omicidio-suicidio in Svizzera di 48 membri della setta. Due giorni prima Di Mambro aveva ordinato l'uccisione del figlio di tre mesi di un membro del gruppo, identificato nell'Anti-Cristo, ritenendo che potesse impedire il viaggio spirituale in un altro pianeta a cui si stavano preparando tutti i seguaci dell'Ordine. Reichs, ispirandosi ai massacri comiuti da queste sette, scrisse nel 1999 \"Cadaveri innocenti\", il secondo della serie di Temperance Brennan.\nIl caso di maggior rilevanza mediatica risale al 2011, quando emise una perizia durante il processo alla venticinquenne americana Casey Anthony, accusata dell'omicidio della figlia Caylee Anthony. \nOpere.\nKathy Reichs \u00e8 autrice sia di romanzi che di testi accademici di antropologia e di attivit\u00e0 forense. Le moderne tecniche di indagine menzionate nei suoi racconti, e la moderna strumentazione necessaria per attuarle, sono parte essenziale dell'attivit\u00e0 di antropologa legale che, nella finzione del suo lavoro letterario, cerca di descrivere in maniera accessibile a una vasta gamma di lettori.\nNei primi anni novanta si dedica per la prima volta, senza successo, alla scrittura di romanzi, stimolata dal libro pubblicato da un suo collega e dalla popolarit\u00e0 raggiunta dal personaggio della patologa forense Kay Scarpetta creato da Patricia Cornwell.Nel 1995 ritenta questo percorso, dedicandosi per circa due anni alla produzione della sua prima opera letteraria. Attraverso un suo conoscente, il manoscritto finisce nelle mani di un giovane redattore di Scribner, che le offre un contratto iniziale di due libri. \n\"Corpi freddi (D\u00e9j\u00e0 dead)\", il suo primo romanzo, viene pubblicato nel 1997 e segna l'inizio della serie che ha per protagonista Temperance Brennan. Diventa best seller negli Stati Uniti, in Canada e nel Regno Unito, vendendo pi\u00f9 di un milione di copie; sar\u00e0 tradotto in 22 lingue. Nel 1998 vince l'Arthur Ellis Award come miglior primo romanzo. Tutti i suoi libri raggiungeranno sempre il primo posto nella classifica dei libri pi\u00f9 venduti nel Regno Unito. \nUna buona parte dei suoi romanzi ha fondamenta scientifiche e trae ispirazione dalla sua carriera di antropologa forense. Il suo primo libro, \"Corpi freddi\", \u00e8 basato sul primo caso di omicida seriale da lei trattato, il killer canadese Serge Archambault. Il romanzo \"Il villaggio degli innocenti (Grave Secrets, 2002)\" si basa su un caso internazionale cui lavor\u00f2 nel 1982 in Guatemala, \"Cadaveri innocenti\" \"(Death du Jour\", 1999) nasce dalla vicenda degli omicidi-suicidi di massa compiuti nel 1994 dai seguaci della setta del Tempio del Sole, mentre un incarico in Israele ha ispirato \"Ossario (Cross Bones)\".\nNei suoi romanzi sono presenti lunghi passaggi in cui vengono descritti fatti di antropologia forense, che sembrano quasi provenire da un libro di testo, e che rivelano l'intento pedagogico di divulgazione della materia promosso dall'autrice nei confronti dei suoi lettori. La tecnica narrativa \u00e8 quella del narratore onnisciente, utilizzata per spiegare i principi scientifici ad un lettore \"laico\", mentre il suo uso del discorso diretto offre una lettura pi\u00f9 avvincente.\nI suoi romanzi si focalizzano sulle vittime femminili, in particolar modo sulla loro diversa provenienza sociale e culturale. Il corpo femminile per Kathy \u00e8 simbolo dei pericoli che incombono sulle donne a causa di una societ\u00e0 sessista, che spesso influenza anche la scienza, rendendola di parte. La vicinanza emotiva dell'autrice con le vittime rappresenta un aspetto del suo impegno femminista. Il messaggio che viene spesso trasmesso nei libri di Kathy Reichs \u00e8 che la violenza non deve mai essere accettata, perch\u00e9 ferisce sia il corpo delle vittime che l'anima di chi si \u00e8 reso responsabile delle violenze.\nLe sue opere fanno appello alla complicit\u00e0 con il lettore per un cambiamento sociale, riflettono l'attuale fede nella tecnologia e nella scienza, e anche la sua propensione verso la giustizia sociale. In un'intervista ha dichiarato: \"I morti rimarranno morti, qualunque siano i miei sforzi, ma risposte e responsabilit\u00e0 sono necessarie. Non possiamo vivere in un mondo che accetta la distruzione della vita senza alcuna spiegazione e conseguenza\".\nPubblicazioni accademiche.\nReichs \u00e8 stata curatrice di diverse opere scientifiche:\nHa pubblicato articoli in riviste specializzate come \"Central Issues in Anthropology, Journal of Forensic Sciences, American Journal of Physical Anthropology, Canadian Society of Forensic Sciences, Surete, American Journal of Forensic Medicine and Pathology, Forensic Science International, and Journal of Bone and Mineral Research\". Ha anche redatto la prefazione di una serie di libri di scienze per bambini.\nLa serie di Temperance Brennan.\nLa protagonista, Temperance Brennan, \u00e8 un'antropologa forense che lavora presso l'Institute of Legal Medicine di Montreal. Svolge un ruolo importante nelle indagini penali, in particolare nei casi di morte violenta. Identifica le vittime e determina quando e come si \u00e8 verificata la morte, analizzando i resti in decomposizione, putrefatti o mummificati.\nLa serie \u00e8 composta da:\nLa serie letteraria \"Virals\".\nLa serie, scritta con il figlio Brendan Reichs, \u00e8 composta da:\nSono stati inoltre pubblicati due speciali, disponibili solamente in versione e-book:\n\"Bones\".\nKathleen Reichs ha fatto da consulente per la serie televisiva \"Bones,\" ispirata ai suoi romanzi\".\" Ha letto ogni sceneggiatura, collaborando con i nove scrittori a tempo pieno, dichiarandosi soddisfatta dell'attendibilit\u00e0 scientifica presente negli episodi. \nLa serie, prodotta dal 2005 al 2017 per dodici stagioni, \u00e8 stata creata da Hart Hanson, il quale vi ha lavorato anche in qualit\u00e0 di autore e produttore esecutivo. La protagonista della serie \u00e8 Temperance Brennan, interpretata da Emily Deschanel, e come l'autrice, \u00e8 sia un'antropologa forense che un'autrice di romanzi gialli, con la differenza che \u00e8 un po' pi\u00f9 giovane del suo equivalente letterario. La serie \u00e8 stata un successo sia negli Stati Uniti che nel Regno Unito, ottenendo otto premi e quarantuno candidature. \nKathy \u00e8 apparsa in un piccolo cameo nell'episodio \"Il doppio volto della fede\" della seconda stagione, nei panni della professoressa Constance Wright, un'antropologa forense della commissione di dottorato di Zack Addy."}
{"id": "738340", "revid": "36426", "url": "https://it.wikipedia.org/wiki?curid=738340", "title": "San Benedetto dell'Alpe", "text": ""}
{"id": "738343", "revid": "102832", "url": "https://it.wikipedia.org/wiki?curid=738343", "title": "Douglasia", "text": ""}
{"id": "738344", "revid": "102832", "url": "https://it.wikipedia.org/wiki?curid=738344", "title": "Abete di Douglas", "text": ""}
{"id": "738346", "revid": "767487", "url": "https://it.wikipedia.org/wiki?curid=738346", "title": "Lorenzo Maiorano", "text": "Fonti agiografiche.\nSono quattro finora le \"recensiones\" note della vita di san Lorenzo di Siponto:\nIl confronto fra queste diverse \"Vitae\" ha portato la storica Ada Campione a proporre una nuova cronologia, posticipando l'episcopato di Lorenzo a Siponto al secondo quarto del VI secolo, tra il 537 e il 554.\nAgiografia.\nLa sua storia \u00e8 frutto di racconti legati alla tradizione agiografica, visto che non si hanno altre fonti della vita del santo. In particolare il racconto \u00e8 tratto da due \"Vit\u00e6\" di autore anonimo, scritte secoli dopo la morte del santo, che a volte contrastano tra loro creando anche diversa confusione.\nNel 491 una delegazione sipontina, vista la morte del vescovo Felice, part\u00ec per Costantinopoli per chiedere la nomina di un nuovo pastore per la Chiesa locale. L'imperatore Zenone design\u00f2 Lorenzo, un suo parente. Questi part\u00ec per Roma, portando con s\u00e9 le reliquie di santo Stefano e sant'Agata, e qui venne consacrato vescovo da papa Gelasio I (492-496).\nDivenuto vescovo di Siponto, Lorenzo leg\u00f2 il suo nome all'apparizione dell'arcangelo Michele sul monte Gargano.\nLa leggenda racconta che nel 490 un signorotto di nome Elvio Emanuele smarr\u00ec sul monte Gargano il suo pi\u00f9 bel toro. Lo ritrov\u00f2 in una caverna detta \"delle magie\", poich\u00e9 vi era vissuto un sedicente mago, e non potendo trarlo fuori, decise di ucciderlo lanciando una freccia, ma questa inspiegabilmente torn\u00f2 indietro. Il pastore sconvolto corse dal vescovo Lorenzo che gli consigli\u00f2 di trascorrere tre giorni pregando e digiunando.\nAl terzo giorno l'arcangelo Michele apparve in sogno a Lorenzo invitandolo ad aprire la grotta al culto cristiano. Lorenzo tuttavia non ascolt\u00f2 la volont\u00e0 dell'arcangelo poich\u00e9 era ancora vivo in quella grotta il culto pagano.\nDue anni dopo la citt\u00e0 venne assediata dal re barbaro Odoacre. La citt\u00e0 era ormai allo stremo quando il vescovo chiese al re barbaro, ed ottenne, tre giorni di tregua per la popolazione. Ed ecco che l'arcangelo ritorn\u00f2 in sogno al vescovo dicendogli che avrebbe aiutato i sipontini se avessero attaccato i barbari.\nScaduta la tregua, i sipontini attaccarono e durante la battaglia incominci\u00f2 una tempesta di grandine e sabbia che si rovesci\u00f2 sui barbari i quali, spaventati, fuggirono. Come atto di ringraziamento Lorenzo guid\u00f2 una processione fino al monte Gargano, senza tuttavia osare entrare nella grotta.\nAncora indeciso il vescovo rifer\u00ec l'accaduto al pontefice che ordin\u00f2 di occupare la grotta e consacrarla dopo un digiuno di tre giorni.\nPer la terza volta l'arcangelo fece visita al vescovo e gli disse che non era necessario consacrare il luogo poich\u00e9 era stato gi\u00e0 consacrato dalla sua presenza.\nE cos\u00ec finalmente il vescovo si rec\u00f2 in processione con tutti i sipontini verso il monte e dedic\u00f2 la grotta all'arcangelo Michele il 29 settembre 493. Qui poi egli fece edificare una chiesa che divenne meta ininterrotta di pellegrini per i secoli successivi.\nMor\u00ec a Siponto il 7 febbraio 545 a 105 anni circa.\nSi racconta che Lorenzo ottenne l'intercessione di san Michele per respingere l'incursione dei pagani a Siponto.\nEgli avrebbe avuto il dono della profezia e annunci\u00f2 l'imminente guerra con i Goti.\nVolle un incontro con Totila, questi gli mand\u00f2 un cavallo selvaggio che non obbediva a nessuno, ma ancora inspiegabilmente Lorenzo lo dom\u00f2 e ottenne che Siponto venisse risparmiata dalla distruzione.\nLa leggenda vuole che san Lorenzo abbia portato con s\u00e9 da Costantinopoli l'icona della \"Vergine Maria di Siponto\" attuale compatrona della citt\u00e0 di Manfredonia; l'immagine venne incoronata il 28 agosto del 1955 dal cardinale Roncalli, divenuto poi papa Giovanni XXIII.\nCulto.\nIl 7 febbraio 1270, poco dopo la fondazione della citt\u00e0 di Manfredonia al posto di Siponto, l'arcivescovo Giovanni Freccia da Ravello ponendo la prima pietra del duomo dedicata al santo vescovo della nuova cittadina vi trasfer\u00ec le reliquie custodite a Siponto.\nNel 1620, in seguito all'invasione turca perpetrata ai danni di Manfredonia, i resti del vescovo Lorenzo furono trafugati e bruciati (si salv\u00f2 solo un braccio che oggi \u00e8 conservato nella cattedrale di Manfredonia).\nL'arcivescovo Giovanni De Lernia (1708-1725) fece deporre in una cassetta di piombo i resti delle reliquie e le pose sotto l'altare maggiore.\nAll'arcivescovo Francesco Rivera (1742-1777) si deve invece la ripristinazione della festa del Pastor Bonus in onore del santo, anche la statua in legno del 1763 opera dello scultore F. Paolo Antolini da Andria, alta 1,80 m in legno di tiglio e assemblata.\nDurante la festa in onore del santo la statua viene traslata dalla sua nicchia e posta alla destra dell'altare maggiore e vestita dei paramenti sacri antichi conservati gelosamente dal capitolo sipontino, sono quelli donati da papa Benedetto XIII, (gi\u00e0 fra Vincenzo Maria Orsini, Arcivescovo di Manfredonia dal 7 maggio 1675 al 20 giugno 1680), dopo la sua elezione al soglio pontificio, avvenuta il 29 maggio 1724. Altri pregiati paramenti sacri che vengono utilizzati per la sua vestizione in occasione della sua Solennit\u00e0, sono quelli degli arcivescovi di Manfredonia Paolo Teutonico (1649-1651); Giovanni de Lernia (1706-1725); Vitangelo Salvemini (1832-1854); Vincenzo Tagliatatela (1854-1879); conservati in cattedrale.\nFino al 1952 la statua del patrono, era sempre stata portata in processione a spalla dai pescatori. Dal 1953 al 1990,alcuni commercianti devoti a san Lorenzo, in occasione della processione mettevano a disposizione il loro camioncino, addobbato per l'occasione per trasportare la Statua del santo.\nTra il 2011 ed il 2012 la sacra statua del santo \u00e8 stata interessata da un lavoro di restauro eseguito da Maddalena Restauri di Leonardo Maddalena da Biccari. L'opera di rimozione delle precedenti ridipinture ha permesso di riportare alla luce le decorazioni originali non pi\u00f9 con la talare nera bens\u00ec con l'originale abito di canonico."}
{"id": "738347", "revid": "228587", "url": "https://it.wikipedia.org/wiki?curid=738347", "title": "Pegolo", "text": ""}
{"id": "738348", "revid": "117911389", "url": "https://it.wikipedia.org/wiki?curid=738348", "title": "X-Crise", "text": "Il Groupe X-Crise (o X-Crise) fu un circolo francese di riflessioni e dibattiti sull'economia creato nell'autunno 1931 in seguito alla crisi mondiale legata al crollo di Wall Street del 1929. Nel 1933 venne trasformato in \"Centre polytechnicien d'\u00e9tudes \u00e9conomiques\".\n\"X-Crise\" fu fondato da G\u00e9rard Bardet e Andr\u00e9 Loizillon; tra i suoi membri vi furono Raymond Abellio, Louis Vallon, Jean Coutrot, Jules Moch e Alfred Sauvy, che, in qualit\u00e0 di capo dell'istituto demografico INED coni\u00f2, dopo la Seconda guerra mondiale il termine \u00abTerzo mondo\u00bb.\nFormato da ex-studenti dell'\u00c9cole polytechnique (soprannominata \"X\"), propugnava una pianificazione economica in opposizione all'ideologia, all'epoca dominante, del liberalismo che, si sosteneva, avesse fallito. Viene inoltre considerato un movimento tecnocratico. Le loro idee non sarebbero state messe in pratica fino all'era di Vichy, quando molti tecnocrati colsero l'occasione per ricostruire la Francia. Tuttavia, la Seconda guerra mondiale divise i componenti del gruppo, giacch\u00e9 alcuni di loro (Jules Moch, Louis Vallon) presero parte alla Resistenza e si opposero al regime di Vichy, partecipando anche all'amministrazione post-bellica; altri, invece si impegnarono nella collaborazione (Raymond Abellio, Jean Coutrot).\nNon fu dunque soltanto un gruppo di allievi dell'\u00c9cole polytechnique, giacch\u00e9 X-Crise organizz\u00f2 anche riunioni pubbliche accogliendo personalit\u00e0 che non facevano parte dell'\"\u00c9cole\". Il gruppo funse anche da luogo d'incontro fra tecnici impegnati e personalit\u00e0 politiche e intellettuali."}
{"id": "738349", "revid": "123591158", "url": "https://it.wikipedia.org/wiki?curid=738349", "title": "Emittenti televisive internazionali in lingua italiana", "text": "Le emittenti televisive extraitaliane in lingua italiana sono emittenti che trasmettono in lingua italiana, ma non hanno sede in Italia. Nonostante il peso assai ridotto in termini di ascoltatori, hanno avuto grande importanza in Italia negli anni settanta, rappresentando l'unica alternativa ai due canali Rai, ente televisivo di Stato allora concessionario in monopolio del servizio radiotelevisivo.\nStoria.\nGli anni settanta.\nNegli anni settanta le principali emittenti dall'estero in lingua italiana sono Telemontecarlo, la Radiotelevisione svizzera di lingua italiana e TV Koper-Capodistria, gi\u00e0 trasmesse a colori prima dei due canali in bianco e nero della Rai. I quotidiani e i settimanali italiani in questo periodo riportano nelle loro edizioni i palinsesti di TeleCapodistria assieme a Telemontecarlo, alla TV della Svizzera Italiana TSI. Quest'ultima, che trasmette dal vicino Cantone Ticino, era perfettamente visibile su buona parte della pianura padana.\nMolti sono i volti nuovi della televisione italiana che lavorano in epoche di monopolio per le emittenti estere. Per la Televisione svizzera di lingua italiana lavorano Corrado e Enzo Tortora.\nMolti dei protagonisti delle televisioni \"estere\" in lingua italiana passano poi alle televisioni locali italiane.\nLa Rai fa particolare attenzione a questa concorrenza di trasmissioni in lingua italiana, ma provenienti da altri paesi e invoca l'applicazione delle norme che stabiliscono la riserva in esclusiva allo Stato (e alla Rai per atto di concessione) dei servizi di telecomunicazioni. Molti dei magistrati investiti della questione iniziano l'azione penale ma accolgono la richiesta di investire la Corte Costituzionale sulla questione di legittimit\u00e0 costituzionale della normativa esistente. La Corte con la sentenza 225/1974 accoglie le censure alla normativa che stabilisce il monopolio Rai, stabilendo anche la legalit\u00e0 dei ripetitori situati sul territorio italiano.\nIn conseguenza di detta pronuncia \u00e8 emanata la nuova disciplina mediante la legge 103/1975, la cosiddetta \"legge di riforma\". Una successiva sentenza, la 202 del 1976, ammette alle trasmissioni via etere anche le emittenti locali italiane, che in tal modo sottraggono pubblico alle emittenti estere.\nGli anni ottanta.\nNel frattempo, per\u00f2 la Rai ha perso il monopolio per il sorgere di innumerevoli televisioni locali. Tuttavia ancora negli anni ottanta, \nLa disciplina dell'Unione europea.\nNel 1989 l'Unione europea emana una direttiva \"(Televisione senza frontiere)\". per disciplinare le trasmissioni transfrontaliere, ma ormai per le trasmissioni in lingua italiana la fase di largo interesse del pubblico televisivo \u00e8 terminata."}
{"id": "738350", "revid": "599013", "url": "https://it.wikipedia.org/wiki?curid=738350", "title": "Gianluca Pegolo", "text": "Carriera.\nClub.\nCresce calcisticamente nell'Hellas Verona. Entra nel giro della prima squadra fin dalla stagione 1998-1999. Vi rimane anche nell'annata successiva, senza tuttavia mai scendere in campo. In questi anni \u00e8 titolare della Primavera.\nNella stagione 2000-2001 viene mandato in prestito al , in Serie C2 e con la formazione emiliana scende in campo 34 volte.\nL'anno successivo torna all'Hellas Verona, come riserva del portiere titolare Fabrizio Ferron. Ha l'opportunit\u00e0 di fare il suo debutto in Serie A il 25 novembre 2001 in Torino-Hellas Verona (5-1) ma, subentrato negli ultimi 20 minuti, subisce tutti e 5 i gol dei padroni di casa. Si riscatta nella partita successiva, vinta 1-0 contro il Brescia, parando un rigore. Conclude la stagione con 2 presenze complessive in campionato.\nNella stagione 2002-2003, con l'Hellas Verona appena tornato in Serie B, \u00e8 il portiere titolare. Nel suo primo anno da titolare in B gioca 37 partite, l'anno successivo (2003-2004) 31. Nelle stagioni 2004/05 e 2005-2006, ha raccolto rispettivamente 37 e 39 gettoni di presenza.\nDopo la retrocessione della formazione scaligera in Serie C, nel calciomercato estivo 2007 lascia Verona per passare al Genoa, che lo gira al Mantova (in prestito, con diritto di riscatto della compropriet\u00e0). Torna nell'estate del 2008 in Liguria, ma viene girato in prestito al , appena retrocesso in Serie B. Con la squadra giallobl\u00f9 debutta contro il , sostituendo Nicola Pavarini, infortunato. Gioca anche la partita successiva contro il Frosinone, terminata 2-2.\nAl termine della stagione, rientrato al Genoa, viene ceduto al . Torna in Serie A dopo nove anni passati nella serie cadetta. Debutta con la squadra senese il 9 gennaio 2010, subentrando al titolare Gianluca Curci infortunato nella gara persa per 4-3 con l'Inter a San Siro. Ottiene anche altre presenze, ma al termine della stagione, il Siena retrocede in Serie B. Nel campionato successivo non scende mai in campo, ed i toscani tornano in massima divisione. Nella stagione successiva inizia da secondo di \u017deljko Brki\u0107, ma a causa degli infortuni del serbo, riesce ad ottenere molte presenze diventando subito l'idolo della squadra ed il Siena si salva dalla retrocessione. Nella stagione 2012-2013, \u00e8 il portiere titolare ed \u00e8 l'unico giocatore capace di scendere in campo in tutte le 38 partite di campionato, risultando, con 3.632 minuti, comprendendo quelli di recupero, il giocatore che ha disputato il maggior numero di minuti di tutta la serie A. Nonostante la retrocessione del Siena, nella stessa stagione \u00e8 risultato essere anche l'estremo difensore che ha compiuto il maggior numero di parate.\nIl 2 settembre 2013, nell'ultimo giorno del calciomercato estivo viene acquistato a titolo definitivo dal , neopromosso nella massima serie. Diventa subito un titolare della squadra, esordisce con la maglia neroverde il 25 settembre seguente nella trasferta di campionato contro il Napoli (1-1). L'11 maggio raggiunge la salvezza con il Sassuolo a seguita della vittoria per 4-2 contro il Genoa, nella quale si distingue per aver parato un rigore a Gilardino.\nIl 5 agosto 2014, in allenamento, subisce la frattura della tibia che lo porter\u00e0 a uno stop di vari mesi. In virt\u00f9 di ci\u00f2 viene acquistato Andrea Consigli dai neroverdi, di cui diventa il secondo negli anni successivi. Il 13 maggio 2015 viene sottoposto ad un intervento chirurgico di rimozione delle placche tibiali, inserite in seguito alla frattura. Torna in campo il 25 ottobre 2015 in Milan-Sassuolo 2-1 per sostituire l'espulsione di Andrea Consigli. Nonostante abbia trascorso tre stagioni come riserva di Consigli, il 22 giugno 2017 rinnova il contratto con il Sassuolo per un altro anno. Il 2 marzo 2019 scende in campo contro il Milan a seguito dell'espulsione di Consigli. La settimana seguente, il 10 marzo 2019, gioca una ottima partita contro il Napoli, terminata per 1 a 1, essendo decisivo su vari interventi. Nel campionato 2019-2020 scende in campo la 16\u00aa giornata contro il Milan (0-0) e la settimana seguente nel recupero della settima giornata in Brescia-Sassuolo (0-2), risultando decisivo in entrambe le sfide con parate fondamentali che consentono un \"clean sheet\" per 2 partite consecutive.\nIl 22 dicembre 2021 entra nella cerchia dei calciatori con pi\u00f9 di 40 anni a disputare una partita di Serie A, giocando titolare la gara persa per 3-0 in casa contro il Bologna. Il 10 febbraio 2022 gioca da titolare, a quasi 41 anni, la gara di Coppa Italia contro la Juventus, fornendo un'ottima prestazione nonostante la sconfitta.\nNazionale.\nConta 6 presenze in Nazionale Under-20 del c.t. Francesco Rocca, con cui si \u00e8 classificato al secondo posto dei XIV Giochi del Mediterraneo nel 2001.\nIl 20 agosto 2002 debutta nella Nazionale Under-21, con la quale scender\u00e0 in campo in altre 2 occasioni.\nStatistiche.\nPresenze e reti nei club.\n\"Statistiche aggiornate all'11 febbraio 2022.\""}
{"id": "738352", "revid": "123707393", "url": "https://it.wikipedia.org/wiki?curid=738352", "title": "R\u00e9volution nationale", "text": "La R\u00e9volution nationale (RN) fu l'ideologia ufficiale del regime dello Stato francese messa in atto dal maresciallo P\u00e9tain nel luglio 1940.\nPrincipi.\nI suoi principi furono un adattamento degli ideali della destra sociale e nazionalista dell'epoca, del (monarchismo, del bonapartismo e del nazionalismo integrale maurrassiano) a un governo \"di crisi\":\nA dispetto del nome, quindi, la \"R\u00e9volution nationale\" implicava nella vita politica della Francia una svolta reazionaria pi\u00f9 che innovativa.\nCorrenti.\nLa R\u00e9volution nationale attir\u00f2 in particolare tre gruppi di persone:\nBuona parte di questi ambienti, gi\u00e0 a partire dal giugno 1940 forn\u00ec del resto molte reclute anche alla Resistenza francese. Altri, pur non simpatizzando con l'ideologia ufficiale del nuovo Stato, aderirono per sfruttare la \"tabula rasa\" politica creatasi dopo l'armistizio della Francia, ritenendo che la caduta della Terza Repubblica francese e la scomparsa dei poli opposti liberali e borghesi avesse lasciato spazio per nuove esperienze politiche.\nLe loro soluzioni furono innumerevoli e perfino contraddittorie: vita in piccole comunit\u00e0, cooperative e corporazioni, ritorno alla terra, economia pianificata, potere agli ingegneri e tecnocrazia. Esempi sono l'\u00c9cole des cadres d'Uriage e Ren\u00e9 Belin.\nEvoluzione.\nAmpiamente promossa dal governo di Vichy dal 1940 al 1942, la R\u00e9volution nationale non venne pi\u00f9 propagandata con il ritorno al potere di Pierre Laval (di formazione repubblicana) nel maggio 1942.\nLa politica familiare, educativa e sportiva del regime di Vichy.\nIl maresciallo P\u00e9tain crea, con i governi del suo regime, l'\u00ab ordine morale \u00bb e modifica il motto della Repubblica \u00ab Libert\u00e9, \u00c9galit\u00e9, Fraternit\u00e9 \u00bb in \u00ab Travail, Famille, Patrie \u00bb. Valori che auspicano l'affermarsi, nella societ\u00e0 francese, di idee e indirizzi morali fra i pi\u00f9 conservatori e rigidi, in opposizione a quelli della Terza Repubblica. Questo \u00ab ordine morale \u00bb \u00e8 fondato, oltre che sui tre pilastri fondamentali: lavoro, famiglia e patria, anche sull'educazione, sulle attivit\u00e0 sportive e sulla disciplina impartita ai giovani e sul ritorno alla campagna.\nLa politica familiare.\nLa famiglia era uno dei pilastri dell\"ordine morale\" istituito dal regime di Vichy, per il quale essa rappresentava il nucleo centrale della vita francese, tanto che esso considerava i diritti della famiglia superiori a quelli dell'individuo. Il maresciallo P\u00e9tain dichiar\u00f2 alla fine del 1940: Venne quindi istituito un commissariato generale per la famiglia. per continuare e rinforzare vigorosamente gli orientamenti del codice della famiglia adottato nel luglio 1939 dalla III Repubblica.\nIl regime di Vichy legiferava quindi sia per rendere impossibile il divorzio nei primi tre anni di matrimonio che per rendere pi\u00f9 restrittive le interpretazioni delle norme di legge, in tutti i casi di divorzio. L'aborto fu severamente represso.\nLa guerra del 1914-18 era costata alla Francia 1,3 milioni di morti e dispersi, centinaia di migliaia d'invalidi/mutilati, (i mutilati alla faccia) e una fortissima diminuzione della natalit\u00e0 nei 30 anni che la seguirono.\nPer favorire e accrescere fortemente la natalit\u00e0, il regime di Vichy favor\u00ec fortemente i padri di famiglia numerosa o chi lo divenne a spese dei celibi o senza figli (esempio: una coppia che non aveva figli nei primi due anni di matrimonio si vedeva revocare lo sconto fiscale del matrimonio). Scoraggiava anche vivamente il lavoro femminile, affinch\u00e9 le donne si dedicassero ai bambini, sebbene esse avessero acquisito un nuovo posto nella societ\u00e0, essendosi rese indispensabili durante tutta la guerra 1914-1918 nei campi, nelle officine, negli uffici e nelle scuole (per compensare la perdita di numerosi insegnanti), e avessero acquisito una relativa autonomia dopo. La madre di famiglia, regina del focolare domestico, fu esaltata alla festa delle mamme, celebrata con grande pompa ogni anno, con cerimonie e decorazioni alle madri di famiglie numerose. Nella zona non-occupata, il tasso di natalit\u00e0 aument\u00f2 quindi sia nelle famiglie ricche che povere. L'estensione importante della protezione sociale si manifest\u00f2 con l'aumento del numero di persone coperte dalle assicurazioni sociali e dagli assegni familiari. Queste elargizioni, non legate alla presenza tedesca in Francia, si spiegano con le necessit\u00e0 nate dall'occupazione, e la maggior parte delle leggi promulgate sotto il regime di Vichy saranno mantenute dopo la Liberazione, valorizzando l'accrescimento del ruolo sociale dello Stato."}
{"id": "738355", "revid": "287204", "url": "https://it.wikipedia.org/wiki?curid=738355", "title": "Viaggio a Deltora", "text": "Viaggio a Deltora (\"Tales of Deltora\") \u00e8 un romanzo fantasy per ragazzi che comprende i primi quattro libri della scrittrice australiana Jennifer Rowe. Come per altre opere per ragazzi della Rowe, il libro \u00e8 stato pubblicato dalla scrittrice sotto lo pseudonimo di Emily Rodda.\nTrama.\nLief, il figlio sedicenne del fabbro di Del, il gigantesco Barda, ex-guardia di palazzo, e Jasmine, una ragazza cresciuta nelle foreste del silenzio, dovranno percorrere tutto il regno di Deltora per recuperare le sette pietre della cintura magica indossata dai re, che sono state nascoste dal malvagio Signore dell'Ombra dopo che egli si \u00e8 impossessato del trono, nei luoghi pi\u00f9 desolati e pericolosi del regno. I tre amici dovranno affrontare pericolosi nemici e sconfiggerli per ottenere le prime quattro pietre: il topazio, il rubino, l'opale e il lapislazzuli."}
{"id": "738356", "revid": "599013", "url": "https://it.wikipedia.org/wiki?curid=738356", "title": "Ognjen A\u0161krabi\u0107", "text": "Alto 207\u00a0cm, 103\u00a0kg di peso, ricopriva i ruoli di ala grande e di centro.\nPur essendo nato a Sarajevo (Bosnia ed Erzegovina), \u00e8 di nazionalit\u00e0 serba, e con la squadra nazionale della Serbia ha disputato i Mondiali di basket 2006 in Giappone.\nCarriera.\nCresciuto nello \u017deleznik Belgrado, nel 2004 passa alla Dinamo San Pietroburgo e nell'ottobre 2006, in seguito al fallimento della squadra russa, viene ingaggiato dalla Lottomatica Roma. Dopo un buonissimo inizio di stagione, alcuni problemi fisici lo colpiscono e limitano il suo rendimento fino a fine campionato, al termine del quale viene ceduto e torna a giocare in Russia, al Dinamo Mosca Region.\nEra un lungo completo, di grande atletismo, dotato di una buona propensione al tiro, sia dalla media che dalla lunga distanza, con attitudine a giocare anche sotto canestro."}
{"id": "738357", "revid": "125727126", "url": "https://it.wikipedia.org/wiki?curid=738357", "title": "Ardenno", "text": "Ardenno (\"Ardenn\" in dialetto valtellinese, : ) \u00e8 un comune italiano di abitanti abitanti della provincia di Sondrio in Lombardia.\nArdenno \u00e8 il primo paese della media Valtellina che si incontra proveniendo da Milano, e quindi l'ultimo per chi proviene da Sondrio. \u00c8 posto ai piedi delle Alpi Retiche, e all'imbocco della Val Masino, immediatamente ad est del punto nel quale il fondovalle valtellinese descrive una doppia curva, ad S, aggirando il caratteristico promontorio montuoso del Culmine di Dazio, o Colmen.\nAd Ardenno sost\u00f2 per un breve periodo il poeta Salvatore Quasimodo, che cit\u00f2 il paese nella poesia \"\"La dolce collina\". \nGeografia fisica.\nPosizione.\nIl paese si trova in Valtellina, a circa 16\u00a0chilometri ad ovest di Sondrio.\nStoria.\nGiovanni Guler von Weineck, che fu governatore grigione della Valtellina dal 1587 al 1588, cos\u00ec descrive l'abitato di Ardenno:\nNel 1963 vi venne aggregata la frazione di Pilasco, gi\u00e0 parte del comune di Dazio.\nCultura.\nParticolarmente attivo in paese \u00e8 il Corpo Musicale di Ardenno, gi\u00e0 esistente nel 1878 e rifondato dopo la Seconda guerra mondiale. Attualmente \u00e8 composto da circa una quarantina di musicisti, tra i quali vi sono molti giovani. Si esibisce in concerti e accompagnando le principali celebrazioni religiose e civili.\nFiere e feste popolari.\nNumerose sono le celebrazioni religiose popolari ad Ardenno, la maggior parte delle quali si concentra nel periodo estivo:\nIn concomitanza con queste celebrazioni religiose si tengono anche delle feste popolari, spesso accompagnate da balli e cene all'aperto.\nTradizionale \u00e8 anche la fiera di Ardenno, che si tiene ogni terza domenica di novembre (e il luned\u00ec successivo), anticamente caratterizzata dalla compravendita di animali.\nInfrastrutture e trasporti.\nLa stazione ferroviaria a 1\u00a0km dal centro abitato e a circa 7\u00a0km da Morbegno \u00e8 Ardenno-Masino, sulla linea Lecco-Tirano\nInoltre ad Ardenno vi sono 3 fermate dell'autobus, servite giornalmente dalla Societ\u00e0 Trasporti Pubblici Sondrio."}
{"id": "738358", "revid": "767487", "url": "https://it.wikipedia.org/wiki?curid=738358", "title": "Il mercante di pietre", "text": "Il mercante di pietre \u00e8 un film del 2006 diretto da Renzo Martinelli.\nLa pellicola affronta il tema del terrorismo islamista.\nTrama.\nLudovico Vicedomini, italiano cresciuto in Afghanistan assieme ai genitori ingegneri petroliferi, si unisce ai mujaheddin antisovietici. Da l\u00ec ha inizio la sua conversione all'islam e alla causa antioccidentale. La narrazione si sposta poi nel 2006 in Cappadocia (Turchia), dove Ludovico svolge apparentemente il mestiere di mercante di pietre ma in realt\u00e0 \u00e8 affiliato ad Al Qaida. Qui incontra Alceo e Leda, coppia in vacanza e decide di adescare la moglie per servirsene in previsione di un futuro attentato.\nAlceo non \u00e8 una persona qualunque. Mutilato alle gambe nell'attentato all'ambasciata americana a Nairobi (Kenya) nel 1998, \u00e8 studioso di movimenti terroristici ed \u00e8 ossessionato dal suo passato. Insegna alla Sapienza di Roma ed \u00e8 editorialista del Messaggero, ma nonostante i suoi studi non fa distinzione tra islam in generale e Jih\u0101dismo, vero nazismo religioso.\nLeda, sua moglie, dirigente dell'Alitalia, cede alle lusinghe di Vicedomini e sfrutta il suo lavoro come scusa per assentarsi da Roma e recarsi a Torino. La polizia, avvisata dal sospettoso Alceo, non crede alle accuse di terrorismo da lui rivolte a Ludovico e gli dice di farsi una ragione del nuovo amante di sua moglie.\nMa le cose si complicano: Vicedomini si innamora davvero della colomba con cui va a letto, e le rivela di essere un combattente antioccidentale senza per\u00f2 spiegarle che sta preparando un attentato. Intanto l'organizzazione ricorda al mercante che il tempo \u00e8 maturo ma i suoi compagni capiscono che l'imprevisto innamoramento ha complicato le cose.\nCos\u00ec, mentre Alceo ormai abbandonato dalla moglie viene \"visitato\" da due sicari inviati per ucciderlo, Leda e Vicedomini stanno per imbarcarsi con l'auto a Calais (Francia) sul traghetto per Dover (Gran Bretagna). Lui non riesce a salire, e viene trattenuto a terra dai terroristi con l'inganno, mentre lei rimane sola sul traghetto con l'automobile sotto cui \u00e8 sistemata una bomba sporca, contenente esplosivo e materiale radioattivo. Il traghetto detona all'ingresso nel porto inglese mentre lo sceicco Shahid diffonde la rivendicazione dell'azione.\nVicedomini intanto, conscio di stare per morire, pronuncia la testimonianza di fede islamica \"La ilaha illa Allah\" (\"Non c'\u00e8 divinit\u00e0 fuorch\u00e9 Iddio\") prima di essere freddato dai complici.\nAccoglienza.\nMorando Morandini nella sua recensione afferma: \u00abNon \u00e8 soltanto inattendibile, enfatico e grossolano come una pessima fiction TV, ma anche in malafede ... \u00bb. Anche Pino Farinotti non \u00e8 gentile con la pellicola: \u00ab\"Il mercante di pietre\" non \u00e8 giustificabile. Sia nel contenuto che nella confezione\u00bb. Andrea Bellavita, di \"Segnocinema\", lo definisce \u00abFarneticante apologo anti-terrorista che fa sue le posizioni che ormai nemmeno il pi\u00f9 estremista degli opinionisti avrebbe il coraggio di sostenere\u00bb. Sulla rivista \"FilmTv\" Aldo Fittante critica anche gli aspetti formali del film: \u00ab... impossibile da salvare. Non tanto per il tema (...), quanto per la messa in scena e lo sguardo cinematografico, davvero pornografici\u00bb. Lietta Tornabuoni di \"La Stampa\" conclude la sua recensione cos\u00ec: \u00abfilm enfatico, spesso ridicolo\u00bb.\nIl regista Renzo Martinelli rispondendo a diversi critici li ha accusati di aver stroncato il film solamente perch\u00e9 non conforme ai dettami del politicamente corretto, e quindi per ragioni prettamente politiche.\nA seguito di questo film il regista ha dichiarato di essere costretto ad andare in giro armato per paura di aggressioni da parte di terroristi islamici.\nAl film ha collaborato Ali F. Schuetz, gi\u00e0 vicepresidente dell'UCOII, nella veste di consulente delle questioni islamiche (sia per il regista che per gli attori H.Keitel e M.Abraham), che ha dovuto difendersi mediaticamente per la presunta collaborazione con il \"nemico anti-islamico\". Schuetz si difende dicendo che ha lavorato seriamente per correggere gli errori relativi all'Islam ma di aver trovato poco ascolto da parte del regista.\nCuriosit\u00e0.\nMentre Alceo si reca nella redazione de \"Il Messaggero\" insieme al direttore Valerio Vergotto, si notano alcune locandine pubblicitarie di \"Carnera - The Walking Mountain\", altro film di Martinelli che uscir\u00e0 nel 2008."}
{"id": "738359", "revid": "30610", "url": "https://it.wikipedia.org/wiki?curid=738359", "title": "Procopio di Ustjug", "text": "Biografia.\nMercante cattolico, si convert\u00ec a Novgorod e, dopo aver donato tutto ci\u00f2 che possedeva ai poveri, divent\u00f2 monaco presso il monastero di San Varlaam di Chutyn, sito poco distante dalle mura della citt\u00e0. Dopo qualche tempo decise di trasferirs\u00ec nella citt\u00e0 di Ustjug dove decise di testimoniare la propria fede diventando uno \"Stolto in Cristo\", scegliendo cio\u00e8 di vivere simulando la pazzia, in miseria e disprezzando il proprio corpo per poter meglio partecipare alla passione di Ges\u00f9.\nA detta dei suoi agiografi fu Procopio il primo esponente di questo movimento religioso nel nord della Russia, fu infatti il primo che, interpretando le parole di San Paolo \"Noi siamo gli Stolti per la grazia di Dio, ma tu sei saggio in Cristo; noi siamo deboli, ma tu sei forte; tu sei onorabile, ma noi siamo reietti\" (Prima lettera ai Corinzi, 4,10), decise di vivere solo, trasportando nelle sue peregrinazioni tre pesanti assi di legno per mortificare il proprio corpo, vestendosi di stracci e dormendo sotto i porticati delle chiese. Visse accettando solo l'elemosina dei meno abbienti e mai delle persone ricche, poich\u00e9 riteneva che queste ultime avessero ottenuto ci\u00f2 che possedevano in modo immorale, e tale atteggiamento lo costringeva a lunghi digiuni, che a volte perduravano per giorni.\nIn ogni posto dove si recava esortava e ammoniva chi trovava sul suo cammino. Il popolo lo considerava santo gi\u00e0 in vita poich\u00e9 gli riconosceva il dono della profezia e il verificarsi di molti miracoli. Mor\u00ec anziano nel 1303, presso i cancelli del monastero di Arcangelo. La venerazione popolare gli attribu\u00ec un gran numero di miracoli anche dopo la sua dipartita e furono numerose le persone che testimoniarono di averlo visto per le strade anche dopo la sua morte. Viene ricordato l'8 luglio.\nCulto.\nA Procopio furono attribuiti numerosi miracoli, tra i quali i seguenti:"}
{"id": "738364", "revid": "121819707", "url": "https://it.wikipedia.org/wiki?curid=738364", "title": "Robert Richardson", "text": "Ha vinto l'Oscar alla migliore fotografia per i film \"JFK - Un caso ancora aperto\", \"The Aviator\" e \"Hugo Cabret\". \u00c8 uno dei tre direttori della fotografia viventi, oltre a Vittorio Storaro ed Emmanuel Lubezki, ad aver vinto per tre volte il premio.\n\u00c8 conosciuto per il suo stile, maturato a partire dagli anni novanta nel corso del sodalizio con Oliver Stone, caratterizzato dall'uso frequente di un'illuminazione dall'alto intensa e marcata, portata in alcuni punti fino alla sovraesposizione, che fa risaltare gli attori nell'inquadratura. Ha anche collaborato pi\u00f9 volte coi registi Martin Scorsese e Quentin Tarantino.\nBiografia.\nFiglio dei gestori di una colonia estiva a Capo Cod, i suoi genitori divorziano quando era piccolo. Scopre la fotografia nei suoi anni in collegio ad Andover, nel New Hampshire. Si appassiona al cinema grazie alla visione dei film di Ingmar Bergman a un cineforum all'universit\u00e0 del Vermont, e, presosi un anno sabbatico dagli studi, lavora fino a permettersi una cinepresa Bolex.\nSi iscrive quindi alla Rhode Island School of Design e all'American Film Institute Conservatory, decidendo infine di specializzarsi in fotografia cinematografica: all'AFI, fa da tirocinante a N\u00e9stor Almendros sul set di \"Una lama nel buio\" (1981) e a Sven Nykvist, direttore della fotografia di Bergman, su quello di \"Cannery Row\" (1982). Il suo primo lavoro da professionista in tal senso \u00e8 nel documentario sulla Western States Endurance Run lo stesso anno. Firma la direzione della fotografia di \"The Front Line\" (1984), documentario sulla guerra civile di El Salvador, finendo pi\u00f9 volte coinvolto in scontri a fuoco mentre gira la parte sugli squadroni della morte filogovernativi, per la quale ha dovuto indossare un giubbotto antiproiettile.\nGrazie alle sue riprese a macchina a mano in \"The Front Line\", Richardson viene scelto da Oliver Stone per un altro film sul conflitto, \"Salvador\" (1986), esordendo quindi alla fotografia di un lungometraggio hollywoodiano a soli 28 anni. Il regista lo vuole anche nel successivo \"Platoon\", girato in economia di mezzi nella giungla filippina, esperienza a cui Richardson ha attribuito il merito per la sua etica lavorativa assieme a quella di \"The Front Line\". In seguito al successo del film, per il quale viene candidato all'Oscar alla migliore fotografia, quella tra i due diverr\u00e0 una simbiosi pressoch\u00e9 ininterrotta negli anni seguenti, portata avanti in rapida successione con \"Wall Street\" (1987), \"Talk Radio\" (1988), \"Nato il quattro luglio\" (1989) e \"The Doors\" (1991).\nSecondo Robert Legato, lo \u00abstile Richardson\u00bb si manifester\u00e0 per\u00f2 solo a partire da \"JFK - Un caso ancora aperto\" del 1991, dove sperimenta un'ampia variet\u00e0 di tecniche di ripresa, formati e pellicole cinematografiche (passando dal Super 8 come il filmato di Zapruder al 16mm in bianco e nero, fino al 35mm standard a seconda del tipo di scena e periodo storico); il film gli vale il suo primo premio Oscar, che non ritirer\u00e0 di persona a causa dell'ansia da pubblico gi\u00e0 incontrata quando era candidato con \"Platoon\". Questa cifra stilistica \u00abcaleidoscopica\u00bb viene portata fino all'estremo in \"Assassini nati\" (1994), dove Richardson filtra inoltre le scene pi\u00f9 violente e allucinate attraverso un'irreale tonalit\u00e0 verdastra.\nL'ultima collaborazione con Stone dopo undici film assieme \u00e8 \"U Turn - Inversione di marcia\" (1997). Un'altra collaborazione degne di nota \u00e8 stata quella col documentarista Errol Morris, specialmente in \"Fast, Cheap &amp; Out of Control\", dello stesso anno, il cui approccio fotografico e di montaggio vicino a \"JFK\" \u00e8 stato definito \u00absperimentale come Stan Brakhage\u00bb.\nNel 1995 dirige la fotografia di \"Casin\u00f2\" di Martin Scorsese, con cui aveva gi\u00e0 cercato di collaborare da \"Cape Fear - Il promontorio della paura\" (1991), per il quale aveva in mente un tono pi\u00f9 simile alle opere di Ralph Eugene Meatyard. Il sodalizio con Scorsese rappresenta una sfida diversa per Richardson, che dichiarer\u00e0: \u00abavevo letto una prima versione [di \"Casin\u00f2\"] e buttato gi\u00f9 delle idee per le inquadrature e altre cose nel film, come avevo sempre fatto con Olivier. Marty mi chiama improvvisamente [...] e, in maniera molto educata \u2013 \u00e8 un vero signore \u2013 mi fa: \"Bob, ho ricevuto le tue note. Non gli ho dato nemmeno un'occhiata, n\u00e9 lo far\u00f2 mai. Quando avr\u00f2 finito di scrivere la sceneggiatura e ne sar\u00f2 soddisfatto, ti fornir\u00f2 le mie note per ogni singola inquadratura del film.\" E questo \u00e8 tutto. Alcuni [registi] preferiscono essere aiutati [...] [ma] quella con Marty non \u00e8 una collaborazione, o meglio, lo \u00e8 in termini di illuminazione\u00bb. Col tempo, secondo Robert Legato, Richardson ha cominciato per\u00f2 a intervenire in modo sempre maggiore nel processo artistico. Per la fotografia del film di Scorsese \"The Aviator\" (2004), ha vinto il suo secondo Oscar, stavolta ritirato di persona.\nA partire da \"\" (2003), Richardson comincia a dirigere la fotografia dei film di Quentin Tarantino ad eccezione di \"Grindhouse - A prova di morte\". Nel 2012 ha vinto il suo terzo Oscar per \"Hugo Cabret\", la sua ultima collaborazione con Scorsese. L'anno seguente si \u00e8 reso protagonista di una polemica, spingendo affinch\u00e9 la Paramount rimuovesse il suo nome dai credits di \"World War Z\" siccome la tavolozza digitale del film era stata alterata senza il suo consenso; alla fine, Ben Seresin \u00e8 stato il direttore della fotografia accreditato. Per girare \"The Hateful Eight\" (2015), Richardson ha utilizzato il formato Ultra Panavision 70mm, in disuso dal 1966, dando inizio a una riscoperta dei suoi obiettivi all'interno dell'industria cinematografia."}
{"id": "738371", "revid": "6923", "url": "https://it.wikipedia.org/wiki?curid=738371", "title": "Monte Petermann", "text": "Il Petermanns Bjerg \u00e8 un monte della Groenlandia nella Terra di Re Cristiano X; \u00e8 alto 2940 m ed \u00e8 situato nel Parco nazionale della Groenlandia nordorientale, quindi non fa parte di nessun comune."}
{"id": "738372", "revid": "1458600", "url": "https://it.wikipedia.org/wiki?curid=738372", "title": "Vittorio Vidali", "text": "Conosciuto anche come \"Vittorio Vidale\", \"Enea Sormenti\", \"Jacobo Hurwitz Zender\", \"Carlos Contreras\", \"Comandante Carlos\", fu convinto assertore della linea politica strategica internazionale impostata da Stalin e legato ai servizi segreti sovietici. Fu promotore del V Reggimento delle Brigate internazionali durante la guerra civile spagnola e, nel dopoguerra, parlamentare della Repubblica Italiana eletto nelle file del PCI.\nBiografia.\nPrima del Fascismo.\nEstremamente attivo, fin da giovanissimo, come militante politico dell'ala massimalista dei socialisti, nel 1921 fu tra i fondatori della federazione giovanile del Partito Comunista d'Italia e fra gli organizzatori degli Arditi rossi di Trieste comandati da Vittorio Ambrosini. Nel suo dossier, stilato dalla polizia fascista, venne definito un \"bolscevico\". Abbandon\u00f2 il paese dopo l'ascesa al potere di Benito Mussolini avvenuta il 28 ottobre 1922. I servizi informativi fascisti continueranno a registrare i suoi movimenti anche come esule all'estero, nel tentativo di organizzarne la cattura o l'eliminazione. In un rapporto segreto del SIM (il controspionaggio del Regio Esercito) redatto nel 1938 e rinvenuto presso l'Archivio di Stato, si afferma riguardo alla sua attivit\u00e0 nella guerra civile spagnola:\nIl padre era operaio nei cantieri San Marco di Trieste, ed egli trascorse la sua giovinezza e svolse la sua attivit\u00e0 sovversiva in detta citt\u00e0; prese parte ai moti del 1920 nel cantiere San Marco; si rec\u00f2 poi in Germania, ad Algeri, ed infine a New York dove divenne amico di Bartolomeo Vanzetti; organizz\u00f2, nel 1926, in America il 1\u00ba congresso antifascista; continuando i suoi viaggi si rec\u00f2 in Russia e poi in Messico..\nI servizi per il Comintern.\nSi trasfer\u00ec nel 1923 a Mosca, dove fu arruolato nell'NKVD e si fece conoscere per la sua intensa attivit\u00e0 sentimentale; (Cacucci 1999). Usando il Socorro Rojo Internacional come copertura, il Comintern lo invi\u00f2 negli anni '20 in Messico per disciplinare il Partito Comunista Messicano. L\u00ec inizi\u00f2 la sua relazione con la fotografa militante comunista Tina Modotti, amica di Diego Rivera.\nL'omicidio di Julio Mella in Messico.\nSi disse che l'interesse di Vidali per la Modotti fosse collegato all'omicidio del suo amante, Julio Antonio Mella, uno dei fondatori del Partito Comunista di Cuba, mentre secondo altri l'esecutore dell'omicidio fu L\u00f2pez Bali\u00f1a, l'assassinio fu organizzato da Magri\u00f1at; il mandante fu Gerardo Machado. Mella era fuggito dalla dittatura di Gerardo Machado per unirsi, seppur brevemente, al Partito Comunista Messicano.\nAlcuni omicidi politici, talvolta di altri comunisti, sono stati attribuiti alla \"mano sanguinaria\" di Vidali. Il volto del famoso agente \u00e8 stato impresso anche nel murales \"The Arsenal\" di Diego Rivera. Infatti sull'estrema destra del murale c'\u00e8 Tina Modotti che porta un cinturone di munizioni e guarda innamorata Julio Antonio Mella, mentre il volto di Vidali, parzialmente nascosto, fissa sospettosamente da sotto un cappello nero come se scrutasse oltre le sue spalle.\nChe Mella fosse stato assassinato da Vidali era avvalorato dal fatto che Mella era stato espulso dal partito per essersi associato con i trotskisti, fatto ovviamente non gradito a Vittorio Vidali fedele alla politica del periodo del Comintern stalinista e quindi avverso ai trotskisti. \nLa posizione ufficiale del governo cubano castrista \u00e8 che Mella venne ucciso su ordine di Machado, ma \u00e8 ampiamente riconosciuto che Tina Modotti era un'operativa stalinista in numerosi paesi, compresa Cuba, per cui a Cuba stessa circolano ancora voci che fosse Vidali il responsabile dell'assassinio di Mella, data la difficolt\u00e0 di movimento senza crear sospetti che avrebbero avuto gli uomini di Machado a Citt\u00e0 del Messico. Secondo Abers (2002), ad aggiungersi al mistero ci sarebbero Magri\u00f1at e lo stesso Rivera (appena tornati da Cuba) che avevano avvertito Mella di essere in pericolo.\nLa Guerra Civile Spagnola.\nVidali, assieme alla Modotti, nel luglio 1936 lasci\u00f2 il Messico alla volta della Spagna sconvolta dalla Guerra Civile, per combattere sul fronte repubblicano, nell'ambito del quale organizz\u00f2 il V Reggimento, noto anche come \"reggimento di acciaio\", che diventer\u00e0 una delle unit\u00e0 combattenti pi\u00f9 efficienti e motivate fra i ranghi delle forze antifranchiste.\nLa lotta all'interno delle Brigate Internazionali tra le frange staliniste e quelle trotzkiste ebbe in Vidali uno dei suoi esponenti pi\u00f9 noti. Da qui le voci sulla sua partecipazione agli omicidi di molti antistalinisti, in collaborazione con l'agente della GPU Iosif Grigulevich, cosa possibile visti gli accadimenti del periodo ma basati su congetture. D'altronde nella Spagna Repubblicana molte delle \"morti accidentali\" di attivisti di sinistra, specialmente di quelli del POUM o di anarchici (fra cui Andr\u00e9s Nin, capo del POUM e Camillo Berneri), avvennero per mano degli stalinisti: per quanto non vi siano prove definitive, permangono sospetti che Vidali sia stato implicato in questi omicidi o ne fosse a conoscenza, pur dovendosi ricordare che in tal senso operavano in quel momento non solo gli agenti di Mosca ma anche lo spionaggio tedesco, gli agenti di Franco e organizzazioni come l'OVRA. Su questi fatti Vidali ha sempre smentito ogni addebito.\nNel marzo 1939 fugg\u00ec dalla Spagna, e su un piroscafo arriv\u00f2 negli Stati Uniti. Poco dopo si trasfer\u00ec in Messico.\nRitorno in Messico.\nAlcuni, tra cui Diego Rivera, affermano il coinvolgimento di Vidali, rientrato in Messico e ancora legato a Tina Modotti, nel tentativo di assalto alla residenza di Trotsky a Citt\u00e0 del Messico, dove questi era rifugiato, insieme con Grigulevich e il pittore messicano David Alfaro Siqueiros, avvenuto il 24 maggio del 1940. Tuttavia non si \u00e8 mai potuto dimostrare che Vidali avesse responsabilit\u00e0 in merito e nel successivo assassinio di Trotsky, avvenuto poi il 20 agosto per mano dell'infiltrato stalinista Ram\u00f3n Mercader. La polizia messicana lo ritenne coinvolto nell\u2019assassinio di Trotsky e, nel marzo del 1941, lo arrest\u00f2 e lo rinchiuse nel carcere di El Pocito alla periferia di Citt\u00e0 del Messico. \nQuesti fatti saranno contestati da Vidali, che affermer\u00e0 in seguito:\nCos\u00ec come molti lo vollero coinvolto nella successiva morte della stessa Modotti nel 1942, ufficialmente per infarto. L'anno successivo spos\u00f2 una messicana, da cui ebbe un figlio..\nNel Parlamento italiano.\nVittorio Vidali torn\u00f2 nel 1947 in Europa, nel Territorio Libero di Trieste, per diventare segretario generale del Partito Comunista del Territorio Libero di Trieste. , dal 1949 fu anche consigliere comunale di quella citt\u00e0.\nDopo che sul giornale \"Il Lavoratore\" Vidali aveva affermato ancora una volta la necessit\u00e0 della \"scomunica\" del 1948 a Tito, nel 1952 partecipa a Praga al processo contro Slansky come teste d'accusa.\nCon il ritorno nel 1954 di Trieste all'Italia, fu segretario di quella Federazione autonoma del PCI.\nIl PCI, che nel 1957 lo vide tra i membri del comitato centrale, lo candid\u00f2 poi al Parlamento italiano ed egli fu eletto deputato nazionale per il Partito Comunista Italiano nel 1958, fino al 1963.\nNel 1963 fu rieletto, ma questa volta al Senato, in Friuli. Rest\u00f2 senatore fino al 1968.\nSecondo Luigi Cardullo, direttore del carcere dell'Asinara tra il 1974 e il 1980, anni in cui erano detenuti diversi appartenenti alle BR, Vittorio Vidali sarebbe stato in contatto con alcuni di essi, col soprannome di \"il Vecio\", per organizzare un assalto alla struttura penitenziaria e liberarne i detenuti."}
{"id": "738373", "revid": "36426", "url": "https://it.wikipedia.org/wiki?curid=738373", "title": "Stile rana", "text": ""}
{"id": "738380", "revid": "36426", "url": "https://it.wikipedia.org/wiki?curid=738380", "title": "Templare", "text": ""}
{"id": "738381", "revid": "48479", "url": "https://it.wikipedia.org/wiki?curid=738381", "title": "Quaccheri", "text": ""}
{"id": "738383", "revid": "44939", "url": "https://it.wikipedia.org/wiki?curid=738383", "title": "Neuropatia di Charcot Marie Tooth", "text": ""}
{"id": "738386", "revid": "44939", "url": "https://it.wikipedia.org/wiki?curid=738386", "title": "Malattia di Charcot Marie Tooth", "text": ""}
{"id": "738398", "revid": "709565", "url": "https://it.wikipedia.org/wiki?curid=738398", "title": "Brian Berdan", "text": "Egli \u00e8 ben conosciuto per il lavoro svolto a fianco di Hank Corwin nel montaggio di \"Assassini nati\" di Oliver Stone. Ha frequentemente collaborato con Oliver Stone e David Lynch."}
{"id": "738400", "revid": "827058", "url": "https://it.wikipedia.org/wiki?curid=738400", "title": "T\u00e9noch", "text": "Tenoch (nahuatl: Ten\u014dch, ]; spagnolo: T\u00e9noch) \u00e8 un mitico sovrano degli Aztechi (o pi\u00f9 correttamente dei Mexica), vissuto nel XIV secolo, durante il viaggio dei \"mexica\" da Aztl\u00e1n a Tenochtitl\u00e1n. Tenoch, eletto da un consiglio di anziani, fu un capo rispettato.\nSarebbe morto circa venticinque anni dopo la fondazione di Tenochtitl\u00e1n, cio\u00e8 attorno al 1350. Il nome della citt\u00e0 deriva da quello del sovrano, che \u00e8 quindi eponimo: Tenochtitlan \u00e8 infatti una parola nahuatl che significa letteralmente \"citt\u00e0 fondata da Tenoch\". Gli studiosi discutono se Tenoch sia una figura mitologica o un personaggio realmente esistito e poi mitizzato.\nIl simbolo che indicava il suo nome in nahuatl si pu\u00f2 tuttora trovare nella bandiera del Messico: \"Tetl\", la roccia, e \"N\u014dchtli\", il cactus."}
{"id": "738402", "revid": "48479", "url": "https://it.wikipedia.org/wiki?curid=738402", "title": "Anabattisti", "text": ""}
{"id": "738404", "revid": "767487", "url": "https://it.wikipedia.org/wiki?curid=738404", "title": "Loukas Maurokefalid\u012bs", "text": "Alto 210\u00a0cm per 120\u00a0kg di peso, ricopre il ruolo di centro.\nCarriera.\nCresciuto nel PAOK Salonicco, si afferma ad alti livelli nella stagione 2005-06, diventando uno dei migliori giocatori del campionato greco. Nell'estate 2006, dopo essere stato scelto dai Minnesota Timberwolves, squadra NBA, arriva in Italia al termine di una lunga trattativa, firmando un contratto triennale con la Lottomatica Roma. A febbraio 2007, dopo met\u00e0 stagione sottotono nella quale evidenzia problemi di esperienza e di carattere, la formazione capitolina lo cede in prestito in Spagna, al Pamesa Valencia. Al rientro dal prestito, Roma lo cede all'Olympiakos Pireo."}
{"id": "738405", "revid": "666668", "url": "https://it.wikipedia.org/wiki?curid=738405", "title": "Imola Castello Futsal", "text": "L'Associazione Sportiva Dilettantistica IC Futsal, gi\u00e0 Imola Calcio a 5, \u00e8 stata una squadra italiana di calcio a 5 con sede a Imola. L'ultima denominazione rifletteva la fusione con il Castello Calcio a 5, societ\u00e0 di Castel San Pietro Terme, avvenuta nel giugno del 2017.\nStoria.\nLe prime stagioni.\nLa societ\u00e0 fu fondata nel 1992 con il nome di A.S. OMGM e inizialmente venne iscritta ai campionati C.S.I. e A.R.C.I. I primi risultati positivi non tardano ad arrivare e la dirigenza decidere di iscrivere la societ\u00e0 nel campionato FIGC di serie C2. Nella stagione 1996-97 l'Imola viene promosso in serie C1. Il passaggio alla serie B nazionale viene sfiorato nella stagione 1997-98 quando la societ\u00e0, dopo aver vinto il proprio girone e la Coppa Emilia, esce sconfitta dalla finale play-off. Bisogner\u00e0 attendere la stagione 2001-02 per la promozione in serie B dopo aver concluso il campionato al secondo posto in classifica e aver vinto i successivi play-off. \nSerie B e Serie A2.\nQuattro campionati di Serie B portano l'OMGM alla partecipazione ai play-off sia nel 2003-04, quando \u00e8 eliminata dalla Virtus Brescia, sia nel 2004-05 in cui ottiene la promozione. Al debutto in Serie A2, nella stagione 2005-06 la squadra scivola in zona play-out solo nelle ultime giornate, eliminando il Castelli Montecchio ma venendo sconfitta nella gara decisiva dal Dese. In estate la societ\u00e0 beneficia del ripescaggio; divenuta Imola Calcio a 5 nella stagione 2006-07 disputa nuovamente la seconda serie nazionale, conquistando la salvezza. In Serie A2 l'Imola gioca consecutivamente per cinque stagioni, retrocedendo al termine della stagione 2009-10. I migliori risultati ottenuti nella categoria sono raggiunti nella stagione 2008-09: 5\u00ba posto al termine della stagione regolare nonch\u00e9 qualificazione sia alla Coppa Italia di categoria sia ai play-off promozione. Nuovamente in Serie B, nelle quattro stagioni successive la squadra si classifica stabilmente nelle prime posizioni, mancando tuttavia la promozione. Per centrare la promozione, nella stagione 2014-15 la societ\u00e0 nomina allenatore il giovane Vanni Pedrini, gi\u00e0 preparatore atletico e vice allenatore durante il biennio precedente. Pedrini conduce la squadra alla vittoria del proprio girone, riportando l'Imola in Serie A2 a distanza di cinque anni.\nIC Futsal.\nNel 2017 si fonde con il Castello Calcio a 5 squadra di Castel San Pietro terme assumendo la denominazione IC Futsal, i colori sociali diventano il bianco e il verde della Regione Emilia-Romagna. La prima squadra e l'Under 19 disputano le proprie partite casalinghe alla Palestra Cavina di Imola mentre il resto delle formazioni giovanili gioca a Castel San Pietro Terme. Nell'estate del 2020 la societ\u00e0 porta a termine una nuova fusione che coinvolge l'Associazione Calcio Dozzese. L'IC Futsal assume la denominazione in \"Dozzese Futsal\" diventando cos\u00ec una sezione della squadra di calcio.\nColori e simboli.\nColori sociali.\nL'uniforme di gioco dell'Imola C5 riprendeva i colori della tradizione cittadina e consisteva in una maglia a strisce rosso e blu. In seguito alla fusione con il Castello, nel 2017-18 l'IC Futsal assume come colori sociali il bianco e il verde propri dell'Emilia-Romagna, abbinandoli al nero come colore di completamento."}
{"id": "738406", "revid": "1123126", "url": "https://it.wikipedia.org/wiki?curid=738406", "title": "Chiesa armena", "text": ""}
{"id": "738407", "revid": "1543377", "url": "https://it.wikipedia.org/wiki?curid=738407", "title": "Banque SYZ", "text": "Banque SYZ SA \u00e8 una banca privata ginevrina del gruppo bancario svizzero SYZ fondata nel 1996 da Eric Syz, Alfredo Piacentini e Paolo Luban. Eric Syz ha assunto il controllo quasi totale delle azioni della holding del Gruppo dopo che due dei cofondatori, in giugno 2014, hanno lasciato il gruppo per intraprendere nuovi progetti professionali.\nLa banca si dedica alla gestione patrimoniale attraverso due attivit\u00e0: la banca privata (SYZ Wealth Management) e la gestione istituzionale (SYZ Asset Management), sotto forma di mandati segregati e attraverso i fondi di investimento OYSTER Funds.\nLa banca \u00e8 presente in Svizzera a Ginevra, Zurigo, Lugano, Locarno e, all'estero, a Milano, Madrid, Londra, Edimburgo, Lussemburgo, Bruxelles, Parigi, Monaco di Baviera, Nassau, Miami e Johannesburg. A dicembre 2017 la massa gestita dal Gruppo ammontava a CHF 37.2 miliardi\nStoria.\nBanque SYZ SA \u00e8 stata fondata a Ginevra nel gennaio 1996. In luglio dello stesso anno \u00e8 stata costituita la SICAV lussemburghese OYSTER.\nNel 1999 la Banca inizia il suo sviluppo internazionale con la costituzione a Nassau di \"SYZ Bank &amp; Trust\", e nazionale, con l'apertura in Svizzera di uffici a Lugano e a Locarno. In luglio 2001 apre i battenti l'ufficio di Lussemburgo, immediatamente seguito dall'ufficio di Londra in agosto 2001.\nNel 2002 si associa al gruppo italiano Albertini per creare a Milano la societ\u00e0 di gestione Albertini SYZ, che assumer\u00e0 la forma giuridica di banca in novembre 2003 con il nome di \"Banca Albertini SYZ\". Nel 2013, SYZ assume il controllo della Banca Albertini SYZ.\nNel marzo 2003 la Banca apre l'agenzia di Zurigo.\nNel 2010 la banca decide di riunire tutte le attivit\u00e0 di gestione istituzionale all'interno di una nuova entit\u00e0 che si chiamer\u00e0 \"SYZ Asset Management\".\nNel 2011 SYZ apre l'ufficio di Parigi dedicato alla distribuzione dei fondi di investimento OYSTER presso la clientela istituzionale francese.\nIn giugno 2012 il gruppo costituisce \"SYZ Swiss Advisors\", la societ\u00e0 di gestione svizzera registrata presso la Securities and Exchange Commission (SEC) che si rivolge specificatamente agli investitori statunitensi.\nIn corrispondenza con una delle finestre di uscita previste dal contratto di associazione, due dei tre soci fondatori, Alfredo Piacentini e Paolo Luban, lasciano il gruppo nel giugno 2014. Eric Syz ne diventa quindi l'azionista di maggioranza e CEO.\nIn luglio 2014 la Banque SYZ si guadagna il titolo di migliore banca svizzera in termini di solidit\u00e0 nella graduatoria annuale delle maggiori banche mondiali (\"Top 1000 World Banks 2014\"), stilata dalla rivista britannica The Banker, appartenente al gruppo Financial Times. La solidit\u00e0 delle banche \u00e8 misurata in base al rapporto \"capitale / attivit\u00e0\" (capitale proprio di base diviso per le attivit\u00e0).\nIn ottobre 2014, la Banque SYZ \u00e8 dichiarata \"Best Private Banking Boutique\" dalla giuria dei \"Global Private Banking Awards 2014\" organizzati dalle riviste britanniche Professional Wealth Management (PWM) e The Banker, entrambe pubblicazioni del gruppo Financial Times.\nNel luglio 2015, SYZ acquista Royal Bank of Canada (Suisse) SA.\nIn ottobre 2016, la Banque SYZ \u00e8 dichiarata per il terzo anno consecutivo \"Best Private Banking Boutique\" dalla giuria dei \"Global Private Banking Awards\" organizzati dalle riviste britanniche Professional Wealth Management (PWM) e The Banker, entrambe pubblicazioni del gruppo Financial Times.\nNel mese di dicembre 2016, un ramo di SYZ Asset Management (Europe) Ltd si apre a Monaco di Baviera.\nIn settembre 2017, un ramo di SYZ Asset Management (Europe) Ltd si apre a Madrid.\nAffiliazioni.\nLa banca \u00e8 membro delle associazioni seguenti:"}
{"id": "738408", "revid": "36426", "url": "https://it.wikipedia.org/wiki?curid=738408", "title": "Ordine monastico", "text": ""}
{"id": "738409", "revid": "124176292", "url": "https://it.wikipedia.org/wiki?curid=738409", "title": "Filippo Nigro", "text": "Biografia.\nNato e cresciuto nel quartiere Trieste di Roma, ha frequentato il Liceo Torquato Tasso. Dopo il liceo classico frequenta la Facolt\u00e0 di Lettere presso l'universit\u00e0 La Sapienza di Roma dove studia Storia medievale. Si diploma al \"Centro Sperimentale di Cinematografia\" sotto la guida di Lina Wertm\u00fcller. Esordisce al cinema con la commedia \"Donne in bianco\" (1998), per la regia di Tonino Pulci. Nel 2001 \u00e8 nel film \"Le fate ignoranti\", di Ferzan \u00d6zpetek, che due anni dopo lo scrittura per il suo film successivo, \"La finestra di fronte\", con cui l'attore ottiene la candidatura ai Nastri d'argento come migliore attore non protagonista e vince il Globo d'Oro della Stampa estera come migliore attore.\nNel 2004 recita in \"A luci spente\" di Maurizio Ponzi.\nLo stesso anno vince il premio \"EFP\" Shooting Stars al \"Festival del Cinema di Berlino\". Dopo aver partecipato alle due stagioni della miniserie tv \"La dottoressa Gi\u00f2\" (1998), ritorna in televisione nelle serie di Canale 5 \"R.I.S. - Delitti imperfetti\" (2005-2007). Nel 2008 recita in \"Un gioco da ragazze\" dell'esordiente Matteo Rovere, in \"Amore che vieni amore che vai\", tratto dal libro \"Un destino ridicolo\" di Fabrizio De Andr\u00e9. \u00c8 tra i protagonisti della commedia corale \"Amore, bugie e calcetto\" di Luca Lucini, che l'anno successivo lo chiama ad interpretare \"Oggi sposi\".\nNel 2009 con \"Diverso da chi?\", commedia brillante dell'esordiente Umberto Carteni, ottiene la candidatura al David di Donatello, come migliore attore non protagonista e vince il premio per l'interpretazione maschile Annecy Cin\u00e9ma Italien per il suo ruolo nel film. Nel 2010 interpreta il ruolo di Danilo nel film \"Dalla vita in poi\" di Gianfrancesco Lazotti con cui vince il premio come miglior attore al Taormina Film Fest.\nNel 2011 e 2012 \u00e8 in scena con lo spettacolo Occidente solitario di Martin McDonagh diretto dal regista colombiano Juan Diego Puerta L\u00f3pez, con il quale vince il Premio E.T.I. Gli Olimpici del Teatro come migliore attore emergente.\nNel 2012 recita a fianco di Pierfrancesco Favino e Marco Giallini nel film \"ACAB - All Cops Are Bastards\", tratto dall'omonimo libro di Carlo Bonini, diretto da Stefano Sollima. Nello stesso anno \u00e8 tra gli interpreti di \"E la chiamano estate\", per la regia di Paolo Franchi.\nNel 2013 veste i panni di Ponzio Pilato nella miniserie italo-americana \"Barabba\", al fianco di Billy Zane. Nel 2014 \u00e8 ancora a teatro nella piece di Neil LaBute \"Pretty, un motivo per essere carini!\", con la regia di Fabrizio Arcuri.\nNel 2015 \u00e8 protagonista del thriller di Stefano Lodovichi \"In fondo al bosco\", e partecipa al film TV \"Limbo\" di Lucio Pellegrini.\nNel 2017 entra a far parte del cast di \"Suburra - La serie\", basato sull'omonimo film e prodotta da Netflix, nel ruolo del politico corrotto Amedeo Cinaglia."}
{"id": "738415", "revid": "287204", "url": "https://it.wikipedia.org/wiki?curid=738415", "title": "Klamath Mountains", "text": "Le Klamath Mountains sono una catena montuosa situata nel nord-est della California e nel sud-ovest dell'Oregon, le cime pi\u00f9 elevate sono rispettivamente il \"Mount Eddy\" (2744 m) nella contea di Trinity, in California e il \"Mount Ashland\" (2296m) nella contea di Jackson, in Oregon.\nLa catena presenta una geologia varia e un clima caratterizzato da inverni freddi accompagnati da nevicate intense, e da estati calde con precipitazioni limitate. Confina con un'altra catena montuosa, situata pi\u00f9 a nord: le Siskiyou Mountains.\nQueste montagne ospitano estese foreste di conifere con circa una trentina di specie, rendendole un ecosistema unico al mondo: tra di esse si annoverano \"Picea breweriana\", \"Chamaecyparis lawsoniana\", \"Pinus balfouriana\", \"Pseudotsuga menziesii\", \"Pinus ponderosa\", \"Pinus lambertiana\", \"Tsuga mertensiana\", \"Abies concolor\", \"Abies magnifica\" var. \"shastensis\", \"Sequoia sempervirens\", \"Thuja plicata\" e \"Taxus brevifolia\". "}
{"id": "738417", "revid": "287204", "url": "https://it.wikipedia.org/wiki?curid=738417", "title": "Tenoch", "text": ""}
{"id": "738418", "revid": "115557071", "url": "https://it.wikipedia.org/wiki?curid=738418", "title": "Rodinia", "text": "Rodinia (dal russo \"\u0440\u043e\u0434\u0438\u043d\u0430\", \"rodina\": \"madrepatria\") \u00e8 il termine, in geografia con cui ci si riferisce al secondo pi\u00f9 antico supercontinente conosciuto, che conteneva la maggior parte della terraferma del proprio periodo. Prove paleomagnetiche hanno fornito indizio della paleolatitudine di ciascuna formazione ma non la longitudine, che \u00e8 stata ricostruita dai geologi comparando strati simili, al giorno d'oggi spesso dispersi sulla superficie del pianeta.\nCronologia.\nLe prove geologiche suggeriscono che la Rodinia si form\u00f2 e si suddivise nel Neoproterozoico e che probabilmente esistette come continente singolo circa 1,1 miliardi di anni fa fino a che non inizi\u00f2 a frantumarsi in otto continenti pi\u00f9 piccoli all'incirca 750 milioni di anni fa. Si ritiene che sia stata responsabile della possibile era glaciale del Neoproterozoico.\nFormazione.\nLa Rodinia cominci\u00f2 a formarsi circa 1,3 miliardi di anni fa da tre o quattro continenti preesistenti, un evento noto come orogenesi di Grenville. L'assenza di fossili di organismi dotati di involucri induriti e di dati paleomagnetici affidabili rende incerti i movimenti di tali continenti nel precambriano, prima di questo evento (si veda Nuna per una possibile ricostruzione di un supercontinente antecedente).\nLa composizione della Rodinia \u00e8 stata ipotizzata usando i dati paleomagnetici dalle isole Seychelles dall'India e dalle catene montuose di Grenville, che si formarono con l'orogenesi di Grenville e si trovano su molti continenti moderni.\nSebbene i dettagli siano ancora in discussione da parte dei paleogeografi, i cratoni continentali che formavano la Rodinia sembrano essersi riuniti intorno a Laurentia (la proto-Nord America), che costituiva il nucleo della Rodinia.\nSembra che la costa orientale della Laurentia si trovasse adiacente alla costa occidentale del Sud America, mentre un continente Australia-Antartide sembra si trovasse davanti alle coste occidentali del continente laurenziano. Un terzo cratone, che sarebbe diventato in seguito l'Africa settentrionale si trov\u00f2 chiuso tra queste masse in collisione.\nAltri cratoni come il Kalahari (Africa meridionale), il Congo (Africa centro-occidentale), e il S\u00e3o Francisco (Sud America sud-orientale), sembra che si trovassero separati dal resto della Rodinia.\nPaleogeografia.\nLa massa di terre della Rodinia era centrata probabilmente a sud dell'equatore. Dato che la Terra si trovava nel periodo glaciale del Cryogeniano e le temperature erano all'incirca quelle odierne o di poco inferiori, parti consistenti della Rodinia erano probabilmente coperte da una calotta polare. L'interno del continente, data la distanza dall'effetto mitigante dell'oceano, era probabilmente soggetto a periodi stagionali di freddo intenso. Era circondato dal superoceano che i geologi chiamano Mirovia (dal russo \u043c\u0438\u0440\u043e\u0432\u043e\u0439, \"mirovoj\", che significa \"globale\").\nLe basse temperature vennero accentuate durante i primi stadi della separazione dei continenti. Il riscaldamento geotermico raggiunge dei picchi agli inizi della divisione: poich\u00e9 le rocce calde sono meno dense, le rocce della crosta si alzano rispetto a quelle circostanti. Quest'innalzamento crea aree sopraelevate dove l'aria \u00e8 pi\u00f9 fredda e il ghiaccio si scioglie pi\u00f9 difficilmente con il cambio stagionale: ci\u00f2 pu\u00f2 spiegare l'evidenza di una glaciazione estesa nel periodo ediacarano.\nLa divisione dei continenti cre\u00f2 nuovi oceani e l'aumento della superficie marina, che produsse rocce meno dense e pi\u00f9 calde, probabilmente aument\u00f2 il livello del mare spostando l'acqua oceanica. Il risultato fu un gran numero di oceani di scarsa profondit\u00e0.\nL'accresciuta evaporazione della maggiore superficie degli oceani pu\u00f2 aver incrementato le piogge che, a loro volta, hanno incrementato l'erosione delle rocce esposte. Immettendo i dati sul rapporto degli isotopi stabili \u03b418O nei modelli al computer, si \u00e8 dimostrato che, in concomitanza con la veloce erosione delle rocce vulcaniche, l'aumento delle piogge pu\u00f2 aver ridotto i gas serra fino al punto da innescare un periodo di estrema glaciazione conosciuto come Terra a palla di neve.\nTutta questa attivit\u00e0 tettonica pu\u00f2 aver introdotto nell'ambiente marino importanti nutrienti biologici, che possono aver giocato un ruolo importante nello sviluppo dei primi animali.\nSeparazione.\nAl contrario della formazione della Rodinia, i movimenti delle masse continentali che hanno portato alla frammentazione del supercontinente sono ben noti. Prove di flussi lavici estesi ed eruzioni vulcaniche durante il confine tra precambriano e cambriano, specialmente in Nord America, suggeriscono che la Rodinia abbia cominciato a dividersi non pi\u00f9 tardi di 750 milioni di anni fa. Altri continenti, incluse la Baltica e l'Amazonia, si separarono dalla Laurentia tra i 600 e i 550 milioni di anni fa, aprendo l'Oceano Giapeto tra di loro. La separazione port\u00f2 inoltre alla nascita della Pantalassa (o Paleo-Pacifico).\nGli otto continenti che componevano la Rodinia si riunirono successivamente prima in un altro supercontinente, la Pannotia, e poi nella Pangea."}
{"id": "738423", "revid": "7967", "url": "https://it.wikipedia.org/wiki?curid=738423", "title": "Beppe Fiorello", "text": ""}
{"id": "738425", "revid": "1428919", "url": "https://it.wikipedia.org/wiki?curid=738425", "title": "Ture Nerman", "text": ""}
{"id": "738426", "revid": "486946", "url": "https://it.wikipedia.org/wiki?curid=738426", "title": "Pirana", "text": ""}
{"id": "738428", "revid": "48479", "url": "https://it.wikipedia.org/wiki?curid=738428", "title": "Yazidi", "text": ""}
{"id": "738429", "revid": "307923", "url": "https://it.wikipedia.org/wiki?curid=738429", "title": "Codice a sbarre", "text": "Diversi sono i significati di Codice a sbarre:"}
{"id": "738432", "revid": "1528507", "url": "https://it.wikipedia.org/wiki?curid=738432", "title": "Kulusuk", "text": "Kulusuk (o Kap Dan) \u00e8 un piccolo villaggio della Groenlandia di 400 abitanti. Si trova su una piccola isoletta nel comune di Sermersooq, a quaranta minuti di camminata dall'aeroporto. \nL'attivit\u00e0 principale \u00e8 la caccia tradizionale, ma \u00e8 anche molto praticato il turismo: il paese infatti \u00e8 il ponte di collegamento tra Reykjav\u00edk e Tasiilaq, ma dall'Islanda i turisti fanno anche brevi soggiorni nella stessa Kulusuk. Nei pressi si trovano il \"muro della caccia\" su cui fare escursionismo, un lago di montagna e il ghiacciaio di Apusiajik.\nKulusuk \u00e8 raggiungibile da molti voli da Reykjav\u00edk e da elicotteri da Tasiilaq, da cui se si \u00e8 fortunati pu\u00f2 arrivare anche un traghetto settimanale."}
{"id": "738434", "revid": "1543377", "url": "https://it.wikipedia.org/wiki?curid=738434", "title": "Sink (Foetus)", "text": "Sink \u00e8 un disco di Foetus (in questo caso col nome Foetus Inc.) pubblicato per la prima volta nel 1989 dalla Self Immolation/Some Bizzare e dalla Wax Trax! Records. Si tratta di una compilation che porta alla luce canzoni rare ed inedite e remix tratti dai vari progetti di Foetus compresi tra il 1981 ed il 1989. Molte delle canzoni rare sono state rimasterizzate in versioni pi\u00f9 corte rispetto alla loro lunghezza originale.\n\"Sink\" \u00e8 l'ultimo disco di Foetus pubblicato dalla Some Bizarre ed il debutto su Wax Trax!. Venne ripubblicato nel 1995 dalla Thirsty Ear's."}
{"id": "738437", "revid": "22475", "url": "https://it.wikipedia.org/wiki?curid=738437", "title": "Relay", "text": ""}
{"id": "738448", "revid": "1251388", "url": "https://it.wikipedia.org/wiki?curid=738448", "title": "Suora", "text": "La suora (), nella Chiesa cattolica, \u00e8 una donna che ha pronunciato voti pubblici e semplici di povert\u00e0, obbedienza e castit\u00e0 e che conduce vita fraterna in una congregazione religiosa canonicamente eretta dalla legittima autorit\u00e0 ecclesiastica.\nLe congregazioni di suore di diritto pontificio sono elencate nell'Annuario pontificio.\nA differenza delle monache (che emettono voti solenni e appartengono a ordini religiosi antichi), generalmente le suore non vivono in clausura ma si dedicano a opere di apostolato attivo, come l'assistenza ad anziani e ammalati o l'istruzione e l'educazione cristiana della giovent\u00f9.\nStoria.\nLa Chiesa cattolica ha a lungo riconosciuto come religiose esclusivamente le monache che professavano una delle regole approvate (di san Basilio, di sant'Agostino, di san Benedetto...) ed emettevano voti pubblici in forma solenne. Per effetto del decretale \"Periculoso\", emanato da papa Bonifacio VIII nel 1298, tale professione imponeva la stretta clausura; l'obbligo della clausura fu ribadito nel corso del Concilio di Trento e fatto applicare con maggiore severit\u00e0 da papa Pio V.\nBench\u00e9 le comunit\u00e0 femminili senza clausura non potessero ritenersi regolari e non potessero ottenere nessuna approvazione formale da parte della Santa Sede, accanto alle comunit\u00e0 monastiche si svilupparono forme di vita semi-religiosa sia durante il Medioevo (beate, beghine, gesuate, canonichesse secolari, oblate, ospedaliere, penitenti, mantellate, terziarie...) sia dopo la celebrazione del Concilio di Trento (convittrici, gesuitesse, dimesse, maestre pie, maricole, orsoline, pinzochere...); a differenza delle monache, le donne di queste comunit\u00e0 mantenevano un forte legame con la societ\u00e0 mediante l'esercizio di qualche opera apostolica (cura degli orfani, assistenza agli infermi, educazione delle giovani...) e, in considerazione della loro attivit\u00e0, furono generalmente tollerate dalle autorit\u00e0 ecclesiastiche.\nNel corso del Settecento e, in misura maggiore, dell'Ottocento, tra le comunit\u00e0 femminili semi-religiose si svilupparono le congregazioni che, a differenza delle comunit\u00e0 pi\u00f9 antiche organizzate in case autonome, assunsero una struttura centralizzata, con superiora generale, noviziato unico, divisione in province e case filiali. Le sodali delle congregazioni non erano considerate vere religiose e i loro voti non erano ufficialmente accolti dalla Chiesa in quanto voti di religione e pertanto erano chiamati \"semplici\".\nTale forma di vita, inizialmente solo tollerata, fu formalmente riconosciuta da papa Leone XIII con la costituzione \"Conditae a Christo\" dell'8 dicembre 1900, che riconobbe come religiose anche le appartenenti a congregazioni di voti semplici.\nPer distinguere le religiose di voti solenni, appartenenti agli antichi ordini, da quelle di voti semplici, appartenenti alle congregazioni pi\u00f9 recenti, le prime iniziarono a essere definite monache (\"moniales\") e le seconde suore (\"sorores\"). Tale terminologia divenne ufficiale solo nel 1917, con la promulgazione del Codice di diritto canonico piano-benedettino, che definisce suore le religiose di voti semplici.\nNel 2000, le maggiori congregazioni religiose femminili di diritto pontificio erano: le Figlie di Maria Ausiliatrice (15855 membri), le Suore di Maria Bambina (5585 membri), le Suore della Misericordia delle Americhe (5400 membri), le Suore di Nostra Signora della Carit\u00e0 del Buon Pastore (5310 membri), le Suore Scolastiche di Nostra Signora (4659 membri), le Suore di Carit\u00e0 della Santa Croce (4621 membri), la Societ\u00e0 del Sacro Cuore di Ges\u00f9 (3456 membri), le Suore della Carit\u00e0 di Santa Giovanna Antida Thouret (3445 membri), le Piccole Sorelle dei Poveri (3251 membri), le Suore di Carit\u00e0 Domenicane (3087 membri), le Orsoline dell'Unione Romana (2650 membri), le Suore di San Giuseppe Benedetto Cottolengo (2390 membri), le Figlie della Sapienza (2334 membri) e le Suore del Santissimo Salvatore (2097 membri)."}
{"id": "738453", "revid": "438678", "url": "https://it.wikipedia.org/wiki?curid=738453", "title": "Valore (informatica)", "text": "In informatica, un valore pu\u00f2 essere un numero una stringa, un array o qualunque altra cosa che pu\u00f2 essere utilizzata come se fosse un numero. D'altra parte, etichette, funzioni, tipi di dato, ereditariet\u00e0 e strutture di controllo non sono, in generale, valori, nonostante la loro definizione vari a seconda dei linguaggi di programmazione. Variabili e funzioni sono la maggior parte delle volte trattate come se fossero valori.\nLa distinzione tra valore e oggetto \u00e8 sottile, ma si pu\u00f2 affermare che gli oggetti includono una memoria privata a cui si pu\u00f2 accedere solo tramite references mentre i valori sono indipendenti dal contenitore e sono solo pubblici. Ad esempio, le reference sono comunemente espresse tramite valori, soprattutto come un puntatore nel C. In C le reference agli oggetti possono essere rappresentate tramite una struttura che contenga un puntatore void la cui struttura bersaglio sia invisibile al codice cliente; il puntatore void si riferisce ad un oggetto.\nL'uso del termine \u00e8 utile per chiarire l'esatto significato di assegnamento, copia, e comparazione degli oggetti. Nel modello a valore, ad esempio, uno stesso oggetto pu\u00f2 essere copiato piuttosto che essere referenziato: \u00e8 trattato in questo caso come se fosse un numero.\nIn C: L-value e R-value.\nAlcuni linguaggi utilizzano l'idea di \"l-value\" e \"r-value\". L-values sono valori che hanno indirizzi, che significa che sono variabili o references che si riferiscono ad un certo indirizzo. R-value sono sia l-value o non-l-value \u2014 un termine utilizzato solo per distinguerli dal l-value. In C, il termine l-value in origine significava qualcosa che avrebbe potuto essere assegnato (nella convenzione da sinistra a destra, si indicava il lato sinistro dell'operatore =), ma dal momento che \u00e8 stata aggiunta la parola riservata 'const' al linguaggio, questo comportamento viene oggi denominato un l-value modificabile.\nUn l-value \u00e8 un'espressione che designa (si riferisce a) un oggetto. Un l-value non modificabile \u00e8 indirizzabile, ma non assegnabile. Un l-value modificabile permette all'oggetto riferito di essere sia cambiato che esaminato. Un r-value \u00e8 un'espressione che non \u00e8 un l-value, si riferisce a valori di dati che sono immagazzinati in memoria.\nIn assembly.\nIn assembly un valore pu\u00f2 essere virtualmente qualunque tipo di dato di un dato tipo, come ad esempio una stringa, una cifra, una singola lettera.\nIn questo linguaggio vi \u00e8 qualcosa conosciuto come \"valore immediato\", qualcosa di \"immediato\"; alle volte vi si pu\u00f2 riferire come \"imm#\" dove # \u00e8 un numero che indica la grandezza del valore immediato, cos\u00ec che imm8 si riferisce ad un valore immediato di un byte. Un valore immediato \u00e8 un numero, sia scritto in cifre o come stringa \"mnemonica 'A'\" che equivale a \"mnemonico 0x64\"; il byte order delle stringhe \u00e8 diverso a seconda dell'assembly e dell'architettura utilizzata."}
{"id": "738460", "revid": "5983218", "url": "https://it.wikipedia.org/wiki?curid=738460", "title": "Brunei Town", "text": ""}
{"id": "738465", "revid": "1602064", "url": "https://it.wikipedia.org/wiki?curid=738465", "title": "Arte frattale", "text": "L'arte frattale \u00e8 creata calcolando funzioni matematiche frattali e trasformando i risultati dei calcoli in immagini, animazioni, musica, o altre forme di espressione artistica. Le immagini frattali sono grafici dei risultati dei calcoli, le animazioni frattali sono sequenze di questi grafici. La musica frattale associa ai risultati dei calcoli dei toni musicali o altri suoni. L'arte frattale \u00e8 creata solitamente con l'ausilio di un computer, al fine di accelerare il processo di calcolo della funzione frattale. Altra voce \u00e8 eclettismo frattale dell'artista Fedhan Omar scomparso di recente.\nClassificazione dei frattali.\nI frattali possono essere suddivisi in quattro larghe categorie riguardanti l'arte frattale:\nTutti e quattro i tipi di frattali sono stati utilizzati come base per arte e animazione digitali. A partire dai dettagli bidimensionali dei frattali come l'insieme di Mandelbrot, i frattali hanno trovato applicazione artistica in vari campi quali la produzione di tessuti, la simulazione della crescita delle piante, la generazione di paesaggi.\nI frattali sono stati anche usati nel contesto degli algoritmi evolutivi del progetto \"Electric Sheep\". I partecipanti ad esso utilizzano come salvaschermo i frattali ottenuti col calcolo distribuito, votando quelli che preferiscono. In questo modo, il server riduce i tratti indesiderabili e aumenta quelli desiderabili, producendo infine un'opera artistica.\nSoftware per la generazione di immagini frattali.\nI due pi\u00f9 famosi programmi per la creazione di immagini frattali sono probabilmente Ultra Fractal e Apophysis. Quest'ultimo \u00e8 un generatore di fiamme frattali, il precedente un programma di uso pi\u00f9 generale. Durante gli anni novanta, Fractint \u00e8 stato il software pi\u00f9 famoso per la creazione di frattali da PC. Altri due programmi sono Sterling e il pi\u00f9 recente Fracty.\nLa musica frattale \u00e8 in grado di produrre suoni naturali e delicate melodie pi\u00f9 realistici rispetto agli approcci convenzionali. FractMus \u00e8 un software freeware per la generazione di musica frattale."}
{"id": "738466", "revid": "287204", "url": "https://it.wikipedia.org/wiki?curid=738466", "title": "Psiana", "text": ""}
{"id": "738467", "revid": "287204", "url": "https://it.wikipedia.org/wiki?curid=738467", "title": "Nachtara", "text": ""}
{"id": "738468", "revid": "287204", "url": "https://it.wikipedia.org/wiki?curid=738468", "title": "Kramurx", "text": ""}
{"id": "738469", "revid": "287204", "url": "https://it.wikipedia.org/wiki?curid=738469", "title": "Laschoking", "text": ""}
{"id": "738470", "revid": "287204", "url": "https://it.wikipedia.org/wiki?curid=738470", "title": "Traunfugil", "text": ""}
{"id": "738471", "revid": "22475", "url": "https://it.wikipedia.org/wiki?curid=738471", "title": "Icognito", "text": ""}
{"id": "738472", "revid": "287204", "url": "https://it.wikipedia.org/wiki?curid=738472", "title": "Woingenau", "text": ""}
{"id": "738474", "revid": "287204", "url": "https://it.wikipedia.org/wiki?curid=738474", "title": "Tannza", "text": ""}
{"id": "738475", "revid": "287204", "url": "https://it.wikipedia.org/wiki?curid=738475", "title": "Forstellka", "text": ""}
{"id": "738476", "revid": "767487", "url": "https://it.wikipedia.org/wiki?curid=738476", "title": "Un bellissimo novembre (film)", "text": "Un bellissimo novembre \u00e8 un film del 1969 diretto da Mauro Bolognini, tratto dall'omonimo romanzo di Ercole Patti.\nTrama.\nNino \u00e8 un irrequieto adolescente di diciassette anni. Vive alle pendici dell'Etna a Catania in una famiglia dell'alta borghesia.\nTutta la famiglia e i parenti si spostano in una masseria nei pressi di Catania e qui Nino cova una sfrenata passione d'amore per la zia Cettina, la sorella della mamma. La matura donna, che \u00e8 sposata a Biagio, ricambia in parte l'attenzione del nipote Nino ma allo stesso tempo \u00e8 interessata ad un socio del marito, Sas\u00e0, giovane ed aitante. Il marito pare spingerla verso il socio per motivi di convenienza. Cettina, accortasi delle attenzioni di Nino, lo provoca con alcuni atteggiamenti, finch\u00e9 una sera gli si concede. Ma la donna non ha intenzione di cambiare il suo modo di vivere, e qualche giorno dopo Nino la sorprende in una casetta in campagna che fa l'amore con Sas\u00e0: quando il socio dello zio se ne va, lasciando da sola Cettina, Nino entra e la prende a schiaffi. Il ragazzo si sposa quindi con la cugina Giulietta, sua coetanea, ma la sua passione per la zia \u00e8 tutt'altro che sopita.\nProduzione.\n\u00c8 stato girato ad Acireale, Catania, Giarre, Nicolosi, Pedara, Viagrande e Aci Sant'Antonio.\nDistribuzione.\nIl film venne distribuito dalla Dear Film il 5 aprile 1969. Il doppiaggio fu eseguito dalla C.D.C. presso gli stabilimenti C.D.S. Da notare che Rita Savagnone doppia sia Gina Lollobrigida che Danielle Godet. In alcune sequenze (in particolare in quella dove si scambiano le calze) questi due personaggi parlano persino fra loro. Anche Pino Colizzi doppia due personaggi, uno pi\u00f9 anziano e uno pi\u00f9 giovane."}
{"id": "738477", "revid": "287204", "url": "https://it.wikipedia.org/wiki?curid=738477", "title": "Dummisel", "text": ""}
{"id": "738478", "revid": "287204", "url": "https://it.wikipedia.org/wiki?curid=738478", "title": "Skorgla", "text": ""}
{"id": "738479", "revid": "287204", "url": "https://it.wikipedia.org/wiki?curid=738479", "title": "Stahlos", "text": ""}
{"id": "738480", "revid": "767487", "url": "https://it.wikipedia.org/wiki?curid=738480", "title": "Male (Foetus)", "text": "Male \u00e8 un album dal vivo di Foetus, qui accreditato come Foetus in Excelsis Corruptus Deluxe, progetto del musicista australiano James George Thirlwell, pubblicato nel 1992 dalla Big Cat Records.\nIl disco.\nIl disco venne registrato il 3 novembre del 1990, presso il famoso locale CBGB di Manhattan. Nel 1993, venne pubblicato anche un VHS dell'esibizione, che, per\u00f2, non mostra le immagini del concerto.\nI brani \"Death Rape 2000\", \"Stumbo\" e \"Someone Drowned in My Pool\" sono, originariamente, dell'altro progetto di Thirlwell, i Wiseblood. \"Faith Healer\" \u00e8 la reinterpretazione di un brano The Sensational Alex Harvey Band. \"Behemoth\" \u00e8 la reinterpretazione di un brano dei Tad. \"Puppet Dude\" \u00e8 un libero rifacimento della canzone \"Rocket Man\" di Elton John.\nTracce.\nTutti i brani son di James George Thirlwell, eccetto dove indicato."}
{"id": "738483", "revid": "15756", "url": "https://it.wikipedia.org/wiki?curid=738483", "title": "Wizards of Mickey", "text": "Wizards of Mickey \u00e8 una saga a fumetti di genere fantasy pubblicata dal 2006 sul settimanale a fumetti Topolino.\nStoria editoriale.\nHa esordito con una prima serie di 10 episodi nel n\u00b0 2654 di Topolino conclusa nel n\u00b0 2663. Successivamente vi \u00e8 stata una seconda parte intitolata \"Wizards of Mickey II - L'Et\u00e0 Oscura\" (Topolino nn. 2680-2689, aprile-giugno 2007), poi una terza intitolata \"Wizards of Mickey III - Il male antico\" dal n\u00b0 2725 e una quarta parte intitolata \"Wizards of Mickey IV - Il nuovo mondo\" dal n. 2802.\nIntervallata a quest'ultima il prequel \"Wizards of Mickey - Le leggende perdute\" nei numeri 2796, 2809 e 2810.\nLa quinta serie \"Wizards of Mickey V - Lemuria\" \u00e8 del 2011 nei numeri 2909-2911 mentre la sesta serie chiamata \"Wizards of Mickey VI - Legacy\", nei numeri 3017-3020 nel 2013. I Wizards of Mickey tornano di nuovo nell'ottobre 2015 con \"Wizards of Mickey - Mondimontagne\", nel numero 3124. Nell'ottobre 2016 viene pubblicata una nuova storia di Wizards of Mickey chiamata \"Wizards of Mickey - Aurora\" nel numero 3176. Nel dicembre 2016 \u00e8 iniziata la pubblicazione di una nuova storia intitolata \"Wizards of Mickey - Magicraft\" dai numeri 3188-3191. Nel maggio 2018 \u00e8 iniziata la pubblicazione di un'altra, nuova storia intitolata \"Wizards of Mickey - Oberon\" nel numero 3261. Verso la fine del 2018 \u00e8 stata pubblicata la pi\u00f9 recente storia della saga: \"Wizards Of Mickey - Arena\", sul numero 3285.\nIl 19 agosto la Panini Comics annuncia l'inizio di una nuova storia, Wizard of mickey new (mis) adventures, che sar\u00e0 all'interno della collana \"Topolino fuoriserie\" in vendita da novembre 2019.\nTrama.\nIn un tempo lontanissimo apparvero i \"diamagic\", potenti cristalli tramite i quali si pu\u00f2 dominare la magia e gli elementi naturali, e il mondo era popolato da creature immense, che, senza che se ne sappia il motivo scelsero di abbandonare la Terra e dirigersi verso nuovi mondi. Poi giunsero i primi Draghi e con essi ebbe inizio la \"Prima Era della Magia\". Essi scoprirono i segreti dei diamagic e impararono ad usarli e combatterono numerose guerre tra loro, accecati dal potere e dalla forza che la magia dei diamagic conferiva loro.\nUn giorno accadde qualcosa di imprevisto: gli umani, i senza-scaglie come venivano chiamati dai draghi, impararono l'arte della magia e cos\u00ec ebbe inizio la \"Seconda Era della Magia\".\nMickey, detto Topolino \u00e8 il giovane apprendista stregone del mago Nereus. Nella citt\u00e0 di Grandhaven conosce due giovani maghi: Pippo, Paperino e Fafnir, il drago di compagnia di quest'ultimo. I tre amici formano una squadra chiamata \"Wizards of Mickey\", per partecipare al \"Grande Torneo\" dei maghi, compresi la \"Luna Diamante\" (Minni, Paperina e Clarabella) e la \"Team Magma Fire\" (Zefren, Zaius e Zoron).\nIl malvagio Signore degli Inganni alias Macchia Nera, antico compagni di studi di Nereus, trama nell'ombra per riunire tutti i diamagic e diventare lo Stregone Supremo, colui che dominer\u00e0 il mondo della magia insieme a suoi malvagi servitori: Gambadilegno, Trudy e la Banda Bassotti: Unos, Secundos e Terzius.\nOgni lunga avventura dei nostri eroi, i Wizards of Mickey, non solo devono sfidare Macchia Nera e i Black Phantom, ma dovranno anche affrontare altre forze malvagie, come per esempio: \"Dredking\" e i \"Draghi Antichi\", \"Mirmidon\" e la \"Gilda dei Diafani\", i \"Guerrieri di Ferro\" di Lemuria, \"Mangur\", il \"Teraxus\", l\"'Efreen\", il \"Dominatore\" con il suo esercito dei \"Morgrim\", \"Oros il possente\" e \"Antarion\".\nRistampe.\nPrima serie: \"Wizards of Mickey - Le origini\" e \"Wizards of Mickey II - L'et\u00e0 oscura\".\nSui volumi sono inoltre inserite alcune storie illustrate non a fumetti inedite.\nPrima serie: 6 capitoli+prequel - Seconda serie: 3 capitoli.\nA settembre 2016 \u00e8 stato pubblicato il cofanetto \"Wizards of Mickey\" composto dagli albi 1-9 con l'aggiunta del 9B supplemento. Il cofanetto \u00e8 stato commercializzato anche vuoto con solo l'albo 9B.\nAspetti caratteristici della saga.\nDiamagic.\nI Diamagic sono le uova dell'antica creatura di nome Mirmidon e consentono a chi li possiede di controllare gli elementi (pioggia, vento, pietra...). Se riuniti tutti riformano la Grande Corona, che insigne il possessore del titolo di Stregone Supremo, il pi\u00f9 potente mago del mondo, in grado di disporre a proprio piacimento dei poteri dei diamagic.\nNon tutte le forme di magia sono legate al possesso di Diamagic.\nDopo il risveglio di Mirmidon, che sembrava averli resi completamente inutilizzabili, si \u00e8 scoperto che il loro potere si pu\u00f2 richiamare solo facendo \"schiudere\" le pietre e dando ordini al Doomspider che ne fuoriesce.\nIncantesimi.\nNel corso della saga vengono utilizzati molti incantesimi.\nAltri media.\nEsiste inoltre un gioco di carte collezionabili ispirato alla serie, intitolato sempre \"Wizards of Mickey\"."}
{"id": "738486", "revid": "287204", "url": "https://it.wikipedia.org/wiki?curid=738486", "title": "Baldorfish", "text": ""}
{"id": "738487", "revid": "287204", "url": "https://it.wikipedia.org/wiki?curid=738487", "title": "Scherox", "text": ""}
{"id": "738488", "revid": "287204", "url": "https://it.wikipedia.org/wiki?curid=738488", "title": "Pottrott", "text": ""}
{"id": "738489", "revid": "287204", "url": "https://it.wikipedia.org/wiki?curid=738489", "title": "Skaraborn", "text": ""}
{"id": "738490", "revid": "88455", "url": "https://it.wikipedia.org/wiki?curid=738490", "title": "Elettrodo di ossidoriduzione", "text": ""}
{"id": "738493", "revid": "767487", "url": "https://it.wikipedia.org/wiki?curid=738493", "title": "Olmo (personaggio)", "text": "Olmo \u00e8 un personaggio inventato ed interpretato dal comico Fabio De Luigi: la parte \u00e8 quella di un sedicente cantante ed \u00e8 comparso verso la fine degli anni novanta nella trasmissione televisiva \"Mai dire Gol\".\nDescrizione del personaggio.\nTra i molti personaggi interpretati da De Luigi, \u00e8 uno di quelli ad aver riscosso maggior successo; dotato di una precisa mimica caricaturale nei movimenti del corpo il personaggio scimmiottava un cantante in erba che si atteggiava a divo musicale ed a sciupafemmine, prendendosi diverse licenze di confidenza nel relazionarsi con gli altri personaggi (come il Mago Forest).\nTre erano a dire dello stesso interprete tratti, o meglio i gesti caratterizzanti il personaggio:\nI brani, , sono stati tutti presentati nelle edizioni di \"Mai dire Gol\", talvolta traendone spunto, pi\u00f9 volte utilizzati come finale di programma.\nIl coinvolgimento di altri attori \u00e8 stato abbastanza ampio, nell'esecuzione: Paola Cortellesi abilissima seconda voce di \"Dimmi cosa pensi di me\" e \"Non vuole un fratello\", ancora Elio e le Storie Tese come orchestra ed Elio come seconda voce.\nDiscografia.\nCon l'organizzazione della Gialappa's Band \u00e8 stato inciso a fine 2001 un album, \"Olmo &amp; Friends\", con la raccolta di tutti i brani eseguiti da Olmo, taluni in pi\u00f9 versioni (registrazioni live in studio, pop, karaoke). L'iniziativa era destinata interamente a raccogliere fondi per Emergency, dopo la partecipazione dell'Italia alla guerra in Afghanistan.\nRichiamandosi alla tradizione del Pavarotti and Friends, l'album comprende alcuni pezzi cantati da Maurizio Crozza (all'epoca comico di \"Mai dire Gol\", assieme a De Luigi) e prevede la partecipazione di Paola Cortellesi, nelle canzoni da lei usualmente interpretate assieme a Olmo.\nL'album, unica mossa commerciale di \"Olmo\" (del quale, oltre a ci\u00f2, non \u00e8 stata mai sfruttata l'immagine in tal senso), ha segnato l'apice di una carriera destinata a una rapida dissolvenza.\nTempi recenti.\nIl personaggio \u00e8 stato proposto diverse volte sia nelle stagioni successive del programma che l'ha visto nascere, che sulle scene teatrale, fino ad essere eliminato dal repertorio di De Luigi nel 2002, \nIl personaggio \u00e8 stato comunque uno dei pi\u00f9 apprezzati dell'intera storia della trasmissione televisiva \"Mai dire gol\" secondo quanto stabilito da un sondaggio realizzato dal Radiocorriere TV nel 2005.\nOlmo \u00e8 \"ricomparso\" nella puntata di \"Quelli che il calcio\" del 16 dicembre 2007, in cui De Luigi si \u00e8 esibito in un duetto con Michelle Hunziker. \u00c8 inoltre tornato a interpretare la sua canzone pi\u00f9 famosa nella puntata di \"Zelig\" del 10 febbraio 2012, in cui De Luigi ha presentato il suo film \"Com'\u00e8 bello far l'amore\". L'ultima apparizione a pi\u00f9 di dieci anni di distanza \u00e8 stata nella seconda puntata di Zelig nello speciale dei 20 anni dell'ottobre 2014 condotta dal Mago Forest e dalla Gialappa's come ai tempi dell'ultima apparizione a Mai dire Domenica."}
{"id": "738497", "revid": "287204", "url": "https://it.wikipedia.org/wiki?curid=738497", "title": "Schneckmag", "text": ""}
{"id": "738498", "revid": "287204", "url": "https://it.wikipedia.org/wiki?curid=738498", "title": "Quiekel", "text": ""}
{"id": "738499", "revid": "287204", "url": "https://it.wikipedia.org/wiki?curid=738499", "title": "Keifel", "text": ""}
{"id": "738500", "revid": "287204", "url": "https://it.wikipedia.org/wiki?curid=738500", "title": "Corasonn", "text": ""}
{"id": "738503", "revid": "287204", "url": "https://it.wikipedia.org/wiki?curid=738503", "title": "Botogel", "text": ""}
{"id": "738504", "revid": "287204", "url": "https://it.wikipedia.org/wiki?curid=738504", "title": "Mantax", "text": ""}
{"id": "738505", "revid": "287204", "url": "https://it.wikipedia.org/wiki?curid=738505", "title": "Panzaeron", "text": ""}
{"id": "738507", "revid": "267430", "url": "https://it.wikipedia.org/wiki?curid=738507", "title": "Henk van Lijnschooten", "text": "Oltre alla composizione di brani inediti per banda, la sua carriera \u00e8 stata anche dedicata allo studio dei metodi di insegnamento della musica ai bambini."}
{"id": "738510", "revid": "287204", "url": "https://it.wikipedia.org/wiki?curid=738510", "title": "Hunduster", "text": ""}
{"id": "738511", "revid": "287204", "url": "https://it.wikipedia.org/wiki?curid=738511", "title": "Hundemon", "text": ""}
{"id": "738516", "revid": "767487", "url": "https://it.wikipedia.org/wiki?curid=738516", "title": "Amanda Woodward", "text": "Gli Amanda Woodward sono un gruppo Screamo originario di Caen. Sono uno dei gruppi pi\u00f9 importanti negli anni 2000 nel genere in Francia, assieme ai Da\u00eftro, soprattutto per fama e longevit\u00e0 (la formazione risale al 1998). Ad esempio di quasi tutti i predecessori francesi, non mancano i messaggi politici, soprattutto nei primi lavori, e anche gli ultimi mantengono un tocco \"raffinato\" che si discosta dal caos dei colleghi americani Ampere e Hot Cross.\nFormazione.\nNico \u00e8 assieme a David dei The Apollo Program il cofondatore dell'etichetta Paranoid Records che oltre ad avere strettissimi rapporti con la Level Plane di Greg Drudy (batterista Hot Cross, ex-Saetia), dal 2004 circa, pubblica e distribuisce gli album degli Amanda Woodward. Pierre \u00e8 attualmente anche bassista degli Aussit\u00f4t Mort, mentre Gerome \u00e8 ben noto nell'ambiente per aver suonato in gruppi come Alcatraz e Peu \u00catre.\nDiscografia.\nCompare una traccia anche nella compilation \"Lucky Thirteen\" su Nova Recordings del 2003, \"Mange Ton Disque\", che compare assieme alle tracce del primo 10\", di \"Ultramort\" e \"Pleine de Grace\" nella cassetta \"Discographie\", che raccoglie tutto il materiale pre-\"La decadence...\" (Yama Dori, 2004)."}
{"id": "738521", "revid": "1305772", "url": "https://it.wikipedia.org/wiki?curid=738521", "title": "Aam", "text": ""}
{"id": "738524", "revid": "1186766", "url": "https://it.wikipedia.org/wiki?curid=738524", "title": "Aad", "text": ""}
{"id": "738530", "revid": "108546863", "url": "https://it.wikipedia.org/wiki?curid=738530", "title": "Pilsdon Pen", "text": "Pilsdon Pen \u00e8 una collina alta 277 metri nel Dorset occidentale, in Inghilterra. La collina \u00e8 posta cinque miglia a ovest di Beaminster al termine settentrionale della Marshwood Vale. Sulla sua cima sono presenti i resti di un \"castrum\" risalente all'et\u00e0 del ferro, scoperti negli anni 1960. Questa collina \u00e8 una delle pi\u00f9 alte nel Dorset e possiede una vista che spazia fino a Lyme Bay, otto miglia pi\u00f9 a sud."}
{"id": "738531", "revid": "131358", "url": "https://it.wikipedia.org/wiki?curid=738531", "title": "Corsica del Nord", "text": ""}
{"id": "738532", "revid": "486946", "url": "https://it.wikipedia.org/wiki?curid=738532", "title": "Habbohotel", "text": ""}
{"id": "738535", "revid": "61051", "url": "https://it.wikipedia.org/wiki?curid=738535", "title": "Aan", "text": ""}
{"id": "738544", "revid": "1305772", "url": "https://it.wikipedia.org/wiki?curid=738544", "title": "Aao", "text": ""}
{"id": "738553", "revid": "1305772", "url": "https://it.wikipedia.org/wiki?curid=738553", "title": "Aas", "text": ""}
{"id": "738577", "revid": "729019", "url": "https://it.wikipedia.org/wiki?curid=738577", "title": "Assedio di Lilibeo (250 a.C.)", "text": "L'assedio di Lilibeo fu una fase intensa della prima guerra punica. Le forze terrestri romane che attaccavano la citt\u00e0 e quelle cartaginesi - composte per lo pi\u00f9 da mercenari- che la difendevano nonch\u00e9 parte delle flotte delle due citt\u00e0-stato furono a lungo impegnate in continui scontri.\nSituazione.\nCon la seconda battaglia di Palermo Cartagine vide il suo gi\u00e0 non completo dominio sulla Sicilia eroso dai Romani. Nel 251 a.C. il territorio controllato dai Cartaginesi era ormai limitato alla porzione di costa siciliana che fronteggia l'Africa; da Trapani a Heraclea alle isole Egadi. Da tempo Roma aveva conquistato Agrigento e l'interno della Sicilia giungendo a Selinunte e, appunto, a Palermo. La Sicilia non occupata da Romani e Cartaginesi era controllata da Siracusa che con Gerone II si era schierata con Roma e ne supportava lo sforzo bellico fornendo l'essenziale appoggio logistico.\nA Roma ci si era resi conto che la guerra in Sicilia poteva durare a lungo, che il mare non si poteva abbandonare alla predominanza punica e che per provare a giungere alla conclusione della guerra sarebbe stato necessario attaccare direttamente la citt\u00e0 nemica. Ma per i Romani poter combattere in Africa significava mettere i Cartaginesi di Sicilia in condizione di non nuocere, di non poter ritornare in Africa e di essere lasciati senza alcun porto da cui poter fare vela per Cartagine.\nLa flotta romana che era stata quasi del tutto smantellata fu ripristinata e, col tempo, portata ad almeno duecento navi, le forze terrestri potenziate e portate in Sicilia.\nTenendo presenti queste necessit\u00e0 la guerra di Roma si spost\u00f2 al Capo Lilibeo e alla citt\u00e0 omonima: Cartagine per mantenere l'ultima base militare di un certo peso fu costretta a rispondere.\nInizio dell'assedio.\nNel 250 a.C., essendo consoli Gaio Atilio Regolo e Lucio Manlio Vulsone Longo, le truppe romane furono portate a Lilibeo e si accamparono\nIn poco tempo i Romani abbatterono almeno sette torri e si diedero ad attaccare pesantemente le altre. L'azione di resistenza veniva dal comandante punico Imilcone che quotidianamente ingaggiava scontri sia provando a incendiare le macchine da assedio sia alzando e irrobustendo le fortificazioni sia difendendole con una guerra sotterranea. I cittadini e i diecimila mercenari sembravano per\u00f2 incapaci di resistere all'azione delle legioni che penetravano lentamente ma costantemente nelle difese cartaginesi.\nI tre Annibale.\nI mercenari, quindi, cominciarono a ritenere troppo impegnativo e pericoloso resistere all'attacco. I loro capi si accordarono per consegnare la citt\u00e0 ai Romani e si recarono a parlare con gli assalitori. Polibio, di origine achea, non manca di sottolineare che fu un acheo, Alessone, il comandante mercenario che inform\u00f2 Imilcone del pericolo. Questi, riuniti i mercenari, li convinse con promesse di grandi doni a desistere dal progettato tradimento. Alessone fu mandato a comandare le truppe mercenarie tranne quelle celte che ebbero come ufficiale di collegamento Annibale, figlio di quell'Annibale Giscone che fu sconfitto ad Agrigento e che dopo la battaglia di Sulci fu ucciso dai suoi alleati Sardi. I mercenari rimasti in citt\u00e0 respinsero con pietre e frecce i loro ex-comandanti che vennero a portare le offerte dei Romani e rimasero fedeli a Cartagine. Non fecero un buon affare e se ne accorsero qualche anno dopo quando, alla fine della guerra, per ottenere quanto pattuito e senza riuscirci, scatenarono una sanguinosa rivolta durata tre anni.\nPur senza essere a conoscenza del progettato tradimento, a Cartagine si conoscevano le necessit\u00e0 della base di Lilibeo e furono fatti i preparativi per aiutare Imilcone. L'allestimento di una flotta di cinquanta navi piene di soldati non fu un problema per la ricca citt\u00e0 marinara. Il comando fu affidato ad Annibale figlio di quell'Amilcare che era stato sconfitto a Capo Ecnomo e poi a Adys.\nAnnibale, con diecimila soldati al seguito, stabil\u00ec una base alle isole Egadi, attese un vento favorevole ed impetuoso e con quella spinta fece vela verso Lilibeo. I Romani, sbigottiti dall'audacia del cartaginese furono incapaci di fermarlo. Fra i festeggiamenti della popolazione Annibale fece sbarcare i suoi soldati raddoppiando cos\u00ec le truppe dei difensori. Imilcone, comandante della citt\u00e0 non attese che l'entusiasmo scemasse e che i rinforzi comprendessero a fondo la delicata situazione militare. Con un discorso infiammato incit\u00f2 gli uomini a cercare lo scontro: dopo averli esortati a riposare e a obbedire ai loro comandanti, il giorno successivo port\u00f2 fuori l'esercito e lo lanci\u00f2 contro gli assedianti.\nI Romani non furono colti impreparati; vista l'entit\u00e0 dei rinforzi si aspettavano un attacco e portarono aiuto dove si rivelava necessario. Ventimila Cartaginesi e \"ancor pi\u00f9 numerosi\" Romani si scontrarono in una battaglia confusa.\nNonostante l'ardore dei combattenti, i Cartaginesi non riuscirono a sferrare un colpo decisivo e i Romani riuscirono a mantenere il controllo delle opere da assedio ricacciando i nemici in citt\u00e0. \nVista la situazione, a notte, Annibale lasci\u00f2 Lilibeo e si rec\u00f2 dal comandante in capo della spedizione, Aderbale che si era stabilito a Trapani a centoventi stadi (poco pi\u00f9 di 20\u00a0km) dalla citt\u00e0 assediata. Qui uno dei notabili, Annibale Rodio (da Rodi) si propose di forzare il blocco di Lilibeo per ritornare con notizie precise. Anch'egli, con azione ardita e rapida, sfruttando venti e correnti favorevoli, raggiunse Lilibeo (Polibio ci fornisce perfino l'orario: l'ora quarta) e il giorno dopo salp\u00f2.\nIl comandante romano, osservando i preparativi, predispose una flottiglia di dieci navi per impedire l'uscita. Nonostante tutto, Annibale Rodio riusc\u00ec con audacia e velocit\u00e0 a sfuggire ai Romani fermandosi addirittura al largo con i remi alzati in segno di sfida. Queste imprese provocatorie si ripeterono per giorni recando aiuti e informazioni fra Trapani e Lilibeo, turbando le truppe romane con la loro audacia. Imitatori di Annibale Rodio cominciarono a operare nello stesso modo e i Romani, incapaci di fermarne le gesta, provarono a chiudere il porto con un terrapieno. A causa delle correnti fu un lavoro quasi del tutto inutile; quasi perch\u00e9 in un punto riuscirono a creare un bassofondo che, essendo ignoto ai conoscitori della costa, una notte fece insabbiare e catturare una quadrireme. La notte successiva Rodio entr\u00f2 nel porto e cerc\u00f2 poi di uscirne. La quadrireme catturata e fornita di un ottimo equipaggio dai romani riusc\u00ec a rimanere vicina alla nave di Rodio che dovette accettare il combattimento, fu sconfitto e catturato. Con due quadriremi di ottima fattura date in mano a equipaggi esperti i romani riuscirono, quindi, a ostacolare la navigazione dei nemici nelle acque di Lilibeo.\nIl vento combatte con Imilcone.\nL'assedio a terra continuava; i Cartaginesi riuscivano a resistere ma sembravano aver rinunciato a danneggiare le macchine da assedio romane. Un giorno, per\u00f2, si lev\u00f2 un forte vento\nAlcuni mercenari (e Polibio sottolinea, greci) proposero ad Imilcone di sfruttare il vento che soffiava verso i nemici per incendiare le macchine. L'idea venne messa in opera e in tre punti i Cartaginesi riuscirono a far attecchire le fiamme. Il legname secco si incendi\u00f2 facilmente e i Romani non riuscivano a spegnere le fiamme che il vento faceva allargare e aumentare. La fuliggine il fumo e le scintille venivano spinte verso di loro impedendo di vedere dove si poteva operare efficacemente. Ovviamente dalla parte degli assediati la situazione era capovolta; con il vento alle spalle avevano la visibilit\u00e0 migliore non erano colpiti dalle scintille, non correvano alcun rischio e addirittura il vento aumentava la forza di dardi, pietre e tutto ci\u00f2 che veniva lanciato contro le opere.\nI Romani rinunciarono a questo tipo di attacco limitandosi a cingere la citt\u00e0 con un fossato e un vallo e protessero l'accampamento con un muro. Gli assediati ripararono un muro crollato e coraggiosamente sostennero l'assedio.\nLa sconfitta in questa battaglia fra fumo e fiamme fece dirottare i successivi sforzi bellici dei Romani verso altre -anche se non lontane- aree contese. L'assedio di Lilibeo continu\u00f2 per altri otto anni, fino al termine della prima guerra punica nel 241 a.C."}
{"id": "738579", "revid": "339392", "url": "https://it.wikipedia.org/wiki?curid=738579", "title": "Folgoratore", "text": ""}
{"id": "738583", "revid": "1846411", "url": "https://it.wikipedia.org/wiki?curid=738583", "title": "VH1", "text": "VH1 \u00e8 una rete televisiva a pagamento statunitense nata nel 1994 edita da ViacomCBS Domestic Media Networks, sussidiaria del gruppo Paramount Global.\nStoria.\nVH1 \u00e8 un canale satellitare che fu creato nel gennaio del 1985 negli Stati Uniti d'America dalla Warner-Amex Satellite Entertainment, all'epoca una divisione di Warner Communications (ora WarnerMedia) e amministratori di MTV. VH1 e i suoi canali spin-off fanno parte della ViacomCBS Domestic Media Networks, divisione di ViacomCBS.\nDopo quattro anni VH1 riusc\u00ec ad avere successo tra gli adolescenti, trasmettendo soprattutto video musicali che includevano artisti di fama come Bon Jovi, Tina Turner, Elton John, Sting, Diana Ross, Kenny G e Anita Baker. La speranza della rete era di raccogliere pubblico nella fascia d'et\u00e0 18-35 anni e anche possibilmente pi\u00f9 \"anziana\". Inoltre occasionalmente il canale trasmette degli speciali riguardanti l'hard rock e l'heavy metal, come ad esempio \"VH1 Rock Honors\", che inizi\u00f2 nel 2006.\nIl canale ha anche storicamente trasmesso video della scena R&amp;B e raramente mostra video rap o hip-hop. Il canale americano trasmette ancora videoclip, ma il palinsesto \u00e8 occupato soprattutto da speciali (noto \u00e8 quello dedicato a \"The Day the Music Died\"), retrospettive, programmi di gossip e reality show riguardanti il mondo delle celebrit\u00e0 e della \"pop culture\", fra i quali i discussi \"The Surreal Life\" e il recente \"Celebrity rehab\".\nVersioni estere.\nNel 1994 viene lanciata una versione britannica (chiusa il 7 gennaio 2020), successivamente distribuita anche nel resto d'Europa. Dal 1995 il canale \u00e8 stato disponibile anche in lingua tedesca. Nel 2002 viene creata una versione europea separata da quella britannica.\nDal 1\u00ba ottobre 2007 il canale, nella sua versione europea, \u00e8 stato disponibile anche in Italia a pagamento sul satellite per i clienti Sky al canale 708, e anche su IPTV di Telecom Italia. Questa \u00e8 stata chiusa il 18 ottobre 2010, sostituita da MTV+, tornando cos\u00ec a non essere pi\u00f9 disponibile nello scenario televisivo italiano.\nLa versione europea \u00e8 stata ricevibile nel resto d'Europa con un unico palinsesto e ha continuato ad essere disponibile solo in altre nazioni sempre in forma criptata nei rispettivi bouquet di pay tv fino al 2 agosto 2021, quando ha chiuso definitivamente i battenti per far posto a MTV 00s.\nIl 1\u00ba luglio 2016 iniziano le trasmissioni della versione italiana in chiaro sul digitale terrestre, andando a sostituire MTV Music sul canale 167."}
{"id": "738588", "revid": "76963", "url": "https://it.wikipedia.org/wiki?curid=738588", "title": "Takanori Nishikawa", "text": "Cominci\u00f2 a cantare all'inizio degli anni 1990 con un gruppo, i Luis-Mary, facendosi chiamare \"Haine\". Lasci\u00f2 il gruppo nel 1994.\nSuccessivamente prodotto da Daisuke Asakura inizi\u00f2 il suo progetto solista.\nIniziato attivit\u00e0 il progetto solista T.M.Revolution (Takanori Makes Revolution) nel maggio 1996 e debutt\u00f2 con il singolo \"Dokusai \u2013 monopolize \u2013\".\nAll'inizio del 1997 cominci\u00f2 a lavorare come membro dello staff di \"All night Nippon\" un programma radiofonico.\nNel 1999 modific\u00f2 il suo nome d'arte e divent\u00f2 The End of Genesis T.M.R.evolution Turbo Type D, pubblicando solo un album e tre singoli sotto questo nome. In questa fase Daisuke Asakura si vedeva pi\u00f9 del solito, era sullo schermo, sulle copertine, nei programmi tv, ecc. insieme a lui.\nIl 2 aprile 1999 si spos\u00f2 con Yumi Yoshimura (cantante del duo Puffy AmiYumi insieme ad Ami \u014cnuki).\nNel 2000 celebr\u00f2 il suo quinto anniversario e ritorn\u00f2 al nome originale.\nPer la prima volta lo vediamo recitare in un dorama intitolato Beautiful Life a fianco di Takuya Kimura.\nNel 2002, Takanori e Yumi si separarono per poi divorziare ufficialmente nel giugno del 2003.\nIl direttore di Gundam Seed Fukuda lo ha aiutato per il suo ritorno, proponendogli di usare la canzone \u201cINVOKE\u201d come sigla dell'anime. Inoltre Takanori ha avuto anche un ruolo come doppiatore in Gundam Seed interpretando Miguel Aiman, \u00e8 stata la prima volta che un cantante ha doppiato un personaggio di questa serie che vanta 23 anni di storia.\nNell'agosto del 2003 gli viene chiesto di andare all'Otakon a Baltimora, dove canta di fronte a 5,000 persone. \u00c8 stata la prima volta che ha cantato in America ma non l'ultima. Intanto decide di cominciare a disegnare vestiti e lancia la sua linea personale: Defr\u00f6ck.\nNel maggio 2004 torna in America, ad Anaheim in California per esibirsi al Pacific Media Expo.\nDa aprile 2005 \u00e8 uno dei presentatori di Pop Jam.\nAlcune delle sue canzoni leggendo solo le iniziali diventano TMR, come: \u201cTimeless Mobius Rover\u201d, \u201cTide Moon River\u201d, \u201cTrace Millennium Road\u201d, \u201cTrue Merry Rings\u201d, \u201cTomorrow Meets Resistance\u201d, \u201cTwinkle Million Rendezvous\u201d e \u201cTears Macerate Reason\u201d."}
{"id": "738590", "revid": "486946", "url": "https://it.wikipedia.org/wiki?curid=738590", "title": "T.M. Revolution", "text": ""}
{"id": "738593", "revid": "74801", "url": "https://it.wikipedia.org/wiki?curid=738593", "title": "Top of the Pops", "text": "Top of the Pops \u00e8 un programma musicale originario del Regno Unito e trasmesso sulla BBC dal 1964 al 2006.\nFormat.\nIl format di \"Top of the Pops\" consiste nel presentare la classifica dei dischi pi\u00f9 venduti della settimana facendone ascoltare le canzoni eseguite dagli artisti stessi, in playback o dal vivo, nello studio del programma. I musicisti soliti a esibirsi sono dunque quelli pi\u00f9 in voga nel momento e sui piani alti delle classifiche discografiche.\nIl programma nel Regno Unito ha superato la soglia delle 2200 puntate, e dopo aver avuto il suo momento di maggior successo negli anni novanta, il 30 luglio 2006 ha cessato le sue trasmissioni in patria; seppur sopravvive ancora sulla BBC sotto forma di uno special annuale trasmesso in occasione del Natale intitolato \"TOTP2\" (che sta per \"Top of the Pops 2\"). Numerose furono le critiche per la cancellazione del programma: fra le tante note si pu\u00f2 citare quella di Neil Tennant (cantante dei Pet Shop Boys), che nel luglio 2009 afferm\u00f2 che \"si perdono molte stelle e performance per l'assenza di quello che era il grande momento in cui venivano incoronati i Re del Pop settimanali\". Seppur in madrepatria il programma non esista pi\u00f9, in alcuni paesi del mondo viene ancora trasmesso.\nLa sigla storica del programma \u00e8 una cover strumentale di \"Whole Lotta Love\" dei Led Zeppelin, eseguita dai CCS.\nVersione italiana.\nIn Italia venne creata una versione trasmessa da Rai 2 ogni sabato a partire dal 16 settembre 2000 al 20 settembre 2003, rimanendovi in programmazione fino al 2 settembre 2006, andando in onda anche su Italia 1. Infine torn\u00f2 su Rai 2 dal 27 febbraio 2010 al 14 maggio 2011."}
{"id": "738594", "revid": "438678", "url": "https://it.wikipedia.org/wiki?curid=738594", "title": "Top of the pops", "text": ""}
{"id": "738595", "revid": "120483429", "url": "https://it.wikipedia.org/wiki?curid=738595", "title": "Atal Bihari Vajpayee", "text": "Fu Primo ministro dell'India nel 1996 e poi di nuovo dal 13 ottobre 1998 al 19 maggio 2004.\nNativo di Gwalior, nello stato del Madhya Pradesh, \u00e8 stato attivo nella politica per tutta la sua vita adulta: \u00e8 il pi\u00f9 importante leader del Bharatiya Janata Party e del nazionalismo hindu ed \u00e8 stato un membro del Parlamento indiano per quasi 50 anni. Si distingue per essere un politico di elevata cultura (ha un master in scienze politiche conseguito al Victoria College), molto conosciuto anche per la sua attivit\u00e0 di poeta.\nGli inizi della carriera politica.\nVajpayee inizi\u00f2 la sua carriera politica come disobbediente durante il movimento Quit India (1942 - 1945), aderendo inizialmente al Comunismo, ma passando poi all'ala destra della politica indiana, conquistando la membership del Rashtriya Swayamsevak Sangh e fondando l'Hindutva (o Nazionalismo indiano).\nDivenne un discepolo, seguace ed assistente di Syama Prasad Mookerjee, il leader del partito di destra pro-Hindu Bharatiya Jana Sangh. Quando Mookerjee inizi\u00f2 uno sciopero della fame in Kashmir nel 1953, protestando contro la richiesta di identificazione e la discriminazione a cui erano sottoposti i cittadini indiani in visita in Kashmir, ed il trattamento di favore del Kashmir in virt\u00f9 della sua maggioranza musulmana, Vajpayee era al suo fianco.\nIl digiuno di Mookherjee pose fine alla richiesta di identificazione ed acceler\u00f2 l'integrazione del Kashmir nell'Unione indiana. Ma Mookherjee mor\u00ec dopo settimane di debilitazione e malattie, confinato in carcere.\nQuesti eventi segnarono una svolta per il giovane Vajpayee che, prendendo il testimone da Mookherjee, conquist\u00f2 nel 1957 il suo seggio in Parlamento. Guidando il BJS, allarg\u00f2 la sua influenza politica. Divenne presto una voce importante e rispettata all'interno dell'opposizione, nonostante la giovane et\u00e0. Il suo grande appeal port\u00f2 rispetto ed accettazione alla corrente maggioritaria del nascente movimento culturale nazionalista.\nVajpayee fu membro sia del Lok Sabha che del Rajya Sabha, rappresentando le circoscrizioni elettorali di Lucknow e Gwalior.\nPubblic\u00f2 alcuni volumi di poesie in lingua hindi, recentemente messe in musica e pubblicate in un album.\nLa nascita del BJP.\nVajpayee diede le dimissioni dal governo in concomitanza con le dimissioni di Morarji Desai come Primo ministro, con la conseguenza della rapida dissoluzione del partito Janata subito dopo.\nIl BJS era rimasto fortemente sconquassato dalle lotte intestine all'interno della coalizione Janata, per la quale aveva messo in campo tutte le energie della sua organizzazione politica.\nAtal Bihari Vajpayee, insieme ad altri suoi compagni del BJS e del RSS, tra i quali il suo migliore amico Lal Krishna Advani, diedero vita al Bharatiya Janata Party, la nuova sede dell'Hindutva, di ideali fondati sulla destra sociale e sul nazionalismo. Vajpayee venne eletto il suo Presidente.\nPokhran, Lahore and Kargil.\nNel maggio del 1998, l'India condusse cinque esperimenti segreti su armi nucleari a Pokhran, nel Rajasthan. I cinque test shoccarono e sconvolsero il mondo intero. Due settimane dopo il Pakistan rispose con un proprio programma di test nucleari, rendendolo la nuova potenza mondiale a livello nucleare.\nDa varie fonti si suppone che i test erano pianificati gi\u00e0 a partire dal 1995, ma Vajpayee decise di prendere tempo prima di compiere una mossa cos\u00ec importante. Il primo ed unico test nucleare portato avanti dall'India risaliva al 1974 rivelando tutta la scarsa preparazione tecnica e scientifica della ricerca nucleare indiana. Tuttavia, la sempre crescente attivit\u00e0 pakistana nel nucleare insieme a quella della Cina resero essenziale per l'India insistere sul campo dello sviluppo di un arsenale nucleare, espandendo e intensificando le proprie ricerche."}
{"id": "738599", "revid": "1543377", "url": "https://it.wikipedia.org/wiki?curid=738599", "title": "Scienza delle superfici", "text": "La scienza delle superfici studia i fenomeni fisici e chimici che avvengono all'interfaccia tra due fasi differenti come l'interfaccia solido-liquido, solido-gas, solido-vuoto e liquido-gas. Include i campi della fisica delle superfici e della chimica delle superfici.\nFisica delle superfici.\nLa fisica delle superfici pu\u00f2 essere definita come lo studio delle perturbazioni che avvengono all'interfaccia. Si sovrappone con la chimica delle superfici. I principali fenomeni studiati sono: la ricostruzione superficiale, i fononi e i plasmoni di superficie, la epitassia, la dispersione Raman amplificata dalla superficie, la reazione a tecniche a spruzzo, emissione e tunneling di elettroni, microscopie e spettroscopie di superficie, spintronica e nanostrutture autoassemblanti superficiali (punti e cavi quantici, ecc.).\nChimica delle superfici.\nLa chimica delle superfici (o chimica delle interfasi) pu\u00f2 essere definita come lo studio delle reazioni chimiche all'interfaccia. \u00c8 intimamente legata alla funzionalizzazione superficiale, che mira a modificare la composizione chimica di una superficie incorporando elementi particolari o gruppi funzionali che possono produrre vari effetti desiderati o migliorare alcune propriet\u00e0 della superficie (o dell'interfaccia).\nUno dei fondatori di tale disciplina fu Irving Langmuir e la rivista scientifica \"Langmuir\", sulla scienza delle superfici, porta il suo nome.\nL'equazione dell'adsorbimento di Langmuir \u00e8 usata per descrivere l'adsorbimento di un monostrato di particelle (ioni, molecole); la teoria del monostrato di Langmuir si basa sull'ipotesi che tutti i siti di assorbimento abbiano la stessa affinit\u00e0 (nei riguardi delle specie adsorbite), indipendentemente dal fatto che i siti vicini siano gi\u00e0 stati occupati o meno.\nLa chimica delle superfici inoltre si sovrappone con l'elettrochimica ed \u00e8 di particolare importanza nel campo della catalisi eterogenea.\nL'adesione di una molecola di gas o di un liquido \u00e8 detta assorbimento, che \u00e8 dovuta sia al chemisorbimento che al fisisorbimento.\nIl comportamento di una interfaccia di una soluzione \u00e8 condizionato dalle cariche, dipoli ed energie superficiali e la loro distribuzione nel campo elettrico.\nTecniche di analisi.\nLo studio e l'analisi delle superfici coinvolge tecniche d'indagine fisiche e chimiche; tra le pi\u00f9 avanzate, menzioniamo le tecniche di microscopia a scansione di sonda (SPM): microscopio a scansione per effetto tunnel (STM), microscopio a forza atomica (AFM), ecc.\nIngegneria delle superfici.\nAlcune applicazioni sono classificate come ingegneria della superficie."}
{"id": "738601", "revid": "712828", "url": "https://it.wikipedia.org/wiki?curid=738601", "title": "Divinit\u00e0 (Dragon Ball)", "text": ""}
{"id": "738604", "revid": "419473", "url": "https://it.wikipedia.org/wiki?curid=738604", "title": "Polvere di Cantor", "text": "La polvere di Cantor \u00e8 una versione multi-dimensionale dell'insieme di Cantor. Essa pu\u00f2 essere costruita componendo un prodotto cartesiano finito dell'insieme di Cantor con se stesso, ottenendo cos\u00ec uno spazio di Cantor. Come l'omonimo insieme, la polvere di Cantor ha misura nulla."}
{"id": "738605", "revid": "1355461", "url": "https://it.wikipedia.org/wiki?curid=738605", "title": "Carnevale di Manfredonia", "text": "Il Carnevale di Manfredonia (noto anche come carnevale sipontino o carnevale daunio) \u00e8 uno storico carnevale italiano che si svolge nella citt\u00e0 garganica di Manfredonia, e riconosciuto dalla regione Puglia come \"manifestazione di interesse regionale\" e Manfredonia \u00e8 associata alla \"Federazione europea delle citt\u00e0 del carnevale\". Per due volte \u00e8 stato inserito tra le manifestazioni abbinate alla Lotteria Nazionale.\nNel 2016, il Carnevale di Manfredonia ha ottenuto dal Ministero dei beni e delle attivit\u00e0 culturali e del turismo (MiBACT) il riconoscimento di \"Carnevale Storico\". Nello stesso anno, \u00e8 stato tra i fondatori dell'Associazione \"Carnevalia\", con sede a Viareggio, che riunisce i maggiori carnevali storici italiani.\nStoria.\nMolto probabilmente come ogni carnevale d'Italia, affonda le radici in epoca romana, con riferimento ai Saturnali. La prima manifestazione moderna e istituzionalizzata si ebbe nel 1952.\nDal 1997 \u00e8 stata organizzata dall'organo comunale \"Istituzione del Carnevale dauno\", sostituito nel 2014 dall'Agenzia del turismo, organo di promozione territoriale del comune.\nDal 1998 la \"Sfilata delle meraviglie\" - che vede la partecipazione degli alunni di Scuole dell'Infanzia, Scuole Primarie, Scuole Secondarie Inferiori - ha ottenuto il patrocinio dell'UNICEF. Dal 2012 al 2016, si sono unificate in un unico evento la \"Sfilata delle meraviglie\" e la Sfilata dei carri allegorici e dei gruppi mascherati. Nel 2016 le sfilate hanno assunto la denominazione di \"Gran Parate\" e, nel 2017, \u00e8 tornata come manifestazione ad hoc la \"Gran Parata delle Meraviglie\"\nDal 2014 il Carnevale \u00e8 organizzato interamente dall'Agenzia del Turismo.\nSvolgimento.\nL'apertura ufficiale dei festeggiamenti si ha ogni anno il 17 gennaio, giorno di Sant' Antonio abate (da questo deriva il detto \"\"Sant'Andunje, masckere e sune!\"(\"Sant'Antonio, maschere e suoni\"\"). In questa giornata vengono svelati il nome dell'edizione, il programma ufficiale, gli ospiti.\nI festeggiamenti iniziano con l'\"Arrivo in citt\u00e0 di Z\u00e8' P\u00e8ppe Carnevale\", maschera allegorica del centro sipontino.\nDiverse le sfilate in programma: la \"Gran Parata delle Meraviglie\" (in genere effettuata la domenica precedente al Carnevale); la \"Gran Parata dei Carri Allegorici e dei Gruppi mascherati\" (in genere effettuata la domenica di Carnevale e il marted\u00ec grasso); la \"Gran Parata della Golden Night\" (sfilata notturna in genere effettuata il sabato della \"Pentolaccia\").\nNel corso della manifestazione si mangiano alcuni piatti tipici piatti carnevaleschi: la \"farrata\" (in dialetto \"farr\u00e9t'\"), un rustico a base di farro e ricotta, e gli \"scagliozzi\" (in dialetto \"scagghjuzz'\"), fettine triangolari di polenta fritta.\nNegli ultimi anni, alle tradizionali manifestazioni carnascialesche \u00e8 stato affiancato un processo di valorizzazione del patrimonio culturale, con un ricco programma di \"Open days\" e visite guidate ai maggiori attrattori della citt\u00e0 di Manfredonia.\nLa maschera tipica \u00e8 \"Ze P\u00e8ppe\": rappresenta un allegro contadino che arriva in citt\u00e0 per divertirsi, durante il carnevale, ma esagerando nei festeggiamenti e morto di polmonite, viene cremato durante i festeggiamenti del marted\u00ec grasso.\nConcorsi ed eventi.\nDurante la manifestazione si svolgono una serie di concorsi sul tema del Carnevale, il pi\u00f9 antico dei quali \u00e8 il \"Veglioncino dei bambini\", con la presentazione di costumi per maschere realizzati artigianalmente e indossati dai bambini, che si svolge dal 1960. Altri riguardano recite, poesie, decorazione delle vetrine, pittura, fotografia.\nVi si svolgono inoltre un percorso enogastronomico e spettacoli di piazza."}
{"id": "738621", "revid": "1342471", "url": "https://it.wikipedia.org/wiki?curid=738621", "title": "Tour de France 1949", "text": "Il Tour de France 1949, trentaseiesima edizione della Grande Boucle, si svolse in ventuno tappe tra il 30 giugno e il 24 luglio 1949 su un percorso di complessivi 4\u00a0808\u00a0km. \nFu vinto per la prima volta dal passista-cronoman e scalatore italiano Fausto Coppi (il trionfo coincise pure con il suo primo podio nella Grand Boucle). \nIl Campionissimo di Castellania divent\u00f2 il primo corridore della storia a realizzare l'accoppiata vincente Giro d'Italia-Tour de France nello stesso anno solare (impresa che, poi, ripeter\u00e0 nel 1952).\nIl piemontese concluse le proprie fatiche sulle strade di Francia con il tempo di 149h40'49\", ad una velocit\u00e0 media di 32,121\u00a0km/h.\nAl secondo posto della classifica generale si piazz\u00f2, staccato di 10'55\" dal vincitore, lo scalatore italiano Gino Bartali (al suo terzo ed ultimo podio al Tour, dopo i due trionfi nelle edizioni del 1938 e del 1948). \nLo scalatore francese Jacques Marinelli (al primo ed unico podio in carriera al Tour) si classific\u00f2 al terzo posto della classifica generale, distanziato di oltre 25' dal vincitore. \nIl terzo uomo di punta della squadra italiana, il passista-discesista Fiorenzo Magni, concluse sesto a oltre 42' da Coppi. \nCoppi fu anche il corridore che si aggiudic\u00f2 il maggior numero di tappe, tre.\nSquadre e corridori partecipanti.\nAl Tour 1949 parteciparono 120 corridori. Nella tradizionale formula delle squadre nazionali e regionali fu introdotta un'innovazione, con squadre ampie di 12 partecipanti e squadre pi\u00f9 contenute di 6 partecipanti, per consentire anche a nazioni meno ricche di professionisti di poter prendere parte alla \"Grande Boucle\". Cos\u00ec le squadre furono 13 in tutto: 7 di 12 partecipanti (le nazionali francese, italiana e belga, e le quattro squadre regionali francesi) e 6 di 6 partecipanti (le nazionali cadette italiana e belga, pi\u00f9 le nazionali olandesi, svizzera, lussemburghese e spagnola). Alla prova presero parte 54 concorrenti francesi, 22 italiani, 18 belgi, 6 svizzeri, 6 lussemburghesi, 6 olandesi, 6 spagnoli, 1 polacco (\u00c9douard Klabinski), 1 marocchino (Custodio Dos Reis, di origine portoghese). \u00c8 da notare che 4 concorrenti italiani residenti in Francia furono inseriti nelle squadre regionali francesi.\nResoconto degli eventi.\nLa corsa fu caratterizzata dal dominio degli italiani Fausto Coppi, Gino Bartali e Fiorenzo Magni. La sfida vide prevalere Coppi, vincente nelle due cronometro e nella diciassettesima tappa con arrivo ad Aosta.\nPer la prima volta il Tour sconfin\u00f2 in quattro paesi, tra cui, per la prima volta, la Spagna. \nDopo le prime quattro tappe, Coppi e Bartali avevano 17 minuti di ritardo dal giovane e sorprendente leader Jacques Marinelli (aveva allora 23 anni), che approfitt\u00f2 di tre fughe di piccoli gruppi, arrivando due volte secondo e indossando appunto la maglia gialla al traguardo della quarta tappa. Nella quinta tappa Coppi cadde e solo grazie a Bartali risal\u00ec in sella e termin\u00f2 la frazione raggiungendo il gruppo nel finale e arrivando a 18'43\" dal vincitore Ferdi K\u00fcbler. Bartali invece arriv\u00f2 a 5'30\" e nella generale era nono a 23 minuti da Marinelli. Coppi dopo questa tappa perse 13 minuti da Bartali e fin\u00ec lontano in classifica. Tuttavia, nella settima tappa, una cronometro di 92\u00a0km, sconfisse tutti nettamente e solo K\u00fcbler gli tenne testa arrivando a 1'32\". Bartali fu sesto perdendo solo 4'31\". A questo punto Bartali era a 20 minuti da Marinelli, mentre Coppi era a 28. \nNella decima tappa, da San Sebasti\u00e1n a Pau, Magni vinse infliggendo 20 minuti al gruppo e conquistando la maglia gialla. Nella tappa successiva, la Pau-Luchon, Bartali cadde e Coppi lo attacc\u00f2 andando in fuga, ma fu rimontato da Jean Robic e Apo Lazarid\u00e8s.\nCoppi arriv\u00f2 a 57 secondi dai due francesi ma recuper\u00f2 3'40\" a Bartali e pi\u00f9 di 15 minuti a Magni. In classifica ora Bartali era ottavo a 13'04\" da Magni, mentre Coppi era nono a 14'46\". Magni mantenne la maglia gialla fino alle tappe alpine ma, nella Cannes-Brian\u00e7on, Bartali and\u00f2 in fuga cercando di staccare Coppi. Al rifornimento non trov\u00f2 nessuno e sull'Izoard and\u00f2 in crisi di fame. Coppi lo raggiunse ma fu battuto in volata da un Bartali adirato per l'accaduto. Il toscano si prese la maglia gialla con 1'22\" su Coppi, 1'24\" su Marinelli ed 1'28\" su Magni. Coppi avrebbe potuto aspettare la lunga cronometro per prendersi la maglia gialla, ma gi\u00e0 nella Brian\u00e7on-Aosta stacc\u00f2 di 4'55\" Bartali e and\u00f2 a vestire il simbolo del primato. Nella cronometro batt\u00e9 tutti i rivali staccando di 11' Marinelli, di 12' Magni e di 13' Robic. L'unico che non si arrese fu Bartali, che arriv\u00f2 secondo a 7'02\". Coppi cos\u00ec vinse un Tour dominato dagli italiani. Il \"regionale\" francese Marinelli fu premiato per il suo ottimo Tour con la salita sul podio, al terzo posto. Dei 120 partenti, 55 giunsero a Parigi; l'unica formazione che riusc\u00ec ad arrivare completa a Parigi fu quella italiana."}
{"id": "738625", "revid": "984922", "url": "https://it.wikipedia.org/wiki?curid=738625", "title": "Cantone di Arras-Nord", "text": "Il Cantone di Arras-Nord era una divisione amministrativa dell'Arrondissement di Arras.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Arras e i comuni di:"}
{"id": "738628", "revid": "984922", "url": "https://it.wikipedia.org/wiki?curid=738628", "title": "Cantone di Arras-Ovest", "text": "Il Cantone di Arras-Ovest era una divisione amministrativa dell'Arrondissement di Arras.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte della citt\u00e0 di Arras."}
{"id": "738631", "revid": "984922", "url": "https://it.wikipedia.org/wiki?curid=738631", "title": "Cantone di Arras-Sud", "text": "Il Cantone di Arras-Sud era una divisione amministrativa dell'Arrondissement di Arras.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Arras e i comuni di:"}
{"id": "738632", "revid": "984922", "url": "https://it.wikipedia.org/wiki?curid=738632", "title": "Cantone di Aubigny-en-Artois", "text": "Il Cantone di Aubigny-en-Artois era una divisione amministrativa dell'Arrondissement di Arras.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "738635", "revid": "287204", "url": "https://it.wikipedia.org/wiki?curid=738635", "title": "Cantone di Auxi-le-Ch\u00e2teau", "text": "Il Cantone di Auxi-le-Ch\u00e2teau \u00e8 una divisione amministrativa dell'Arrondissement di Arras.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 26 a 84 comuni.\nComposizione.\nI 26 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 84:"}
{"id": "738642", "revid": "287204", "url": "https://it.wikipedia.org/wiki?curid=738642", "title": "Edvaldo Izidio Neto", "text": ""}
{"id": "738643", "revid": "287204", "url": "https://it.wikipedia.org/wiki?curid=738643", "title": "Vava", "text": ""}
{"id": "738646", "revid": "1442080", "url": "https://it.wikipedia.org/wiki?curid=738646", "title": "Michelangelo Buonarroti il Giovane", "text": "Biografia.\nPronipote del pi\u00f9 famoso Michelangelo Buonarroti, Michelangelo detto il Giovane era figlio di Leonardo di Buonarroto Buonarroti Simoni (figlio del fratello minore di Michelangelo il Vecchio) e di Cassandra di Donato di Vincenzio Ridolfi. Non si conosce il giorno esatto della nascita; fu battezzato il 4 novembre 1568.\nSi sa poco della sua prima educazione. Si sa per\u00f2 che a diciotto anni (1584) aveva gi\u00e0 composto dei versi di gusto petrarchesco e che l'anno successivo entrava nella prestigiosa Accademia Fiorentina.\nFra il 1586 e il 1591 frequent\u00f2 l'Universit\u00e0 di Pisa. Vi conobbe Galileo Galilei, che vi insegnava matematiche, e vi frequent\u00f2 Maffeo Barberini, il futuro papa Urbano VIII, che conosceva dall'infanzia e con il quale a Pisa addirittura condivideva la stanza. Nel 1590 am\u00f2 Tedda da Scorno, che mor\u00ec nel 1591. Intanto era entrato nell'Accademia della Crusca (1589) con il nome di Impastato, cominciando nel 1591 a collaborare alla prima redazione del \"Vocabolario\", che sar\u00e0 pubblicata nel 1612.\nTornato a Firenze, comincia ad affermarsi come accademico e poeta, stringendo importanti amicizie: Piero de' Bardi, conte di Vernio, Jacopo Soldani, Niccol\u00f2 Arrighetti, Mario Guiducci, Camillo Della Gherardesca, con i quali fonda l'accademia dei Pastori Antellesi, nell'ambito della quale compone il \"Racconto o novella dei Pastori Antellesi\" e la \"Favola di Antilla e Mompello\". Il 3 agosto 1594, durante uno \"stravizzo\" della Crusca, legge la \"Cicalata sopra il Ferragosto\". Nel 1595 si stampa la \"Divina Commedia\" curata dalla Crusca, cui Michelangelo ha collaborato. Il successo accademico \u00e8 coronato nel 1596 con l'elezione ad arciconsolo della Crusca e con il suo accoglimento nell'Accademia del Disegno (1598).\nNel 1600 a corte si festeggiano le nozze fra Maria de' Medici ed Enrico IV di Navarra, re di Francia. Michelangelo \u00e8 incaricato di redigerne, secondo l'uso, una \"Descrizione\" da divulgare a stampa. Questo incarico ufficiale segna il suo ingresso a corte con un ruolo quasi di poeta cesareo e con speciali competenze nel campo degli spettacoli. Viene pi\u00f9 volte incaricato di comporre \"invenzioni\" per mascherate, giostre, intermezzi, esecuzioni musicali, befanate, esibizioni cavalleresche, scene di carnevale. Nel 1605 gli viene commissionata la favola pastorale per musica \"Il natal d'Ercole\", rappresentata e subito pubblicata. Per le nozze di Cosimo de' Medici, principe ereditario, con Maria Maddalena d'Austria, \u00e8 incaricato di comporre la favola musicale \"Il giudizio di Paride\", anch'esso immediatamente rappresentato a Palazzo Pitti e stampato. Nel 1611, nel casino di don Antonio de' Medici, si rappresenta \"La Tancia\", commedia rusticale, che \u00e8 probabilmente la sua opera pi\u00f9 famosa. L'11 febbraio 1614 a Pitti si mette in scena \"Il passatempo\" con il \"Balletto della Cortesia\", danzato da granduchi insieme a sei cavalieri e sei dame. In questo periodo ebbe una relazione amorosa con la cantante e musicista Francesca Caccini.\nMa la fortuna a corte stava per volgere al tramonto. L'occasione fu offerta dalla rappresentazione della \"Fiera\" nel teatro degli Uffizi l'11 febbraio 1619. I granduchi, e particolarmente la granduchessa madre Cristina di Lorena, l'accolsero con sfavore, criticando episodi troppo salaci e qualche libert\u00e0 di linguaggio. In realt\u00e0 il dissenso era piuttosto di natura ideologica. La \"Fiera\", che ambiva ad assumere una funzione di satira morale, rappresentava la realt\u00e0 sociale fiorentina in una prospettiva mercantile e borghese incompatibile con l'deologia aristocratica che dominava ormai la corte medicea.\nDa questo momento Michelangelo non fu proprio messo al bando (fra l'altro pronunci\u00f2 l'orazione funebre di Cosimo II nel 1622), ma certo sub\u00ec una specie di tacita emarginazione, vedendo diradarsi notevolmente gli impegni in confronto alle frequenti incombenze cortigiane che ne avevano confortato il successo fino ad allora. In alternativa agli impegni cortigiani, oltre a continuare a lavorare ostinatamente alla \"Fiera\", che divenne l'opera della sua vita, espandendosi a dismisura, si dedic\u00f2 al reastauro all'abbellimento della casa di via Ghibellina acquistata dal prozio, creando quella Galleria in cui si celebrava la gloria del grande artista e della sua famiglia e ponendo le basi delle raccolte dell'attuale museo di Casa Buonarroti a Firenze. A decorare la Galleria chiam\u00f2 i pi\u00f9 noti pittori sulla piazza, da Anastasio Fontebuoni a Jacopo Chimenti detto l'Empoli, da Giovanni Bilivert a Matteo Rosselli, da Valerio Marucelli a Filippo Tarchiani, da Fabrizio Boschi a Cosimo Gamberucci, a Francesco Furini, a Jacopo Vignali, a Matteo Rosselli, ad Artemisia Gentileschi ecc., oltre agli scultori Giuliano Finelli (che ne esegu\u00ec il busto), Domenico Pieratti e Antonio Novelli, esercitando un mecenatismo di notevole livello. Nel 1623 pubblicava anche per la prima volta le \"Rime\" di Michelangelo il Vecchio.\nNel 1623 fu eletto papa il vecchio amico Maffeo Barberini, che prese il nome di Urbano VIII. Michelangelo s'illuse che questo evento potesse cambiare la sua vita. Ma da un viaggio a Roma (1629-1630) non ricav\u00f2 altro che una modesta pensione. Instaur\u00f2 rapporti anche con il resto della famiglia Barberini, soprattutto con Carlo, fratello del papa, e con il \"cardinal nipote\" Francesco. Questi rapporti per\u00f2 si fecero difficili quando le relazioni fra Firenze e Roma attraversarono un periodo di grave tensione al tempo della prima guerra di Castro (1640-1641).\nL'ultima sua opera teatrale rappresentata a corte fu la favola pastorale \"La Siringa\" (Palazzo Vecchio, 1634). La vecchiaia fu amareggiata da una serie di lutti e da un rovescio finanziario, causato dal fallimento del banchiere Pietro Corsi (1640), presso il quale aveva investito il suo patrimonio. Negli ultimi anni si dedic\u00f2 soprattutto alla composizione delle \"Satire\", sull'esempio dell'amico Jacopo Soldani.\nMor\u00ec l'11 gennaio 1646. Fu sepolto nella basilica di Santa Croce.\nDi lui restano molti volumi di autografi, con inediti, abbozzi di opere incompiute, minute di lettere, conservati quasi tutti nell'archivio di Casa Buonarroti a Firenze.\nOpere.\nEdizioni:\nBibliografia.\nStudi:"}
{"id": "738647", "revid": "287204", "url": "https://it.wikipedia.org/wiki?curid=738647", "title": "Vav\u00e0", "text": ""}
{"id": "738648", "revid": "23117", "url": "https://it.wikipedia.org/wiki?curid=738648", "title": "Edvaldo Iz\u00eddio Neto", "text": ""}
{"id": "738651", "revid": "34392", "url": "https://it.wikipedia.org/wiki?curid=738651", "title": "Atteggiamenti", "text": ""}
{"id": "738655", "revid": "118130421", "url": "https://it.wikipedia.org/wiki?curid=738655", "title": "Ouro Preto", "text": "Ouro Preto \u00e8 un comune del Brasile nello Stato del Minas Gerais, parte della mesoregione Metropolitana di Belo Horizonte e della microregione di Ouro Preto.\nIn passato citt\u00e0 mineraria che sorgeva lungo la Strada Reale dell'Oro, snodo dei traffici coloniali di oro, pietre preziose e schiavi, oggi Ouro Preto fa parte dei Patrimoni dell'umanit\u00e0 dell'UNESCO grazie alla sua architettura coloniale e le sue chiese barocche. La citt\u00e0 \u00e8 stato il primo sito brasiliano ad essere inserito in questa lista, fin dal 1980.\nGeografia.\nSituata fra le montagne della Serra do Espinha\u00e7o, Ouro Preto ha un'altitudine media di 1.116 metri (il punto pi\u00f9 elevato \u00e8 il Pico de Itacolomi, 1.722 metri) ed \u00e8 suddivisa in 12 distretti.\nStoria.\nOuro Preto (letteralmente \"oro nero\", dall'aspetto esterno delle pietre d'oro estratte in loco) venne fondata alla fine del XVII secolo e divenne rapidamente il punto focale della corsa all'oro brasiliana del XVIII secolo. Originariamente chiamata Vila Rica, assunse l'attuale denominazione nel 1823 quando, subito dopo la nascita dell'Impero del Brasile, ricevette il titolo di citt\u00e0 imperiale.\nPresenta un'architettura coloniale particolarmente ben conservata, con chiese barocche, fra cui quella di Nostra Signora del Rosario degli Uomini Neri, in cui abbondano decorazioni auree e opere del noto architetto e scultore brasiliano Aleijadinho. In epoca coloniale le arti vennero particolarmente curate e sviluppate, grazie anche alla presenza di artisti come il pittore Mestre Ata\u00edde, compositori come Emerico Lobo de Mesquita, poeti come Thomas Gonzaga.\nIl 6 giugno 1770 fu inaugurata la \"Casa da \u00d3pera de Vila Rica\", oggi chiamata Teatro municipale di Ouro Preto, che \u00e8 il pi\u00f9 antico teatro ancora in funzione dell'intero continente americano.\nNel 1789 la citt\u00e0 fu il punto di partenza della rivolta passata alla storia col nome di Inconfid\u00eancia Mineira, un movimento sorto dal basso che mirava all'indipendenza dal Portogallo e alla formazione di una repubblica brasiliana. Il museo civico ospita oggi le spoglie degli \"incofidentes\", coloro che furono a capo della cospirazione e che vennero condannati. La piazza principale \u00e8 dedicata a Joaquim Jos\u00e9 da Silva Xavier, detto Tiradentes, figura di spicco e martire del movimento, nonch\u00e9 eroe nazionale del Brasile, la cui testa venne esposta nella medesima piazza come monito per tutta la popolazione.\nNel 1839 venne fondata la Escola de Farm\u00e1cia e nel 1876 la Escola de Minas, una scuola di ingegneria mineraria, divenuta una delle pi\u00f9 importanti del Brasile. Ouro Preto \u00e8 stata la capitale dello Stato di Minas Gerais dal 1822 al 1897, anno in cui il governo venne spostato nella nuova citt\u00e0 di Belo Horizonte.\nEconomia.\nBench\u00e9 oggi il turismo sia la voce pi\u00f9 importante nell'economia di Ouro Preto, nella citt\u00e0 si trovano le sedi di importanti industrie metallurgiche e minerarie, come ad esempio la Alcan, la pi\u00f9 importante compagnia di alluminio del Brasile.\nNei dintorni della citt\u00e0 si trovano depositi di minerali come oro, ematite, ferro, bauxite, manganese, talco, marmo, dolomite, tormalina, pirite, topazi (una cui variante, il topazio imperiale, \u00e8 una pietra che si trova solamente a Ouro Preto).\nL'universit\u00e0 e le \"rep\u00fablicas\" studentesche.\nOuro Preto \u00e8 un'importante citt\u00e0 universitaria: l\"'Universidade Federal de Ouro Preto\" (UFOP) conta pi\u00f9 di 15.000 studenti. Molti di questi studenti vivono in quelle che si chiamano \"\"rep\u00fablicas\", case per studenti autogestite di cui 58 sono di propriet\u00e0 diretta dell'universit\u00e0 (\"federais\"\") e centinaia sono private.\nLe \"rep\u00fablicas federais\" di Ouro Preto sono una realt\u00e0 unica in Brasile e la loro origine va collegata alla tradizione delle rep\u00fablicas studentesche delle universit\u00e0 portoghesi (in particolare quella di Coimbra). Ogni \"rep\u00fablica\" ha la sua propria storia, le sue regole e costumi: in alcune, le matricole, chiamate \"bixos\" (dal portoghese \"bichos\", cio\u00e8 \"animali\") devono sottostare a un periodo in cui vengono sottoposti a scherzi di ogni genere e a svariate mansioni, chiamato \"batalha\" (cio\u00e8 \"battaglia\"), prima di essere ammessi come membri effettivi.\nIn passato, alcune \"rep\u00fablicas\" sono anche state oggetto di dure critiche da parte dell'opinione pubblica per i loro eccessi. Luoghi simbolo di una sub-cultura giovanile, dove regnano lo scherzo, l'allegria delle feste, la competizione e lo spirito di fratellanza, le \"rep\u00fablicas\" di Ouro Preto rappresentano da sempre un'esperienza che permette agli abitanti una convivenza unica e irripetibile, segnando la vita di molte generazioni, ex studenti che accorrono numerosi in occasione degli anniversari. Molte \"rep\u00fablicas\" aprono ben volentieri le proprie porte ai turisti, che possono cos\u00ec soggiornarvi a prezzi modici.\nCinema.\nNel 1988 fu girato a Ouro Preto il film \"Il dittatore del Parador in arte Jack\", con Richard Dreyfuss, S\u00f4nia Braga e Ra\u00fal Juli\u00e1, ambientato fittiziamente in un immaginario stato latino-americano, il Parador, ma filmato in realt\u00e0 in gran parte a Ouro Preto e parzialmente nei dintorni di Bahia."}
{"id": "738657", "revid": "15756", "url": "https://it.wikipedia.org/wiki?curid=738657", "title": "Prima battaglia di Aboukir", "text": "La battaglia terrestre di Abukir (o Aboukir o Abu Qir) venne combattuta dall'esercito francese e dalle forze ottomane il 25 luglio del 1799.\nAntefatti.\nLa battaglia si svolse nel corso della campagna d\u2019Egitto. \u00c8 considerata la prima battaglia \"terrestre\" indicata con questo nome, poich\u00e9 c'era gi\u00e0 stata una vittoria navale inglese il 1\u00ba agosto 1798 (conosciuta anche come battaglia del Nilo) e ce ne fu una \"seconda\" l'8 marzo 1801, vinta dagli inglesi. Un paio di settimane prima una flotta da trasporto turca, scortata dalla squadra navale inglese del commodoro sir William Sidney Smith, sbarc\u00f2 nella rada di Abukir pi\u00f9 di 15.000 soldati turchi (l'armata di Rodi), al comando di Mustaf\u00e0 Pasci\u00e0, che si impadronirono del porto e della citt\u00e0 e ne assediarono la fortezza, presieduta da una guarnigione francese. Napoleone apprese dello sbarco mentre si trovava al Cairo, dopo la sfortunata campagna di Siria, e part\u00ec immediatamente per Abukir con un esercito di circa 10.000 uomini, ordinando al generale Jean-Baptiste Kl\u00e9ber di ricongiungersi a lui con la cavalleria ad Abukir.\nSecondo Fran\u00e7ois Furet e Denis Richet (\"La rivoluzione francese\", Milano - 2004, p.505), in realt\u00e0 la battaglia decisiva si svolse nei pressi di Alessandria, ma i francesi la chiamarono la \"battaglia di Abu Qir\" (o Aboukir) per vendicare la precedente sconfitta del 1-3 agosto del 1798.\nLo scontro.\nGiunto sul posto ed appreso che i turchi non avevano ancora potuto sbarcare i cavalli, Napoleone diede battaglia: lo scontro fu assai cruento e si risolse con l'intervento deciso dei cavalleggeri di Gioacchino Murat (il futuro cognato di Napoleone rimase ferito ad una guancia) che travolsero le difese turche. I turchi in rotta cercarono di reimbarcarsi e molti di loro perirono in mare. Pi\u00f9 di duemila turchi invece asserragliatisi nel castello di Abukir furono assediati e presi per fame nei giorni successivi. Fu l'ultima battaglia di Napoleone in terra d'Africa: meno di un mese dopo s'imbarcava per la Francia lasciando il comando dell'armata d'Egitto al generale Jean-Baptiste Kl\u00e9ber (che morir\u00e0 assassinato al Cairo il 14 giugno 1800)."}
{"id": "738661", "revid": "37401", "url": "https://it.wikipedia.org/wiki?curid=738661", "title": "Beniamino (Bibbia)", "text": "Beniamino (in ebraico: \u05d1\u05b4\u05bc\u05e0\u05b0\u05d9\u05b8\u05de\u05b4\u05d9\u05df - benyam\u00een) \u00e8 il dodicesimo ed ultimo figlio di Giacobbe e, dopo Giuseppe, il secondo figlio di Rachele, la quale muore dandolo alla luce.\nIn merito al luogo di nascita di Beniamino, la Bibbia, seguendo differenti tradizioni, fornisce due luoghi in contraddizione: secondo nasce a Betlemme, vicino a Gerusalemme, mentre secondo nasce a Paddan-Aram in Mesopotamia, dove il padre Giacobbe fugg\u00ec rifugiandosi dallo zio Labano per sfuggire alla collera di suo fratello Esa\u00f9.\nBeniamino \u00e8 anche una delle dodici trib\u00f9 di Israele, di cui il pi\u00f9 piccolo dei figli di Giacobbe \u00e8 l'eroe eponimo.\nIl nome ebraico Beniamino significa \"figlio della mia destra\" (\"yemen\" che significa, appunto, destra).\nEra il pi\u00f9 amato, non solo da Giacobbe, ma anche dagli altri fratelli. Per tale motivo il nome Beniamino ha preso il significato di \"figlio prediletto\".\nIl figlio di Giacobbe.\nSecondo la Bibbia, Rachele, morente, lo voleva chiamare \"Ben-Oni\", cio\u00e8 \"figlio del dolore\", dolore per aver partorito al suo amato Giacobbe solo due figli. Ma Giacobbe lo battezza \"Beniamino\", \"bastone della vecchiaia\": \nIl racconto biblico non dice pi\u00f9 nulla della vita di Beniamino fino al momento in cui durante la carestia Giacobbe manda i suoi figli (eccetto Beniamino) a comprare grano in Egitto e dove incontrano il fratello Giuseppe, che avevano venduto come schiavo.\nGiuseppe, diventato vicer\u00e9 dell'Egitto, obbliga i suoi fratelli a ritornare con Beniamino. Quando essi ritornano in Egitto Giuseppe \u00e8 contento di rivedere il suo fratellino. Li lascia partire insieme ma fa collocare una coppa nel sacco di Beniamino per poterlo accusare di furto. Giuseppe vuol far mettere in prigione Beniamino ma Giuda si offre al suo posto per far s\u00ec che possa tornare dal padre Giacobbe. Vedendo che i suoi fratelli hanno appreso la lezione, comportandosi con Beniamino diversamente da come si erano comportati con lui, rivela ad essi la sua identit\u00e0 e li perdona.\nLa trib\u00f9 di Beniamino.\nLa trib\u00f9 di Beniamino \u00e8 una delle dodici trib\u00f9 di Israele, e assieme a Levi e Giuda \u00e8 il resto d'Israele: le uniche trib\u00f9 rimaste, dopo la distruzione del Regno del Nord.\nDerivando da Ez 1,26, nella Mistica, JHWH \u00e8 un Essere met\u00e0 Giuda e met\u00e0 Beniamino, assiso sul trono di Levi.\nSecondo le leggende germaniche, i figli di Beniamino altri non sono che i Franchi, o gli anglosassoni, secondo i casi."}
{"id": "738663", "revid": "3732", "url": "https://it.wikipedia.org/wiki?curid=738663", "title": "John Boyd Dunlop", "text": "Biografia.\nNato in una fattoria a Dreghorn, nel nord Ayrshire, studi\u00f2 chirurgia veterinaria al Dick Vet, all'Universit\u00e0 di Edimburgo, intraprendendo in seguito la professione per quasi dieci anni. Nel 1867 si trasfer\u00ec a Downpatrick in Irlanda; qui apr\u00ec la Clinica veterinaria \"Downe\" con il fratello James prima di trasferirsi al numero 38-42 di May Street di Belfast. Fu un buon amico della Regina Vittoria.\nNel 1887 svilupp\u00f2 il primo prototipo di ruota pneumatica per il triciclo che suo figlio di nove anni usava per andare a scuola. Ebbe l'idea di circondare le ruote con della gomma, per migliorarne il confort, la velocit\u00e0 e l'aderenza sulle strade sconnesse di Belfast. Dapprima prov\u00f2 con un disco di legno di 96\u00a0cm di diametro, avvolgendolo con un tubo di fogli di gomma gonfiato d'aria.\nPoi prese una ruota di metallo del triciclo del figlio e la fece rotolare nel cortile. Dunlop mont\u00f2 gli pneumatici sulle ruote posteriori del triciclo. Not\u00f2 che la cosa funzionava e fece la stessa cosa con una bicicletta \"con risultati ancora pi\u00f9 sorprendenti\". Prov\u00f2 il sistema presso il campo sportivo di Cherryvale. Dopo una fase di studio ne deposit\u00f2 il brevetto il 7 dicembre 1888. \nWillie Hume dimostr\u00f2 la supremazia delle ruote Dunlop nel 1889, vincendo gare in Irlanda e Inghilterra. Il capitano della \"Belfast Cruisers Cycling Club\" compr\u00f2 per primo una bicicletta con tali ruote, Dunlop sugger\u00ec di usarla in gara. Il 18 maggio 1889 Hume vinse tutte e quattro le gare della di Belfast e pi\u00f9 tardi a Liverpool.\nTuttavia, due anni dopo l'ottenimento del brevetto, Dunlop fu informato ufficialmente che lo stesso gli era stato revocato in seguito a verifiche pi\u00f9 approfondite. Era infatti emerso che quarant'anni prima l'inventore scozzese Robert William Thomson di Stonehaven, aveva gi\u00e0 brevettato un'idea analoga in Francia nel 1846 e negli Stati Uniti nel 1847.\nA Dunlop spetta comunque il merito della creazione della moderna gomma pneumatica gonfiabile come la conosciamo nel ventunesimo secolo. Gli sviluppi che Dunlop mise a punto sulle ruote pneumatiche arrivarono in un momento cruciale per l'evoluzione del trasporto stradale. La prima fabbrica fu operativa a Dublino nel 1890, seguita l'anno seguente da una seconda a Belfast dove inizi\u00f2 anche la commercializzazione del prodotto. In seguito Dunlop cedette il suo brevetto a William Harvey Du Cros, in cambio di 1500 azioni della compagnia appena fondata. Nel complesso egli non riusc\u00ec a fare grande fortuna dalla propria invenzione. Mor\u00ec a Dublino nel 1921 e venne sepolto al \"Deans Grange Cemetery\".\nOnorificenze.\nL'immagine di Dunlop \u00e8 sulle banconote da 10\u00a0\u00a3 della \"Northern Bank\" in circolazione in Irlanda del Nord."}
{"id": "738678", "revid": "76963", "url": "https://it.wikipedia.org/wiki?curid=738678", "title": "Giacomo Giri", "text": "Comp\u00ec gli studi presso l'Universit\u00e0 \"La Sapienza\" di Roma. Professore straordinario (1890-1894) e poi ordinario (1894-1905) di Letteratura latina nell'Universit\u00e0 degli studi di Palermo, vi insegn\u00f2 anche Grammatica greca e latina (1892-1903).\nChiamato a Roma nel 1903, occup\u00f2 la cattedra di Grammatica greca e latina, per passare nel 1909 a quella di Letteratura latina, come successore di Giuseppe Cugnoni, fino al 1927.\nNei suoi scritti, si interess\u00f2 in particolar modo della poetica di Lucrezio e Orazio.\n\u00c8 sepolto nel Reparto Evangelico del Cimitero del Verano a Roma, insieme al figlio Emilio."}
{"id": "738680", "revid": "1543377", "url": "https://it.wikipedia.org/wiki?curid=738680", "title": "Elettrodo di prima specie", "text": "Un elettrodo di prima specie \u00e8 una semipila costituita da un metallo immerso nella soluzione di un suo sale. La sua rappresentazione \u00e8:\ncui corrisponde la semireazione:\ne l'equazione di Nernst:\nche in condizioni standard e per soluzioni non troppo concentrate si pu\u00f2 semplificare come:\ndove:\nIn questa classe rientrano anche quegli elettrodi nei quali le specie chimiche ossidata o ridotta sono gas. In questo caso l'elettrodo \u00e8 costituito da un conduttore inerte (\"Pt, grafite o altro\") in contatto fisico sia con il gas che con la soluzione. Esempio classico di semipila con la specie \"ridotta\" gassosa \u00e8 l'elettrodo standard ad idrogeno (SHE, \"Standard Hydrogen Electrode\")."}
{"id": "738681", "revid": "181699", "url": "https://it.wikipedia.org/wiki?curid=738681", "title": "Ucciardone", "text": ""}
{"id": "738685", "revid": "1863966", "url": "https://it.wikipedia.org/wiki?curid=738685", "title": "Guerra di Ferrara (1482-1484)", "text": "La guerra di Ferrara o guerra del sale \u00e8 stato un conflitto armato combattuto nel nord-est dell'Italia tra il 1482 e il 1484.\nAgli inizi del 1482 su suggerimento di Girolamo Riario (nipote di Sisto IV) che si era gi\u00e0 impossessato di Forl\u00ec, la Repubblica di Venezia dichiar\u00f2 guerra a Ferrara, a quel tempo retta da Ercole I d'Este. Venezia si mosse contro Ferrara anche a causa delle sue mire espansionistiche sulla terraferma e per il commercio del sale, che la citt\u00e0 estense aveva iniziato a raccogliere presso Comacchio.\nDalla parte di Venezia si schierarono Papa Sisto IV, la Repubblica di Genova e il marchese Bonifacio III del Monferrato. Ferrara ebbe come alleati Ferdinando I di Napoli, il marchese di Mantova Federico I Gonzaga, il signore di Bologna Giovanni II Bentivoglio e per ultimo Federico da Montefeltro, duca di Urbino.\nLe fasi del conflitto.\nNel maggio del 1482 la Repubblica di Venezia sfrutt\u00f2 la Guerra dei Rossi in cui era impegnato il Ducato di Milano per aprire un nuovo fronte contro il Ducato di Ferrara, supportata dai pontifici e dai genovesi. Qualche mese prima, infatti, i ferraresi, su pressione del Moro, avevano impedito l'attraversamento delle loro terre da parte dell'esercito veneziano che si stava recando in soccorso dei Rossi. Questo miglioramento nei rapporti tra milanesi e ferraresi era dovuto al fidanzamento, come gi\u00e0 detto, tra il Moro e Beatrice, secondogenita di Ercole d'Este, raggiunto nella primavera del 1480. I veneziani infatti miravano, oltre a espandere il proprio territorio sulla terraferma, ad assumere il controllo delle saline di Comacchio, che rappresentavano una delle entrate principali degli Este. Radunato un esercito di 12 000 fanti e 5 000 cavalieri, nominarono comandante Roberto Sanseverino, che presto assedi\u00f2 Rovigo con la costruzione di due bast\u00ece.\nIl Moro si incontr\u00f2 a Cremona con Federico da Montefeltro, nominandolo capitano dell'esercito che invi\u00f2 contro i veneziani; le truppe fiorentine, guidate da Costanzo Sforza, attaccarono e presero Citt\u00e0 di Castello, mentre Ferdinando I di Napoli invi\u00f2 Alfonso di Calabria contro il papa con un esercito di 6 000 fanti e 6 000 cavalieri che si accamp\u00f2 a sole cinque miglia da Roma. Si apr\u00ec poi un quarto fronte nel parmigiano che vide contrapposti i mantovani guidati da Federico Gonzaga e i genovesi guidati da Giovanni Bentivoglio.Nel maggio 1482 le truppe veneziane, guidate da Roberto di San Severino e dai figli Fracasso e Antonio Maria , attaccarono il Ducato di Ferrara da nord, conquistando il territorio di Rovigo e assediando Ficarolo (che capitol\u00f2 il 29 giugno). Inoltre, partendo da Ravenna, citt\u00e0 all'epoca sotto il controllo di Venezia, attaccarono da sud-est, prendendo Argenta e risalendo il Po di Primaro dalla foce.\nIl 21 agosto 1482 le truppe napoletane furono pesantemente sconfitte dai pontifici nella battaglia di Campomorto. Il 10 settembre mor\u00ec di febbre malarica Federico da Montefeltro; perci\u00f2 il Moro, conclusa la guerra dei Rossi, invi\u00f2 le truppe ivi impegnate nel ferrarese alla guida di Sforza Secondo Sforza, che per\u00f2 fu sconfitto nella battaglia di Argenta, con tanto di cattura di molti dei comandanti. Il 2 novembre 1482 Roberto Sanseverino e il figlio Gaspare devastarono il parco che Ercole d'Este aveva poco fuori citt\u00e0 e si accamparono a quattro miglia dalle mura di Ferrara. Ercole si ammal\u00f2 gravemente, tanto che molti lo credettero morto e la moglie Eleonora d'Aragona assunse il governo dello stato, preparando la difesa della citt\u00e0. Nel frattempo Sforza Secondo riusc\u00ec a sconfiggere i veneziani sul Po, catturando circa trenta galee.\nConsapevole che molti ormai credevano che il duca fosse morto, Eleonora ammise nella camera del marito ammalato tutti coloro che fra il popolo volessero vederlo. Ci\u00f2 contribu\u00ec a infondere coraggio nei cittadini e ben presto 25 000 ferraresi si dedicarono alla difesa della citt\u00e0, riuscendo infine a respingere i veneziani che furono costretti a ritirarsi a Ficarolo.\nIl 6 gennaio 1483 Sisto IV abbandon\u00f2 l'alleanza con i veneziani passando dalla parte di Milano, Ferrara, Firenze e Napoli e la nuova lega si trov\u00f2 a Mantova per discutere di una nuova guerra contro i veneziani. Nel marzo l'esercito della lega, guidato da Alfonso di Calabria, sconfisse i veneziani a Massafiscaglia. Non potendo fronteggiare da soli le forze della lega, i veneziani chiesero aiuto al duca di Lorena, nominandolo generale di uno dei due eserciti, essendo l'altro guidato da Roberto Sanseverino. Il primo fu inviato di nuovo nel ferrarese, il secondo nel bresciano. Alfonso d'Aragona riusc\u00ec a sconfiggere i veneziani a Bondeno. In seguito alla sconfitta, Galeazzo Sanseverino, figlio di Roberto, si mise al servizio dei milanesi, il fratello maggiore Gian Francesco si mise al servizio degli aragonesi e Sisto IV emise un interdetto contro i veneziani.\nQuesti, per mezzo di Costanzo Sforza, che era passato al loro soldo, escogitarono un piano per fare in modo che la nobilt\u00e0 milanese convincesse il duca ad abbandonare la lega. Per fare ci\u00f2 contattarono un nobile milanese, ex segretario della duchessa Bona di Savoia, Luigi Becchetto che a sua volta inform\u00f2 Vercellino Visconti, prefetto del castello di Trezzo, di non opporre resistenza al passaggio delle truppe di Roberto Sanseverino. \nIl 22 giugno 1483 il papa lanci\u00f2 l'interdetto su Venezia, allo scopo di arrestarne l'avanzata.\nIl 15 luglio il Sanseverino attravers\u00f2 l'Adda su un ponte di barche e fece fortificare il ponte con due bast\u00ece. Malgrado il successo non ci furono rivolte; al contrario il Moro si incontr\u00f2 a Cremona con Alfonso d'Aragona e altri rappresentanti della lega e deliberarono di contrattaccare subito i veneziani. Il 22 luglio Alfonso radun\u00f2 a Monza l'esercito della lega, forte di 5 000 fanti e 6 000 cavalieri e il giorno successivo il Sanseverino, rendendosi conto che l'operazione era ormai fallita, si ritir\u00f2 nella bergamasca. Il 27 luglio Alfonso attravers\u00f2 l'Adda a Cassano, quindi pass\u00f2 il Fosso Bergamasco invadendo il territorio veneziano e catturando in pochi giorni diversi castelli alla cui difesa fu lasciato Alberto Visconti con 300 fanti e 400 cavalieri.\nCalcografia in Iconografia italiana degli uomini e delle donne celebri: Ludovico il Moro, di Antonio Locatelli, 1837.\nIl 28 luglio i brianzoli, guidati da Gabriele Calco, assaltarono vittoriosamente le bast\u00ece, assumendo il controllo del ponte di Trezzo, per poi saccheggiare la Valle San Martino. L'8 agosto Alfonso d'Aragona pass\u00f2 l'Oglio, entrando nel bresciano e incontrandosi con Girolamo Riario e il cardinale di Mantova. Il 10 agosto il Moro e il fratello Ascanio marciarono alla testa di un esercito di 2 000 fanti e 4 000 cavalieri nella bergamasca, costringendo alla resa molti castelli e minacciando la stessa Bergamo, per poi catturare Romano dopo tre giorni d'assedio. Nel frattempo Ercole d'Este, sfruttando la debolezza dei veneziani, riusc\u00ec a catturare parte dei territori che gli erano stati sottratti nel ferrarese. All'inizio di settembre Alfonso d'Aragona pass\u00f2 il Mincio con 12 000 cavalieri, 5 000 fanti e 400 balestrieri e saccheggi\u00f2 le campagne veronesi; poi il 26 settembre assedi\u00f2 Asola, che cadde dopo otto giorni e venne ceduta a Federico Gonzaga. I veneziani nel frattempo erano molestati nell'Adriatico da una flotta di galee pontificie e aragonesi e subirono la defezione dei genovesi e del duca di Lorena. Per cercare di contenere l'avanzata dell'esercito della lega inviarono 4 000 cavalieri e 2 000 fanti al comando di Roberto Sanseverino. Malgrado i ripetuti successi, nessuno degli eserciti della lega sfrutt\u00f2 la debolezza veneziana per infliggere un colpo decisivo; infatti il Moro, dopo aver catturato Romano, torn\u00f2 a Milano, mentre Alfonso d'Aragona, dopo aver catturato Asola, si diresse verso Ferrara e poi in novembre a Cremona.\nIl 24 aprile 1484 un consiglio di guerra dei principali esponenti della lega anti-veneziana, riunitosi nel castello di Porta Giovia, deliber\u00f2 di proseguire la guerra contro la Repubblica di Venezia. Il giorno successivo Alfonso d'Aragona marci\u00f2 verso Cremona, seguito dieci giorni dopo dal Moro. In giugno le truppe milanesi e aragonesi si unirono a quelle mantovane e ferraresi, formando un esercito di 6.600 fanti e 13.400 cavalieri che invase il bresciano, mentre i brianzoli invadevano e saccheggiavano ancora una volta la Valle San Martino. I veneziani opposero alla lega un esercito di 5 000 fanti e 6 000 cavalieri al comando di Roberto Sanseverino. \nNel maggio 1484 la flotta Veneziana espugna la citt\u00e0 di Gallipoli in Puglia nel Regno di Napoli.\nPace di Bagnolo.\nIl 15 luglio mor\u00ec Federico I Gonzaga e il marchesato di Mantova pass\u00f2 a Francesco II Gonzaga. La morte del Gonzaga cre\u00f2 dissidi tra Alfonso d'Aragona, che voleva che il mantovano passasse al genero, e il Moro, che agognava al possesso di Mantova, riteneva ingiusto che nell'eventualit\u00e0 della caduta di Verona questa passasse al Gonzaga e a cui la guerra in favore di Ercole d'Este era costata una gran somma di denaro. I veneziani sfruttarono le divisioni e, sapendo che Ludovico aveva speso molto denaro in favore del suocero, gli proposero la pace in cambio di una certa somma di denaro, a patto che il Polesine restasse in mano loro. Il 7 agosto a Bagnolo fu stipulata la pace tra il Ducato di Milano e la Repubblica di Venezia, per lo sdegno degli altri membri della lega. Venezia mantenne quasi tutti i possedimenti conquistati. Ercole I d'Este riottenne Ariano, Corbola, Adria, Melara, Castelnuovo e Ficarolo, ma perse tutti gli altri territori a nord del Po. La pace suscit\u00f2 l'odio dei ferraresi nei confronti di Ludovico e dei napoletani. \nNote.\nBibliografia\nBibliografia.\n\"Pace di Bagnolo (7 agosto 1484) e aspetti del '400 locale\", \"editore comune di Bagnolo Mella\" Bagnolo Mella 2003"}
{"id": "738688", "revid": "287204", "url": "https://it.wikipedia.org/wiki?curid=738688", "title": "NASL", "text": ""}
{"id": "738689", "revid": "287204", "url": "https://it.wikipedia.org/wiki?curid=738689", "title": "Sfera di cristallo", "text": "La sfera di cristallo, talvolta chiamata anche palla di cristallo, \u00e8 uno strumento che alcuni chiaroveggenti, indovini e medium adoperano in quanto lo ritengono in grado di aiutarli ad esercitare le proprie pratiche.\nSi tratta di un oggetto sferico di materiale cristallino pi\u00f9 o meno trasparente (cristalli artificiali o spesso \"cristalli di rocca\", ovvero quarzi ialini) e pu\u00f2 essere pieno o, molto pi\u00f9 raramente, cavo.\nPu\u00f2 essere anche di vetro, e in questi casi si preferisce chiamarlo palla di vetro o sfera di vetro.\nA seconda delle dimensioni e della consistenza dell'oggetto, anzich\u00e9 \"palla\" o \"sfera\" si pu\u00f2 trovare scritto anche \"globo\", \"boccia\", \"bolla\" e cos\u00ec via.\nLa pratica che utilizza questo strumento a scopo divinatorio \u00e8 la cristallomanzia; negli studi parapsicologici si preferisce parlare di cristalloscopia o usare il termine inglese \"scrying\".\nNel linguaggio comune si usano frasi che richiamano l'oggetto in senso ironico o comico. Esempi sono: \"aspetta che prendo la sfera di cristallo\" oppure \"non ho la sfera di cristallo\", si usano per indicare l'impossibilit\u00e0 oggettiva di prevedere un evento o il futuro da parte di una persona, essi costituiscono risposte che insinuano che la domanda posta \u00e8 palesemente al di l\u00e0 della conoscenza di chi dovrebbe rispondere.\nStoria della sfera di cristallo.\nL'uso di oggetti di materiale trasparente a scopi magici o divinatori \u00e8 praticato fin dall'antichit\u00e0 ed \u00e8 comune a diverse civilt\u00e0; tuttavia sembra che l'uso di oggetti trasparenti di forma sferica risalga solo all'alto Medio Evo, se non pi\u00f9 tardi.\nNella tomba del re dei Franchi Childerico I, vissuto nel V secolo, fu ritrovato un globo di berillo trasparente del diametro di 3,8\u00a0cm; da questo ritrovamento nacque la leggenda che il re lo utilizzasse per predire il futuro.\nL'oggetto \u00e8 simile ad altri globi che furono in seguito trovati in tombe del periodo merovingio (in Francia) e sassone (in Inghilterra), alcuni dei quali completi di una montatura che fa pensare a un oggetto ornamentale.\nTuttavia \u00e8 stato fatto notare che tali montature sono identiche a quelle di altri globi usati per la magia o la divinazione; quindi \u00e8 possibile, anche se non \u00e8 certo, che questi globi di cristallo fossero usati per la cristallomanzia.\nLa prima notizia storicamente documentata riguarda dunque il matematico e occultista britannico John Dee, il quale sostenne di aver ricevuto una sfera di cristallo da un angelo il 21 novembre del 1582 e di averla usata in seguito pi\u00f9 volte per mettersi in collegamento con gli angeli, assistito dal medium Edward Kelley.\nLa pietra di berillo che probabilmente fu usata da Dee ha un diametro di 6\u00a0cm ed \u00e8 oggi conservata al British Museum insieme con i supporti, finemente lavorati, sui quali la appoggiava durante le sue pratiche.\nAltre due sfere di cristallo contemporanee di Dee sono conservate una nel Museo di Storia della Scienza di Oxford e l'altra nel Museo della Scienza di Londra; entrambe furono usate, dai rispettivi proprietari, anche come strumento diagnostico in ambito medico.\nInsieme alla seconda sfera \u00e8 conservato anche il manoscritto con le istruzioni per l'uso.\nAl berillo furono in seguito preferiti il quarzo ialino e il vetro in quanto materiali perfettamente trasparenti.\nGli antropologi Andrew Lang e Ada Goodrich-Freer nel XIX secolo condussero numerosi esperimenti sulla cristalloscopia utilizzando palle di vetro, oltre a studiare approfonditamente la storia mondiale delle tecniche di cristalloscopia.\nFu la Goodrich-Freer a scoprire che i globi di cristallo pi\u00f9 antichi, compresa la pietra di Dee, erano in berillo e non in quarzo come erroneamente si era ritenuto fino a quel momento.\nUso della sfera di cristallo.\nLa sfera di cristallo \u00e8 usata in diversi modi da diversi praticanti e per diverse finalit\u00e0.\nLa finalit\u00e0 pi\u00f9 comune \u00e8 quella di ricavarne visioni o immagini di vario tipo le quali, secondo ci\u00f2 che i praticanti riferiscono, possono formarsi sia all'interno della sfera, sia sulla superficie della stessa, sia altrove.\nLe visioni possono riguardare avvenimenti passati o luoghi lontani, oppure possono essere predizioni o presagi sul futuro, oppure possono essere immagini di tipo simbolico che dovranno essere interpretate secondo le abilit\u00e0 e le conoscenze del praticante o dell'eventuale destinatario del messaggio simbolico.\nAltri praticanti usano la sfera di cristallo per mettersi in collegamento con persone defunte o con entit\u00e0 soprannaturali, in quanto credono che le caratteristiche dell'oggetto possano facilitare la comunicazione; il praticante pu\u00f2 percepire l'immagine del defunto o dell'entit\u00e0 come pure non percepire alcuna immagine durante il collegamento.\nIn ambito magico o religioso la sfera deve essere consacrata tramite rituali pi\u00f9 o meno complessi prima di poter produrre il suo effetto.\nIl collegamento tra il praticante e la sfera di cristallo pu\u00f2 avvenire tramite la vista, ossia il praticante guarda l'oggetto, tramite il tatto, ossia il praticante tocca l'oggetto spesso restando in contatto con esso, o tramite entrambi i sensi.\nQuando la usa per ottenere una visione, il praticante generalmente la fissa intensamente finch\u00e9 le immagini non cominciano a formarsi e non distoglie lo sguardo finch\u00e9 le immagini non spariscono.\nPer favorire la formazione delle immagini, alcuni praticanti la avvicinano a una parete scura oppure la avvolgono in un panno nero, altri prediligono le ore della luce del giorno e in particolare l'alba, ma esistono anche altre tecniche.\nAlcuni praticanti cadono in stato di trance durante l'uso della sfera mentre altri praticanti restano coscienti.\nIpotesi sulla formazione delle visioni.\nAl di fuori dell'ambito religioso, in cui il praticante crede che le immagini abbiano un'origine soprannaturale, sono state avanzate diverse ipotesi sull'origine delle visioni nella sfera di cristallo.\nIl primo, nel XVI secolo, fu il medico e alchimista Paracelso, il quale riteneva, secondo le conoscenze dell'epoca, che la struttura della sfera di cristallo potesse interagire con ci\u00f2 che egli chiamava il \"magnes microcosmi\" ossia il magnetismo umano e provocare le visioni.\nNel XIX secolo l'antropologa Ada Goodrich-Freer ipotizz\u00f2 che le immagini che i praticanti raccontano di vedere fossero allucinazioni le cui origini possono essere:\nLa Goodrich-Freer conclude dicendo che le immagini di quest'ultimo tipo sono di scarsa rilevanza.\nAl giorno d'oggi, la possibilit\u00e0 che il praticante possa ricevere immagini dell'ultimo tipo \u00e8 ancora controversa; gli studiosi concordano sull'origine soggettiva della maggior parte, se non di tutte, le visioni, le quali potrebbero essere indotte da uno stato di leggera trance."}
{"id": "738690", "revid": "1543377", "url": "https://it.wikipedia.org/wiki?curid=738690", "title": "Parco nazionale Jau", "text": "Il parco nazionale Jau (\"Parque nacional do Ja\u00fa\") \u00e8 un'area naturale protetta situata nello Stato brasiliano di Amazonas: istituito il 24 settembre 1980 e nel 2000, ed inserito nell'elenco dei patrimoni dell'umanit\u00e0 dell'UNESCO, con un'estensione di oltre 23.000 chilometri quadrati \u00e8 la pi\u00f9 vasta riserva forestale del Sudamerica, il cui accesso \u00e8 regolamentato con un permesso speciale da parte del governo brasiliano. \u00c8 conosciuto in particolare per essere un buon esempio di conservazione di una foresta pluviale tropicale nella regione dell'Amazzonia, con un altissimo tasso di biodiversit\u00e0: in esso si possono trovare, fra le altre, specie in pericolo d'estinzione come il piraruc\u00f9, il lamantino dell'Amazzonia, il caimano nero e due specie di delfino di fiume."}
{"id": "738691", "revid": "124123", "url": "https://it.wikipedia.org/wiki?curid=738691", "title": "Alessone", "text": "Combatt\u00e9 come mercenario in Sicilia nel III secolo a.C.\nViene indicato da Polibio come importante attore nell'Assedio di Lilibeo in quanto rivela al comandante cartaginese Imilcone che altri comandanti di truppe mercenarie presenti in citt\u00e0 stavano contrattando con i Romani la resa delle loro truppe. \nQuesta \"delazione\" permise ad Imilcone di resistere fino all'arrivo di aiuti da Cartagine e, in definitiva, di prolungare l'assedio fino alla fine della prima guerra punica nel 241 a.C.\nI mecenari erano quasi certamente Galli in quanto Polibio stesso (I, 43) ci informa che in seguito questi, avendo ricusato i loro capi, furono comandati da Annibale, figlio di Annibale Giscone.\nPolibio, nonostante ovunque nella sua opera presenti i mercenari sotto un'ottica negativa, con tutta probabilit\u00e0, cita Alessone per la comune origine achea e perch\u00e9 persona degna di lode, fedele alla parola data. \nNon si sa esattamente in quale occasione questa delazione contro i mercenari \"dei\" Siracusani sia avvenuta. \nPolibio (II, 7) ricorda che oltre tremila mercenari Galli, poi trasferiti a Lilibeo, erano stati inizialmente mandati dai Cartaginesi a presidiare Agrigento e in questa occasione, con un pretesto, avevano dato inizio ad un saccheggio della citt\u00e0. (Sempre gli stessi Galli poi, alla fine della guerra furono imbarcati dai Romani, scacciati dall'Italia e, ridotti a circa ottocento, consegnarono la citt\u00e0 epirota di Fenice agli Illiri della regina Teuta).\nPer contro, si ipotizza che l'episodio sia avvenuto verso la fine del regno di Agatocle di Siracusa. In tal caso i mercenari \"dei\" Siracusani che erano sempre in guerra con i Cartaginesi, potrebbero rivelarsi essere i famosi Mamertini che, insediatisi a Messina avendo perduto il lavoro con la morte di Agatocle, finirono per scatenare le Guerre puniche. \nQuesto episodio, per\u00f2 sarebbe avvenuto attorno al 289 - 288 a.C. Ne deriverebbe che all'assedio di Lilibeo, Alessone avesse gi\u00e0 oltrepassato la sessantina."}
{"id": "738692", "revid": "110157", "url": "https://it.wikipedia.org/wiki?curid=738692", "title": "Before Everything &amp; After", "text": "Before Everything &amp; After \u00e8 un album del gruppo pop punk statunitense MxPx. \u00c8 stato pubblicato nel 2003. La canzone \"Play It Loud\" \u00e8 stata inclusa nella colonna sonora del videogioco SSX3, per PlayStation 2.\nElenco delle tracce.\nTutte le canzoni sono state scritte da Mike Herrera."}
{"id": "738696", "revid": "122190720", "url": "https://it.wikipedia.org/wiki?curid=738696", "title": "Lodovico Giustini", "text": "Biografia.\nGiustini discendeva da una famiglia di musicisti, della quale si trovano tracce dagli inizi del XVII secolo; coincidentalmente nacque lo stesso anno di Johann Sebastian Bach, Domenico Scarlatti e Georg Friedrich H\u00e4ndel. Il padre di Giustini era organista della \"Congregazione dello Spirito Santo\" e lo zio Domenico Giustini era un compositore di musica sacra.\nNel 1725, con la morte del padre, Giustini divent\u00f2 organista della Congregazione e acquis\u00ec fama come compositore di musica sacra: in particolare di oratori e cantate. Nel 1728 scrisse in collaborazione con diversi musicisti, per lo pi\u00f9 pistoiesi, ma anche di altre citt\u00e0 toscane, come per esempio Giovanni Carlo Maria Clari, un oratorio in onore di San Giacomo, patrono di Pistoia, che fu presentato lo stesso anno. Nel 1734 fu nominato organista della Cattedrale di Pistoia, posizione che tenne per il resto della sua vita. Inoltre fu attivo come organista presso diverse istituzioni religiose e si esib\u00ec come clavicembalista in diverse occasioni, spesso nei suoi oratori.\nConsiderazioni sull'artista.\nLa fama di Giustini rimane principalmente legata alla sua raccolta di \"12 sonate da cimbalo di piano e forte detto volgarmente di martelletti\", opus 1, pubblicata a Firenze nel 1732, la quale fu in assoluto la prima musica ad essere stata scritta per fortepiano (il precursore del pianoforte). Queste erano dedicate a Dom Ant\u00f3nio de Bragan\u00e7a, il fratello pi\u00f9 giovanne di Giovanni V del Portogallo (la Corte Portoghese fu uno dei pochi posti dove il fortepiano veniva suonato).\nQuesti pezzi, che erano sonate da chiesa con parti veloci e lente alternate (quattro o cinque movimenti per sonata), anticipano di trent'anni tutta l'altra musica scritta per fortepiano. Giustini sfrutt\u00f2 tutte le potenzialit\u00e0 espressive di questo nuovo strumento, il quale presentava un ampio contrasto dinamico: propriet\u00e0 non possibili negli altri strumenti a tastiera dell'epoca. Armonicamente questi brani si collocano in un punto di transizione tra il tardo barocco e il primo periodo classico e includono innovazioni come accordi di sesta eccedente e modulazioni alle tonalit\u00e0 lontane.\nInvece per quanto concerne la sua musica sacra, scritta su larga scala, \u00e8 andata tutta perduta ad eccezione di qualche frammento di arie sparse."}
{"id": "738697", "revid": "21880", "url": "https://it.wikipedia.org/wiki?curid=738697", "title": "Mantoidea", "text": ""}
{"id": "738699", "revid": "767487", "url": "https://it.wikipedia.org/wiki?curid=738699", "title": "Panic (MxPx)", "text": "Panic \u00e8 il settimo album della band pop punk statunitense MxPx; \u00e8 stato pubblicato nel 2005. Nella canzone \"Wrecking Hotel Rooms\" c'\u00e8 la partecipazione straordinaria del cantante e bassista dei blink-182 Mark Hoppus. La canzone \"Heard That Sound\" \u00e8 stata inclusa nella colonna sonora del videogioco \"Burnout Revenge\". Quest'album ha molte influenze emo, e come si vedono nei video, anche l'acconciatura tende all'emo.\nElenco delle tracce.\nTutte le canzoni sono state scritte da Mike Herrera."}
{"id": "738702", "revid": "16758", "url": "https://it.wikipedia.org/wiki?curid=738702", "title": "Thomas Tragust", "text": "Carriera.\nClub.\nTragust inizi\u00f2 a giocare ad hockey a Laces. Dopo la cessazione dell'attivit\u00e0 giovanile da parte della societ\u00e0 venostana si trasfer\u00ec all'Hockey Club Merano.\nL'esordio in Serie A avvenne il 16 ottobre 2003 nell'incontro vinto per 6 a 0 contro l'HC Val Pusteria, diventando il pi\u00f9 giovane portiere a mantenere la propria porta inviolata per tutti i 60 minuti di gioco in una partita del campionato italiano. Nel corso della stagione scese sul ghiaccio in altre sette occasioni. \nLa stagione seguente il Merano decise di iscriversi alla serie cadetta e Tragust venne promosso portiere titolare, ruolo che occup\u00f2 per due stagioni.\nNel 2006, dopo l'ottimo mondiale disputato, fu invitato dai Buffalo Sabres a prendere parte al loro camp di preparazione alla nuova stagione NHL. Tragust disput\u00f2 la stagione 2006-07 nella NAHL con i Texas Tornado.\nPer la stagione 2007-08 divenne titolare in Serie A con l'HC Fassa. La squadra di Alba di Canazei divenne la rivelazione del campionato arrivando ad un passo dalla finale. Thomas par\u00f2 con il 93,1% nei playoff. L'annata successiva venne riconfermato nel roster ladino che ottenne l'ultimo posto in Serie A.\nPer la stagione 2009-2010 l'ESV Kaufbeuren, neopromosso nella seconda serie tedesca, comunic\u00f2 l'avvenuto ingaggio di Tragust. La squadra bavarese termin\u00f2 al decimo posto in classifica la stagione regolare e dopo uno spareggio con l'SC Riessersee conquist\u00f2 l'accesso ai playoff.\nL'anno seguente si accord\u00f2 con un altro club tedesco militante in seconda divisione: i Dresdner Eisl\u00f6wen lo ingaggiarono con la formula del tryout. Tuttavia, pochi giorni dopo, chiese la recessione del contratto appena sottoscritto e firm\u00f2 con i Vipiteno Broncos in Serie A2. Per la stagione 2011-2012, che videro il ritorno dei \"Broncos\" in Serie A, Tragust venne riconfermato come portiere titolare.\nDopo due stagioni trascorse in Italia, nel 2012 firm\u00f2 con l'l'HC Innsbruck, squadra della EBEL. Per la stagione 2013-14 Tragust firm\u00f2 con l'Hockey Club Eppan-Appiano, squadra iscritta alla Inter-National-League. Al termine della stagione vinse il titolo di Seconda Divisione.\nNell'estate del 2014 firm\u00f2 con l'Hockey Club Neumarkt-Egna, squadra che fu ammessa in Serie A. Nella stagione successiva Tragust fece ritorno al Fassa dove aveva gi\u00e0 militato per due anni.\nNell'estate del 2016 pass\u00f2 all'Hockey Club Val Pusteria, iscritto alla neonata Alps Hockey League. Dopo due stagioni positive a Brunico fece ritorno al Renon.\nCoi \"Buam\" rimase per una stagione, conclusa con la vittoria di Supercoppa Italiana e campionato, prima di fare ritorno al Merano, in Italian Hockey League, dopo tredici anni di assenza. Coi meranesi chiuse la carriera da giocatore nel maggio 2021.\nNazionale.\nNel 2004 Tragust gioc\u00f2 come titolare ai mondiali Under-18 di Prima Divisione ad Asiago.\nNel dicembre 2005 Thomas partecip\u00f2 ai mondiali Under-20 di Prima Divisione a Minsk.\nL'esordio con la Nazionale maggiore avvenne ai mondiali del 2006 in programma a Riga. Nel 2008 partecip\u00f2 ai mondiali di gruppo A.\nNel 2009 prese parte al mondiale di Prima Divisione disputatosi in Polonia venendo eletto miglior portiere del torneo e contribuendo alla promozione della Nazionale nel Gruppo A.\nNel maggio 2010 Tragust venne convocato per i mondiali di gruppo A in Germania senza venire impiegato. Successivamente partecip\u00f2 ai mondiali di Prima Divisione in Ungheria nel 2011 e nel 2012 fu convocato per il campionato mondiale giocato in Finlandia e Svezia. Dopo tre anni di assenza dalla Nazionale, nel 2015 fu convocato per il mondiale di Prima Divisione disputatosi in Polonia."}
{"id": "738703", "revid": "110157", "url": "https://it.wikipedia.org/wiki?curid=738703", "title": "Let's Rock", "text": "Let's Rock \u00e8 una compilation di B-side della band pop punk statunitense MxPx. \u00c8 stata pubblicata il 24 ottobre 2006."}
{"id": "738704", "revid": "1543377", "url": "https://it.wikipedia.org/wiki?curid=738704", "title": "Ram (album)", "text": "Ram \u00e8 un album da solista di Paul McCartney, pubblicato tra lo scioglimento dei Beatles e la nascita dei Wings. Attribuito a Paul &amp; Linda McCartney, fu pubblicato il 15 maggio del 1971.\nDescrizione.\nRegistrazione e struttura.\nDopo l'uscita del fortunato disco d'esordio come solista intitolato \"McCartney\", Paul e Linda si concessero una lunga vacanza trascorsa in gran parte nella loro fattoria in Scozia. Fu durante questo periodo che Paul, dietro l'impulso di Linda, compose le canzoni che sarebbero apparse su \"Ram\". Decidendo di cambiare i metodi di registrazione, la coppia part\u00ec per New York il 4 ottobre del 1970. Denny Seiwell fu reclutato per suonare la batteria e David Spinozza e Hugh McCracken come chitarristi. Nonostante il disco dovesse essere un progetto a due, Linda si limit\u00f2 a prestare la propria voce per i cori delle canzoni e a far da controcanto a Paul, che canta tutti i brani. Le sedute per le tracce base presso i Columbia Studios si svolsero tra il 16 ottobre e il 20 novembre 1970, con registrazioni successive tra il gennaio e l'aprile 1971, agli A&amp;R Studios sempre a New York e ai Sound Recorders Studios di Los Angeles. Dalle sessioni di registrazione per l'album, uscirono anche future canzoni come \"Dear Friend\", pubblicata poi sull'album di debutto dei Wings \"Wild Life\", come \"I lie around\" (lato b di \"Live and Let Die\" nel 1973) come anche \"Get On the Right Thing\" e \"Little Lamb Dragonfly\", entrambe finite sull'album \"Red Rose Speedway\" del 1973.\nAgli inizi del 1971, il disco fu terminato e furono fatte uscire come singolo due canzoni non presenti nell'album appena registrato, \"Another Day\" e \"Oh Woman, Oh Why\", pubblicate come singolo, il primo di McCartney dopo lo scioglimento dei Beatles, che usc\u00ec in febbraio e divenne un successo da Top 5 in tutto il mondo. In maggio, infine fu pubblicato \"Ram\".\nCopertina.\nLa copertina del disco \u00e8 costituita da una fotografia (scattata da Linda McCartney) in bianco e nero che ritrae Paul su sfondo colorato mentre tiene per le corna un montone (\"ram\" in inglese) nella sua fattoria in Scozia.\nSul lato destro della copertina dell'album compare la scritta \"L.I.L.Y.\" che potrebbe stare per \"Linda I Love You\". Secondo i sostenitori del fantasioso complotto PID, invece, mettendo uno specchio sulla met\u00e0 della scritta come nelle parole \"LONELY HEARTS\" sulla copertina dell'album \"Sgt. Pepper's Lonely Hearts Club Band\", ecco cosa uscirebbe: \"I I I X\" e cio\u00e8 \"Tre vivi uno morto, oppure, 11 settembre o 9 novembre (una di queste dovrebbe essere la data della presunta morte di Paul McCartney). Sul retro del disco compaiono una foto di Paul, Linda e della piccola Heather, figlia di Linda, e due insetti (simili a scarafaggi) ripresi nell'atto dell'accoppiamento (che John Lennon intese come ironico riferimento alla situazione dei Beatles).\nCritiche e polemiche.\nDispute e polemiche varie.\nJohn Lennon credette che alcune canzoni di \"Ram\" includessero delle frecciate polemiche rivolte a lui dal suo ex socio, in particolare \"Too Many People\", \"3 Legs\" e \"Dear Boy\" sono le canzoni \u201cincriminate\u201d. Inoltre Lennon percep\u00ec la foto di due scarafaggi (beetles) che si accoppiavano sul retro di copertina come un'ironica descrizione dello stesso McCartney di come si sentisse trattato dagli altri Beatles o del trattamento che avrebbe voluto riservare loro.\nSuccessivamente McCartney disse che solo due strofe in \"Too Many People\" erano realmente indirizzate a Lennon: \u00abIn una canzone, scrissi: \"Too many people preaching practices\" (\"Troppe persone predicano cosa fare\"), penso fosse cos\u00ec la frase. Voglio dire, era una piccola frecciata a John e Yoko. Non c'era nient'altro su \"Ram\" che li riguardasse. Oh, c'era anche \"You took your lucky break and broke it in two\" (\"Questo \u00e8 stato il tuo errore pi\u00f9 grande, hai rotto il tuo colpo di fortuna\")\u00bb.\nLa risposta di Lennon fu la canzone \"How Do You Sleep?\" sul suo album \"Imagine\". Le prime edizioni di \"Imagine\" includevano anche una cartolina di Lennon che afferrava per le orecchie un maiale in una smaccata parodia della copertina di \"Ram\" dove McCartney teneva per le corna un montone.\nPi\u00f9 recentemente, alcuni hanno visto nel brano \"Monkberry Moon Delight\" \"il \"Primal Scream\" di McCartney\", in considerazione della tecnica vocale molto aggressiva utilizzata nella canzone, simile a quella impiegata da Lennon nel suo album \"John Lennon/Plastic Ono Band\".\nAccoglienza.\nGeneralmente negative furono le recensioni del disco, ritenuto dai pi\u00f9 troppo \"sovraprodotto\", pieno di canzoni sfacciatamente commerciali e dai testi banali e non all'altezza del materiale che Paul componeva nei Beatles. A tal proposito anche gli ex compagni di McCartney criticarono il disco. Ringo Starr dichiara: \u00abSono deluso dall'album di Paul, credo che sia un grande artista, incredibilmente prolifico e intelligente, ma i suoi dischi mi hanno deluso. Non penso che ci sia una sola canzone degna di questo nome in \"Ram\"\u00bb. John Lennon, polemiche a parte, durante una intervista dice che gli piacciono solo le parti iniziali di \"Uncle Albert/Admiral Halsey\" e di \"Ram On\", il coro di \"Uncle Albert/Admiral Halsey\" e alcuni passaggi di \"3 Legs\", definendo infine il disco come nient'altro che \"pop and roll suburbano\".\nAnche i pareri delle principali riviste musicali furono complessivamente negativi:\nNel corso degli anni, comunque, la reputazione del disco \u00e8 cresciuta, \u00e8 stato rivalutato da critici e pubblico che adesso lo considerano uno degli album nel pi\u00f9 puro stile maccartiano mai pubblicati dall'ex Beatle.\nPubblicazione e accoglienza da parte del pubblico.\nIn agosto \"The Back Seat of My Car\" fu estratta come singolo per il mercato britannico, ma il brano raggiunse solo la posizione numero 39 in classifica, negli USA invece, fu scelta come singolo \"Uncle Albert/Admiral Halsey\" che ebbe molto pi\u00f9 successo, dando a McCartney il suo primo numero 1 dallo scioglimento dei Beatles.\nL'album raggiunse la prima posizione in classifica nel Regno Unito e la seconda posizione negli USA, dove rimase per pi\u00f9 di cinque mesi nella Top 10 e divent\u00f2 disco di platino.\nAltre pubblicazioni.\nNel 1977, McCartney supervision\u00f2 l'uscita di una versione strumentale di \"Ram\" (registrata nel giugno del 1971 e prodotta da Richard Hewson dal titolo \"Thrillington\", pubblicata sotto lo pseudonimo di Percy \"Thrills\" Thrillington.\n\"Ram\" fu ristampato per la prima volta in formato CD nel 1987. Nel 1993, l'album \u00e8 stato rimasterizzato e riedito in compact disc come parte della serie \"The Paul McCartney Collection\" con l'aggiunta delle tracce bonus \"Another Day\" e \"Oh Woman, Oh Why\". Lo stesso anno ne fu pubblicata anche un'edizione per audiofili curata dall'ingegnere del suono Steve Hoffman. Il missaggio mono del disco non era mai stato reso disponibile prima su compact disc, eccetto che in versione bootleg, sino all'uscita nel 2012 della versione deluxe di \"Ram\" nella collana di ristampe \"The Paul McCartney Archive Collection\".\nAlbum tributo.\nNel 2009, sono stati prodotti due album tributo a \"Ram\", contenenti rifacimenti di tutte le canzoni presenti sull'album: \"Ram On L.A.\", album tributo realizzato da vari musicisti di Los Angeles; e \"Tom\", quest'ultimo messo insieme dalla stazione radio WFMU del New Jersey, e che include anche la partecipazione di Aimee Mann e dei Death Cab for Cutie, tra gli altri.\nRistampa 2012: The Paul McCartney Archive Collection.\nNel 2012 l'album \u00e8 stato nuovamente ristampato dalla Hear Music/Concord Music Group come parte della serie \"Paul McCartney Archive Collection\". Il disco \u00e8 stato pubblicato in diversi formati:\nFormazione.\nPaul &amp; Linda McCartney\nAltri musicisti"}
{"id": "738705", "revid": "767487", "url": "https://it.wikipedia.org/wiki?curid=738705", "title": "Michael Brecker", "text": "Biografia.\nBrecker nacque a Filadelfia, Pennsylvania. Il padre, un pianista jazz dilettante, influ\u00ec certamente sui gusti musicali dei figli, e li spinse a studiare musica: Michael inizialmente studi\u00f2 il clarinetto, passando poi al sax alto e infine al tenore durante le scuole superiori.\nSi iscrisse alla Indiana University, esplorando sia la scuola di musica sia la facolt\u00e0 di medicina, prima di decidere che preferiva suonare piuttosto che passare il tempo nelle aule universitarie. Nel 1970 Michael si trasfer\u00ec a New York, partecipando alla scena jazz e entrando nel gruppo jazz-rock \"Dreams\" (con il fratello maggiore Randy alla tromba, il batterista Billy Cobham, il trombonista Barry Rogers, Jeff Kent e Doug Lubahn).\nDopo questa breve esperienza ebbe l'opportunit\u00e0 di suonare con Horace Silver e Billy Cobham, prima di formare con suo fratello Randy il gruppo fusion \"Brecker Brothers\". Il gruppo, che dur\u00f2 con discreto successo dal 1975 al 1982, suonava una fusion in stile Weather Report, con una grande attenzione agli arrangiamenti ed alle ritmiche rock.\nFin dagli inizi della sua carriera non smise mai di suonare come collaboratore o semplice turnista in sala di incisione, con musicisti e gruppi di grande rilievo, sia in ambito jazz che rock. In effetti fino al suo debutto come solista, Brecker era soprattutto noto per il suo lavoro di studio, partecipando a moltissimi album di cantautori e complessi pop, tra cui quelli di Jackson Browne, James Taylor, Steely Dan, Donald Fagen e Joni Mitchell (memorabile la tourn\u00e9e di \"Shadows and Light\" insieme a Pat Metheny e Jaco Pastorius). Da segnalare la collaborazione del 1978 con Frank Zappa (nell'album doppio dal vivo \"Zappa in New York\") e le apparizioni nei primi anni '80 con la band del noto programma televisivo \"Saturday Night Live\".\nIl suo stile interpretativo fu dunque influenzato anche dalle frequentazioni pop. Brecker, seguendo la lezione di Miles Davis e dei primi Weather Report, era un jazzista che vedeva nel rock un opportuno ampliamento del suo discorso musicale:\nDopo una proficua militanza con gli \"Steps Ahead\" insieme a Mike Mainieri, Brecker registr\u00f2 il suo primo album solo nel 1987.\nNel corso degli anni novanta speriment\u00f2 a lungo con uno strumento elettronico chiamato \"EWI\" (\"Electronic Wind Instrument\", una sorta di sax soprano elettronico che permette di utilizzare suoni campionati).\nNel 2001, partecipa come ospite, al progetto di Billy Cobham \"Drum 'n' voice 1\", album prodotto in Italia da Lino Nicolosi e Pino Nicolosi\nLa sua ultima apparizione ufficiale \u00e8 avvenuta nel giugno del 2006 con Herbie Hancock in un concerto alla Carnegie Hall di New York.\nAffetto dal 2005 dalla sindrome mielodisplastica (SMD, degenerata poi in leucemia), \u00e8 morto in un ospedale di New York il 13 gennaio 2007, all'et\u00e0 di 57 anni. Il funerale ha avuto luogo ad Hastings-on-Hudson.\nCollaborazioni.\nFra gli innumerevoli artisti con cui ha collaborato si distinguono:\nFrank Zappa, Aerosmith, James Brown, Paul Simon, Joni Mitchell, Lou Reed, Funkadelic, Steely Dan, John Lennon, Dire Straits, Elton John, James Taylor, Chick Corea, Pat Metheny, Gonzalo Rubalcaba, Vince Mendoza, Papo Vasquez, McCoy Tyner, Herbie Hancock, Billy Cobham, Chet Baker, George Benson, Quincy Jones, Charles Mingus, Wynton Marsalis, Frank Sinatra, Bruce Springsteen, Robben Ford, Adam Nussbaum, Billy Joel, Mike Stern, John Scofield, Gary Burton, Peter Erskine, Steve Khan, Marc Johnson, Mike Mainieri, Jaco Pastorius, Eldar Djangirov, Bob James, Patti Austin, Dave Weckl Novecento, Marina Rei, John McLaughlin, Claus Ogerman.\nPremi.\nA tutto il 2005 - il suo ultimo anno di attivit\u00e0 - Brecker aveva collezionato 11 Grammy come musicista e compositore, inclusi i 2 per il suo ultimo album solista, \"Wide Angles\" (2003), composto da 10 brani eseguiti da una band di 15 elementi, chiamati da Brecker \"Quindectet\"."}
{"id": "738711", "revid": "1718925", "url": "https://it.wikipedia.org/wiki?curid=738711", "title": "Guglielmo Borsiere", "text": "Nella \"Divina Commedia\".\nNell'Inferno, Canto sedicesimo v. 70, Iacopo Rusticucci sta chiedendo a Dante di Firenze, perch\u00e9 un altro peccatore fiorentino (ci troviamo nel girone dei sodomiti) da poco arrivato, Guglielmo Borsiere appunto, indicato con il nome per intero, ha portato pessime notizie che lo hanno fatto preoccupare. I commentatori antichi a questo passo, oltre a desumere la data di morte vicino alla data del viaggio immaginario (1300), aggiunsero che si trattava di un uomo di corte ricordato come liberale e generoso. Non ci sarebbe motivo in questo passo di inserire un personaggio di fantasia (magari desunto dalla letteratura) per cui la mancanza di dati d'archivio non ci autorizza a pensare l'inesistenza reale di questa figura. Alcuni hanno messo la sua figura di messaggero della cattiva situazione fiorentina con un altro cortigiano famoso, quel Ciacco che per primo parla di Firenze nella Divina Commedia (Inf. VI).\nAnche Boccaccio ne fece una chiosa nel suo commento all'Inferno: \"Questi fu cavalier di corte, uomo costumato molto e di laudevol maniera; ed era il suo essercizio, e degli altri suoi pari, il trattar paci tra grandi e gentili uomini, trattar matrimoni e parentadi e talora con piacevoli e oneste novelle recreare gli animi de' faticati e confortargli alle cose onorevoli\" (Esposizioni 698-699).\nNel \"Decameron\".\nBoccaccio recuper\u00f2 questo personaggio per una sua novella del \"Decameron\" (giornata 1, novella 8). Nella storia si descrive di come questo cortigiano fiorentino, giunto a Genova presso il ricchissimo e avarissimo messer Erminio de' Grimaldi, d\u00e0 l'occasione al Boccaccio per lodare quello che un fine cortigiano era in passato e biasimare la pochezza alla quale questa professione era scaduta ai suoi giorni. \nErminio port\u00f2 Guglielmo con altri genovesi a visitare una \"casa nuova\", chiedendo al cortigiano, che aveva \"\"vedute e udite molte cose\", cosa potesse far dipingere sulla parete di una grande sala. Al che Guglielmo gli porse un tagliente consiglio: \"Fateci dipignere la Cortesia.\"\", che fece vergognare il ricco uomo e lo fece decidere di cambiare vita"}
{"id": "738716", "revid": "287204", "url": "https://it.wikipedia.org/wiki?curid=738716", "title": "SideOneDummy Records", "text": "SideOneDummy Records \u00e8 una casa discografica indipendente di stanza a Los Angeles, negli USA. \u00c8 legata principalmente all'ambiente punk. Annualmente a partire dal 1998, la SideOneDummy pubblica la compilation annuale del Warped Tour. Dal 2006 il catologo viene distribuito in Europa dalla Rude Records."}
{"id": "738719", "revid": "339392", "url": "https://it.wikipedia.org/wiki?curid=738719", "title": "SV Salisburgo", "text": ""}
{"id": "738720", "revid": "339392", "url": "https://it.wikipedia.org/wiki?curid=738720", "title": "Austria Salzburg", "text": ""}
{"id": "738721", "revid": "339392", "url": "https://it.wikipedia.org/wiki?curid=738721", "title": "Rapid Wien", "text": ""}
{"id": "738722", "revid": "239447", "url": "https://it.wikipedia.org/wiki?curid=738722", "title": "Austria Wien", "text": ""}
{"id": "738728", "revid": "1318658", "url": "https://it.wikipedia.org/wiki?curid=738728", "title": "Santuario di Bom Jesus de Matosinhos", "text": "Bom Jesus do Matosinhos \u00e8 un santuario costruito nella seconda met\u00e0 del XVIII secolo a Congonhas, che si trova poco meno di 100 chilometri a sud di Belo Horizonte, la capitale dello stato brasiliano di Minas Gerais. \u00c8 uno dei capolavori del barocco in Brasile.\nIl Santuario fu commissionato dal portoghese Feliciano Mendes, nel 1757 in seguito a un voto che egli aveva fatto quando aveva contratto una grave malattia lavorando nelle miniere.\n\u00c8 situato sulla cima del Morro do Maranh\u00e3o ed \u00e8 circondato dalla rigogliosa natura dell'altopiano. Il santuario \u00e8 la meta finale di un pellegrinaggio.\nIl complesso fu realizzato dopo pi\u00f9 di 60 anni di lavori. L'opera era ispirata ai santuari di Bom Jesus do Matosinhos a Porto e Bom Jesus de Braga, entrambi situati in Portogallo.\nLa chiesa fu costruita per prima, dall'architetto Francisco Lima Cerqueira, con i capomastri Domingos Antonio Dantas e Antonio Rodrigues Falcado. Venne terminata nel 1773.\n\u00c8 circondata da sette cappelle di forma quadrangolare, coperte da una cupoletta piramidale dagli spigoli leggermente curvi. All'interno delle cappelle sono situate delle statue che rappresentano le scene della Via Crucis. Vennero realizzate 66 statue, tra il 1796 e il 1799, dallo scultore brasiliano Aleijadinho, uno dei pi\u00f9 grandi artisti barocchi del mondo. \nAlla chiesa, che si trova in posizione rialzata, si accede tramite una doppia scalinata a due rampe, che fu realizzata da Thomaz de Maia Brito tra il 1777 e il 1790.\nAleijadinho scolp\u00ec, nella steatite, le statue dei dodici profeti dell'Antico Testamento, completate tra il 1800 e il 1805. Esse sono disposte simmetricamente lungo il parapetto della scala.\nLa pianta dell'edificio vede una sola grande navata, che termina in una cappella principale dove si trova l'altare. Ai fianchi della chiesa si trovano due alti campanili, che sono posti in posizione leggermente arretrata rispetto alla facciata, sono coperti da cupole simili a quelle delle sette cappelle.\nLa facciata \u00e8 di forma quadrata, con un portone finemente decorato e due finestre. Il complesso \u00e8 coperto da un semplice intonaco bianco, con articolate decorazioni in pietra saponaria.\nL'esterno del Santuario \u00e8 un esempio di barocco brasiliano. Invece, l'interno rimanda allo stile rococ\u00f2 italiano. \nNel 1985, dopo uno studio portato avanti da Myriam Andrade Ribeiro de Oliveira, il Santuario di Bom Jesus do Congonhas \u00e8 stato inserito nell'elenco dei Patrimoni dell'umanit\u00e0 dell'UNESCO."}
{"id": "738729", "revid": "767487", "url": "https://it.wikipedia.org/wiki?curid=738729", "title": "I Meteors", "text": "I Meteors, conosciuti ad inizio carriera con il nome The Meteors, sono stati un gruppo rock fondato a Bologna a fine anni '50, inizialmente dedicatosi al rock and roll e poi inseritosi nel movimento del beat italiano.\nStoria dei Meteors.\nOrigini e prime esperienze.\nIl gruppo nasce alla fine degli anni '50 dalla diaspora dei Golden Rock Boys di Andrea Mingardi quando Ivo Faccioli (in arte Baby Evans) cantante e bassista, assieme a Umberto Pizzi, Sergio Nicoli, Stefano Salviati e William della Corinna decidono di fondare un gruppo orientato sul rock and roll e sulle novit\u00e0 musicali che giungono dagli USA e dall'Inghilterra.\nNel 1961, vanno in tour con Gene Vincent e ne vengono pesantemente influenzati. Dopo il 7\" \"Abra Kadabra / Nunca\" (Alfa Record, 1961), che vedeva la voce di Baby Evans nel brano del lato A, la formazione sub\u00ec alcuni cambiamenti ed entr\u00f2 in organico il cantante Enzo Cifiello (Ray Silver). Con lui registrarono \"Angustia / Lucilla\" (Alfa Record, 1961), \"Marcia Turca / Avanti Indr\u00e8\" (Alfa Record, 1962) e \"Begin The Beguine / Canzone D'Amore Pagana\" (Alfa Record, 1962).\n1963-1964: Gianni Morandi e la RCA Italiana.\nDopo la pubblicazione di \"Vita Difficile / Hey Paola !\" (Alfa Record, 1963) la band cambi\u00f2 formazione, ed era composta da Ray Silver (cantante solista), Baby Evans (basso e canto), Jimmy Villotti (chitarra), Vittorio Volpe (batteria), Piero Gherardi, in arte Piero Dani (sax e flauto traverso). Con la nuova formazione The Meteors si aprirono al repertorio del Beat inglese. Nel 1964 partecipano al Festival degli sconosciuti di Ariccia con \"Insieme a voi\", guadagnandosi, in quel contesto, un contratto con la RCA Italiana, che li ingaggi\u00f2 anche come backing band di Gianni Morandi. Nello stesso anno partecipano al film musicarello di Ettore Maria Fizzarotti intitolato \"In ginocchio da te\" con Gianni Morandi, eseguendo \"Insieme a voi\" (mascherati) ed accompagnando lo stesso Morandi. Sempre nel 1964 The Meteors pubblicarono il 7\" \"Lucille\" e l'album \"omonimo\" (RCA Italiana, 1964), che variava dalle sonorit\u00e0 pi\u00f9 anni '50 alle nuove tendenze della musica beat.\n1965-1966: \"Beatlesmania\".\nNel 1965 intanto, la British invasion era esplosa in tutto il mondo, ed i Meteors, che gi\u00e0 da tempo si dedicavano alle nuove sonorit\u00e0, pubblicarono il loro \"Beatlesmania\" (Arc, 1965), che racchiudeva soprattutto cover dei Beatles tradotte in italiano, ed il tour che ne segu\u00ec li vide anche al Piper di Roma insieme a The Rokes.\n1966: il declino.\nDa allora in poi la stella dei Meteors comincia ad eclissarsi, proseguono l'attivit\u00e0 con continui cambi di formazione (e l'ingresso di Sergio Nicoli, organo, Ciro Scognamiglio, basso, e Gilberto Faggioli, chitarra) e pubblicano l'ultimo singolo nel 1966, per la Polydor.\nDopo i Meteors.\nJimmy Villotti continuer\u00e0 la propria carriera con alterno successo, fondando un gruppo rock, I Baci, poi i Tritons ed infine come chitarrista di Paolo Conte.\nSuccessivamente entr\u00f2 nei Meteors Daniele Guidazzi (organo, chitarra solista) da Ravenna, (poi \"Le cose dell'altro mondo \" con Francesco Marsella \"Checco\" dei giganti S.Remo 1969, Arrangiatore Miura Records, Ricordi, e varie collaborazioni con artisti italiani e stranieri, tra cui Zucchero, Alice (1980) e svariati altri, oggi compositore e produttore di musical e colonne sonore).\nNei Meteors ha militato, nel loro ultimo periodo, anche un giovanissimo Dodi Battaglia, come bassista, (suonando con Daniele Guidazzi apprese i primi rudimenti della chitarra e divenne il grande chitarrista di oggi. Il suo primo assolo di chitarra fu quello di \"Fortuna\" dei Procol Harum. Insieme parteciparono alla data di Bologna, il 26 maggio 1968, del tour italiano del grande Jimi Hendrix.), per poi passare, nel 1968, nei ben pi\u00f9 noti Pooh."}
{"id": "738731", "revid": "1456053", "url": "https://it.wikipedia.org/wiki?curid=738731", "title": "Integrale di linea di prima specie", "text": "In analisi matematica e calcolo integrale, un integrale di linea di prima specie \u00e8 un integrale di una funzione reale o complessa di una o pi\u00f9 variabili reali, cio\u00e8 di un campo scalare, lungo una curva.\nPer le funzioni reali di una variabile (reale o complessa), la definizione e il calcolo coincidono con quella di integrale definito e integrale complesso. Nel seguito si espone il caso di integrazione curvilinea di funzioni reali di due o tre variabili, con immediate estensioni ad un numero qualsiasi di variabili.\nL'analogo integrale di funzioni vettoriali \u00e8 l'integrale di linea di seconda specie.\nLa curva regolare.\nUna curva, in forma parametrica, \u00e8 una funzione vettoriale di una sola variabile formula_1 del tipo:\nSi pu\u00f2 scrivere anche:\nLa variabile formula_4 si chiama \"parametro\". Una curva \u00e8 una funzione di classe formula_5 in un intervallo se le funzioni formula_6, formula_7 e formula_8 hanno derivate continue in tale intervallo. Una curva formula_9 si dice \"regolare\" in un punto formula_10 se:\ne regolare in formula_12 se ci\u00f2 vale in ogni punto di formula_12. Un punto in cui si abbia formula_14 si dice \"punto singolare\" per la curva.\nUna curva nello spazio si dice \"semplice\" se non si interseca con se stessa, ovvero se per ogni formula_15 si ha formula_16. La regolarit\u00e0 della curva permette di definire la retta tangente alla curva, che \u00e8 la retta parallela al vettore:\nTale vettore \u00e8 detto \"vettore tangente\" di lunghezza formula_18, ed \u00e8 indicato pure con formula_19. Il \"versore tangente\" \u00e8 inoltre il vettore di lunghezza unitaria:\nData la rappresentazione parametrica della curva regolare, \u00e8 possibile anche calcolarne la lunghezza:\nIl calcolo dell'integrale.\nSe si ha una funzione formula_22 di tre variabili e una curva formula_23 definita in formula_24 con rappresentazione parametrica formula_25:\ncon formula_27, si definisce nel modo seguente l'integrale della funzione lungo la curva. Si consideri una partizione qualsiasi formula_28, a cui si associano i punti formula_29. Tali punti dividono la curva in tanti archi formula_30. In corrispondenza di ognuno di tali archi si sceglie un generico punto appartenente all'arco i-esimo formula_31 e si costruiscono le somme integrali:\ndove la formula_33 \u00e8 la lunghezza definita precedentemente. Se esiste il limite per formula_34 delle somme integrali, cio\u00e8 per ogni intervallo formula_35 che diventa infinitesimo (ovvero, equivalentemente, per formula_36), allora il valore di tale limite si chiama integrale curvilineo di prima specie della funzione formula_37 lungo la curva formula_38 e lo si indica solitamente con:\nSe la curva \u00e8 regolare allora formula_40 \u00e8 l'elemento infinitesimo di lunghezza come nella definizione di lunghezza della curva, e si pu\u00f2 esplicitare l'integrale:\ndove formula_42 significa esprimere la funzione in termini della parametrizzazione data in precedenza.\nNel caso in cui la curva \u00e8 piana la funzione non dipende dalla variabile formula_43 e allora la precedente relazione si trasforma:\nL'integrale di linea cos\u00ec descritto \u00e8 indipendente dalla rappresentazione parametrica (e non dipende dalla scelta dei punti formula_45 n\u00e9 dalla partizione scelta per il calcolo del limite delle somme integrali). A differenza degli integrali di seconda specie (che riguardano i campi vettoriali) questo tipo di integrale non dipende nemmeno dall'orientazione della curva. Banalmente, se la funzione formula_46 il calcolo di questo integrale curvilineo si riconduce al calcolo della lunghezza della curva.\nPropriet\u00e0 dell'integrale di prima specie.\nValgono le propriet\u00e0 tipiche degli integrali: linearit\u00e0, additivit\u00e0 e monotonia.\nSi ha inoltre:\nApplicazioni geometriche e fisiche.\nUna propriet\u00e0 usata in fisica e in geometria \u00e8 il calcolo del baricentro di una curva (che pu\u00f2 essere materiale): esso \u00e8 definito dal calcolo dalle coordinate:"}
{"id": "738733", "revid": "712828", "url": "https://it.wikipedia.org/wiki?curid=738733", "title": "Re Enma", "text": ""}
{"id": "738735", "revid": "1456053", "url": "https://it.wikipedia.org/wiki?curid=738735", "title": "Integrale di linea di seconda specie", "text": "In analisi matematica e calcolo integrale e vettoriale un integrale di linea di seconda specie \u00e8 un integrale di una funzione vettoriale reale o complessa, assegnato lungo una curva. Talvolta l'integrale \u00e8 anche detto \"lavoro\" lungo una curva del campo vettoriale considerato.\nPer l'integrale di linea di seconda specie valgono le propriet\u00e0 tipiche degli integrali, come la linearit\u00e0, l'additivit\u00e0 e la monotonia.\nLa curva regolare.\nUna curva, in forma parametrica, \u00e8 una funzione vettoriale di una sola variabile formula_1 del tipo: \nSi pu\u00f2 scrivere anche:\nLa variabile formula_4 si chiama \"parametro\". Una curva \u00e8 una funzione di classe formula_5 in un intervallo se le funzioni formula_6, formula_7 e formula_8 hanno derivate continue in tale intervallo. Una curva formula_5 si dice \"regolare\" in un punto formula_10 se:\ne regolare in formula_12 se ci\u00f2 vale in ogni punto di formula_12. Un punto in cui si abbia formula_14 si dice \"punto singolare\" per la curva.\nUna curva nello spazio si dice \"semplice\" se non si interseca con se stessa, ovvero se per ogni formula_15 si ha formula_16. La regolarit\u00e0 della curva permette di definire la retta tangente alla curva, che \u00e8 la retta parallela al vettore:\nTale vettore \u00e8 detto \"vettore tangente\" di lunghezza formula_18, ed \u00e8 indicato pure con formula_19. Il \"versore tangente\" \u00e8 inoltre il vettore di lunghezza unitaria:\nData la rappresentazione parametrica della curva regolare, \u00e8 possibile anche calcolarne la lunghezza:\nIl calcolo dell'integrale.\nSi vuole definire l'integrale formula_22 lungo una curva regolare del campo vettoriale formula_23, cio\u00e8:\nData una curva formula_25 definita in formula_26 con rappresentazione parametrica formula_27 data da:\ndove formula_29, l'integrale di seconda specie lungo la curva formula_30 si definisce come l'integrale di prima specie del campo scalare:\nottenuto dal prodotto scalare fra il campo vettoriale da integrare e il versore tangente alla curva:\nSe la curva formula_25 \u00e8 regolare e ammette la parametrizzazione mostrata, allora formula_34 \u00e8 l'elemento infinitesimo di lunghezza, e si pu\u00f2 esplicitare l'integrale:\nNel caso in cui la curva \u00e8 piana la funzione vettoriale non dipende dalla componente formula_36, e allora la precedente relazione si trasforma:\nIndipendenza dalla rappresentazione parametrica a meno del verso di percorrenza.\nL'integrale di linea di seconda specie cos\u00ec descritto \u00e8 indipendente dalla rappresentazione parametrica a meno per\u00f2 del verso di percorrenza della curva. Infatti, per percorrenze opposte cambia il verso del versore tangente:\ndove con formula_39 e formula_40 si indicano parametrizzazioni della stessa curva con versi di percorrenza opposti. Quindi, l'integrale di linea di seconda specie (a differenza di quello di prima specie) dipende dal verso di percorrenza della curva lungo la quale si integra, e si dovrebbe perci\u00f2 sempre indicare anche l'orientamento scelto sulla curva sulla quale si integra:\nLa scrittura senza indicazione del verso:\n\u00e8 sempre imprecisa, ma pu\u00f2 accettarsi qualora si sia stabilito prima il verso di percorrenza, ad esempio se la curva formula_25 \u00e8 stata data attraverso una parametrizzazione specifica. Per questo queste precisazioni sono spesso omesse, pur essendo necessarie.\nCircuitazione.\nQualora la curva sulla quale si integra sia chiusa si parla di circuitazione, e si indica:\nAnche in tal caso la scrittura precedente \u00e8 imprecisa (perch\u00e9 pu\u00f2 dar risultati di segno opposto) se non si \u00e8 indicato prima il verso di percorrenza della curva.\nPi\u00f9 corretto sarebbe distinguere:\nQuando la curva, come in questo caso, \u00e8 chiusa di solito la convenzione per indicare l'orientamento positivo \u00e8 la seguente. Per una curva piana l'orientamento positivo \u00e8 quello che permette la percorrenza della curva in senso antiorario, cio\u00e8 che lascia l'interno sulla sinistra (e si dice perci\u00f2 \"levogiro\" o \"sinistrorso\": ad esempio se la curva \u00e8 una circonferenza ci\u00f2 significa che si curva costantemente a sinistra. Si pu\u00f2 inoltre stabilire l'orientamento di una curva chiusa giacente su una superficie orientabile (anche solo immaginata) qualora su tale superficie si sia stabilito quale sia il vettore normale uscente alla superficie uscente da essa.\nApplicazioni geometriche e fisiche.\nIn fisica la definizione data dell'integrale di linea di seconda specie ha un senso molto pratico che giustifica pienamente la definizione di lavoro di un campo vettoriale. In effetti in varie branche della fisica si parla di lavoro come integrale di linea di seconda specie: ad esempio per campi di forze o di velocit\u00e0, in cinematica e in dinamica come nei vari teoremi che coinvolgono il lavoro: Teorema dell'energia cinetica e Legge di conservazione dell'energia, ma anche in Elettromagnetismo quando si parla di campi elettrici e magnetici.\nCampi conservativi e approfondimenti.\nParticolare importanza ha il caso in cui il campo di forze \u00e8 conservativo, in tal caso l'integrale di linea non dipende dalla curva (dalla traiettoria) seguita per andare da \"a\" a \"b\" ma solo dalle posizioni iniziali e finali. \nInoltre in ambito matematico e fisico particolare importanza hanno questi campi e per i quali si introducono definizioni come i campi gradiente e quelli irrotazionali con strumenti del calcolo differenziale come gradiente e rotore e ai relativi potenziali scalari e vettori, a cui si rimanda per approfondimenti.\nIn analisi complessa il calcolo dell'integrale di linea di seconda specie \u00e8 fondamentale nel teorema integrale di Cauchy e nello sviluppo dell'integrazione complessa."}
{"id": "738744", "revid": "125237309", "url": "https://it.wikipedia.org/wiki?curid=738744", "title": "Parco nazionale Serra da Capivara", "text": "Il parco nazionale Serra da Capivara \u00e8 un'area naturale protetta situato nel nordest del Brasile, nello Stato di Piau\u00ed. Ha una superficie di 129.140 ettari ed un perimetro di 214 chilometri.\u00c8 amministrato dall'Istituto Chico Mendes per la Conservazione della Biodiversit\u00e0.\nFu creato per proteggere l'area che comprende il pi\u00f9 importante patrimonio preistorico del Brasile, con una ricchezza di vestigia archeologiche conservatesi per millenni grazie all'equilibrio dell'ecosistema, oggi estremamente a rischio.\nPatrimonio naturale.\nSituato in una regione dal clima semiarido, frontiera tra due grandi formazioni geologiche, il bacino sedimentario del Maranh\u00e3o-Piau\u00ed e la depressione periferica del fiume S\u00e3o Francisco, il parco presenta un rilievo formato da colline, valli e altopiani. L'ambiente morfo-climatico \u00e8 quello della caatinga con zone di transizione col cerrado al margine nord. Le \u201cforeste bianche\u201d del nordest del Brasile, \u201ccaatingas\u201d nella lingua dei nativi, sono formazioni biogeografiche caratterizzate da piante xerofile (che perdono le foglie nella stagione secca). La vegetazione \u00e8 formata da arbusti sottili, estremamente ramificati, con tronco liscio e rami corti e duri, spesso spinosi. Le foglie piccole e rade lasciano passare la luce. La vegetazione erbacea generalmente \u00e8 presente solo durante la stagione delle piogge.\nLe ricerche realizzate nel parco hanno riscontrato la presenza di 33 specie di mammiferi non volatori, 24 di pipistrelli, 208 specie di uccelli, 208 di lucertole, 34 di anfibi. Il maggior predatore della regione del parco \u00e8 il giaguaro.\nPatrimonio archeologico.\nArea di maggior concentrazione di siti preistorici del continente americano e dichiarato nel 1991 Patrimonio dell'umanit\u00e0 dall'UNESCO, il parco presenta una densa concentrazione di siti archeologici, la maggior parte con pitture e incisioni rupestri di epoca preistorica. Ad oggi sono stati catalogati 912 siti archeologici, dei quali 657 presentano pitture rupestri in ripari sotto roccia, attribuiti a popolazioni di cacciatori-raccoglitori. Gli altri siti sono all'aria aperta e sono accampamenti o villaggi di agricoltori-ceramisti, siti funerari e siti paleo-archeologici. Sono stati ritrovati reperti ossei umani ed animali, manufatti ceramici datati 8.960 anni (i pi\u00f9 antichi finora ritrovati nel continente americano) e circa 30.000 figure dipinte su roccia, le pi\u00f9 antiche datate 26.000\u00a0\u2013 20.000 anni fa.\nQueste datazioni cos\u00ec antiche, cos\u00ec come quelle di altri siti in Cile, Messico e Stati Uniti, hanno portato alcuni archeologi sudamericani e statunitensi a mettere in discussione o quantomeno a rivedere la teoria di Clovis secondo la quale l'homo sapiens avrebbe raggiunto per la prima volta il continente americano attraverso lo stretto di Bering 10.500-13.000 anni fa.La progressiva decifrazione dell'iconografia svela importanti aspetti della vita e delle credenze religiose delle popolazioni preistoriche succedutesi nell'ambito del parco."}
{"id": "738747", "revid": "106908", "url": "https://it.wikipedia.org/wiki?curid=738747", "title": "Funakoshi", "text": ""}
{"id": "738751", "revid": "74801", "url": "https://it.wikipedia.org/wiki?curid=738751", "title": "Beverley", "text": "Beverley \u00e8 una cittadina di abitanti, capoluogo della contea dell'East Riding of Yorkshire (gi\u00e0 nella contea di Humberside), in Inghilterra, ad est degli York Wolds.\nStoria.\nPur essendo oggi economicamente subalterna alla vicina Kingston upon Hull, nel XIV secolo fu una delle citt\u00e0 pi\u00f9 prospere e potenti della nazione. Del suo glorioso passato conserva ancora numerosi monumenti: la cattedrale gotica di \"St. John\", risalente al VII secolo ma rifatta in stile gotico nel XIII secolo, la chiesa di \"St. Mary\", del XV secolo, e la \"Saturday Market\", la piazza principale della citt\u00e0, su cui si affacciano numerose case di epoca georgiana; nella cattedrale \u00e8 anche conservata la \"tomba Percy\", uno dei capolavori della scultura inglese del XVI secolo.\nMeta di numerosi pellegrinaggi durante il medioevo (nella cattedrale \u00e8 conservato il corpo di san Giovanni di Beverley, che della citt\u00e0 aveva fondato un'abbazia nell'VIII secolo), la citt\u00e0 \u00e8 anche sede vescovile anglicana e la sua diocesi \u00e8 ricompresa nella provincia episcopale di York."}
{"id": "738754", "revid": "767487", "url": "https://it.wikipedia.org/wiki?curid=738754", "title": "Etnoarcheologia", "text": "L'etnoarcheologia \u00e8 una disciplina etnografica che studia la cultura materiale (cio\u00e8 tutti i prodotti materiali dell'attivit\u00e0 umana) delle popolazioni contemporanee utilizzando una metodologia archeologica.\nLa maggior parte degli studi sono limitati a popoli i cui mezzi di produzione e i cui rapporti sociali sono \"tradizionali\", ma alcune ricerche sono state compiute anche sulla societ\u00e0 industriale occidentale. Il fine di queste ricerche \u00e8 quello di creare modelli attraverso cui interpretare i reperti archeologici antichi, secondo il principio dell'analogia etnografica (ad esempio, gi\u00e0 nell'Ottocento si era notato che le palafitte costruite da alcune popolazioni africane erano molto simili a quelle edificate in Europa durante la protostoria: \u00e8 il caso delle civilt\u00e0 delle Terramare).\nSi ritiene infatti che simili atti diano vita a simili oggetti e/o contesti, nonch\u00e9 che gli uomini abbiano operato spesso scelte analoghe per risolvere medesimi problemi. Al di l\u00e0 delle numerosissime discussioni metodologiche che stanno fiorendo in questi ultimi anni, l'etnoarcheologia rimane un importante mezzo per cercare di ridare vita e significato a molti reperti e contesti. Tra gli etnoarcheologi si ricordano almeno: L. Binford, I. Hodder, R.A. Gould, A. Gallay, P. P\u00e9trequin, N. David, W.L. Rathje."}
{"id": "738755", "revid": "74801", "url": "https://it.wikipedia.org/wiki?curid=738755", "title": "Lauenburg/Elbe", "text": "Lauenburg/Elbe \u00e8 una citt\u00e0 di abitanti dello Schleswig-Holstein, in Germania.\nAppartiene al circondario (\"Kreis\") del ducato di Lauenburg (targa RZ).\nStoria.\nLa citt\u00e0 fu fondata nel 1182 da Bernardo di Ascania, l'antenato dei duchi di Lauenburg, che infatti fu un ducato fino al 1689. La citt\u00e0 medievale coincide circa con i confini attuali della citt\u00e0. Sempre nel Medioevo, Lauenburg era un crocevia sulla vecchia strada del sale, mentre oggi costituisce la terminazione meridionale del Canale di Elba-Lubecca.\nGeografia fisica.\nSi trova sulla sponda settentrionale del fiume Elba, ad est di Amburgo."}
{"id": "738758", "revid": "339392", "url": "https://it.wikipedia.org/wiki?curid=738758", "title": "Lauenburg", "text": ""}
{"id": "738759", "revid": "486946", "url": "https://it.wikipedia.org/wiki?curid=738759", "title": "Jaguars (gruppo musicale)", "text": ""}
{"id": "738760", "revid": "6923", "url": "https://it.wikipedia.org/wiki?curid=738760", "title": "Castle Records", "text": "Castle Records \u00e8 un'etichetta, nata dalla United Artists Records nel Tennessee, USA. si occupa di artisti di vario genere, che vanno dal pop e country, al gospel al R&amp;B e al rock."}
{"id": "738761", "revid": "287204", "url": "https://it.wikipedia.org/wiki?curid=738761", "title": "Castle", "text": ""}
{"id": "738766", "revid": "729019", "url": "https://it.wikipedia.org/wiki?curid=738766", "title": "Chiswick Records", "text": "Chiswick Records \u00e8 una defunta etichetta discografica, fondata in Inghilterra nel 1975 da Roger Armstrong e Ted Carroll. L'avventura di questa etichetta non molto famosa \u00e8 durata fino al 1981.\nTra gli artisti annoverati da essa da ricordare soprattutto Sniff 'n' the Tears, Mot\u00f6rhead, Skrewdriver e The Damned."}
{"id": "738767", "revid": "2008079", "url": "https://it.wikipedia.org/wiki?curid=738767", "title": "Lia (Bibbia)", "text": "Secondo la Bibbia, Lia o Lea (ebraico: \u05dc\u05b5\u05d0\u05b8\u05d4) \u00e8 figlia di Labano e la prima moglie di Giacobbe. Ella \u00e8 inoltre sorella di Rachele, seconda moglie di Giacobbe.\nRacconto biblico.\nNel libro della Genesi si racconta che Giacobbe si reca presso suo zio Labano per cercare moglie. Labano ha due figlie: Lia e Rachele: \nGiacobbe si innamora di Rachele e si mette a servizio del parente per sette anni per ottenerla. Ma nella notte del matrimonio lo zio gli concede in moglie la primogenita Lia. Giacobbe otterr\u00e0 in seguito anche Rachele come sua moglie.\nGiacobbe ebbe da Lia sei figli: Ruben, Simeone, Levi, Giuda, Issachar e Zabulon ed una figlia, Dina. Dai figli maschi usciranno altrettante trib\u00f9 d'Israele.\nAlla sua morte viene sepolta da Giacobbe ad Ebron nella Tomba dei Patriarchi (cfr. Genesi )."}
{"id": "738768", "revid": "1543377", "url": "https://it.wikipedia.org/wiki?curid=738768", "title": "The Prestige", "text": "The Prestige \u00e8 un film del 2006 diretto da Christopher Nolan, tratto dall'omonimo romanzo di Christopher Priest.\nTrama.\nLondra, fine '800. L'illusionista Alfred Borden, detenuto in galera con l'accusa di aver ucciso il suo collega e rivale Robert Angier, viene in possesso del diario del defunto e, leggendolo, ripercorre gli anni di astio e rivalit\u00e0 avuti in passato, quando i due giovani erano semplici aiutanti di mister Cutter, uno scenografo esperto in illusionismo, presso il teatro Orpheum di Londra.\nL'antefatto si svolge in un teatro, in cui il mago Milton sta presentando un numero detto \"fuga subacquea\": la sua assistente Julia, legata mani e piedi da due \"volontari\" (in realt\u00e0 sono i due assistenti: Angier, che \u00e8 suo marito, e Borden), deve fuggire da una cabina piena d'acqua. Prima dell'esibizione, Cutter esprime dei dubbi riguardo alla proposta di Borden di utilizzare il nodo doppio Langford, anzich\u00e9 il semplice scorsoio, per legare Julia, ritenendolo non adatto all'acqua in quanto si sarebbe potuto gonfiare rendendo impossibile il suo scioglimento. Borden, pur avendo ricevuto un rifiuto preventivo sia da parte di Angier sia di Cutter, durante lo show decide ugualmente di utilizzare il doppio Langford, con il consenso di Julia. Il numero per\u00f2 non riesce e questo costa la vita alla ragazza.\nDa allora Angier ritiene Borden responsabile della morte della moglie. Da parte sua, Borden, che riconosce di aver commesso l'errore, continua a rifiutarsi di dire quale nodo abbia utilizzato, sostenendo di non riuscire a ricordarselo. Di conseguenza i due si separano, intraprendendo carriere indipendenti: mentre Angier diviene famoso come \"Il grande Dant\u00f2n\", Borden si fa chiamare \"Il professore\" e si esibisce, accompagnato dall'inseparabile collaboratore Fallon, in teatri fatiscenti. In uno di questi conosce Sarah, che diventa sua moglie. Tra i suoi numeri vi \u00e8 anche \"L'afferraproiettile\", un numero molto pericoloso, in quanto contempla l'uso di un'arma da fuoco che pu\u00f2 essere facilmente manomessa da un malintenzionato nel momento in cui viene concesso agli spettatori di poterla esaminare. Proprio Angier, travestito da spettatore, partecipa a una di queste esibizioni e sabota il numero, provocando a Borden la perdita del mignolo e dell'anulare della mano sinistra. Per vendetta, anche Borden riesce a sabotare un'esibizione del rivale, causando il ferimento di una donna e comportando l'annullamento di tutti i suoi ingaggi proprio nel momento in cui la sua carriera sembrava poter decollare.\nSuccessivamente Borden debutta con il numero del \"Trasporto umano\", nel quale l'illusionista attraversa una porta e ricompare quasi istantaneamente da un'altra, collocata nella zona opposta del palco. Angier vuole rubargli il numero, ma Cutter gli spiega che il trucco \u00e8 possibile solo utilizzando un sosia. Angier non crede a questa spiegazione, ritenendola troppo banale e troppo semplice da scoprire, anche per gli spettatori. Anche la sua assistente Olivia sostiene che Borden non pu\u00f2 aver usato un sosia, in quanto anche la persona che esce dalla seconda porta \u00e8 priva di due dita, nonostante lo stesso Borden tenti di nascondere questa menomazione sotto i guanti. Tuttavia, su richiesta di Cutter, Angier presenta una propria versione, affidandosi, seppur controvoglia, a Gerald Root, un attore alcolizzato e in bolletta, che per\u00f2 somiglia molto a lui. Il numero ottiene molto successo, ma questo fallisce dopo alcune rappresentazioni, in quanto Borden riesce a corrompere Root, facendolo ubriacare e presentandosi sul palco al suo posto.\nAngier resta per\u00f2 ossessionato dal voler scoprire il trucco di Borden: prima invia la sua assistente e amante Olivia a spiarlo, la quale finisce per\u00f2 col diventare l'amante di Borden; poi arriva a rapire Fallon, ottenendo cos\u00ec il nome di chi lo avrebbe aiutato nella creazione del numero: Nikola Tesla. Tale frase, in realt\u00e0, si riveler\u00e0 una falsa pista, in quanto \"Tesla\" \u00e8 solo la chiave per decifrare il diario cifrato di Borden, che Olivia gli ha sottratto di nascosto. Angier si reca a Colorado Springs per incontrare lo scienziato, chiedendogli di costruire ci\u00f2 che \u00e8 convinto di aver visto negli appunti del rivale: una macchina per il teletrasporto. Lo scienziato costruisce un prototipo, che inizialmente sembra non funzionare, ma che invece si rivela in grado di duplicare gli oggetti, facendo comparire la copia qualche decina di metri pi\u00f9 distante. Tesla promette di sistemare la calibrazione della macchina e poi la vende a Angier, chiedendogli tuttavia di distruggerla il prima possibile per via del male che avrebbe potuto causare.\nIntanto Sarah sospetta il tradimento del marito, che si comporta in maniera sempre pi\u00f9 strana, e arriva a togliersi la vita. Anche Olivia percepisce il comportamento discontinuo di Borden, e lo abbandona per la sua freddezza. Tornato a Londra, Angier si esibisce con successo grazie alla macchina di Tesla. Borden capisce subito che la sua macchina cela una botola, dentro la quale Angier si lascia cadere, ma non capisce come faccia a riapparire sulle balconate del teatro in cos\u00ec pochi secondi. Incuriosito, Borden si introduce dietro le quinte, sfruttando il fatto che Angier, per mantenere al sicuro il suo segreto, si sia circondato esclusivamente di collaboratori non vedenti. Arrivato sotto il palco, vede Angier che, attraverso la botola, cade in una vasca piena d'acqua da cui non pu\u00f2 uscire. Borden tenta invano di salvarlo, ma non pu\u00f2 far altro che vederlo affogare: verr\u00e0 invece arrestato con l'accusa di aver spostato la cabina sotto il palco, in modo da causarne la morte, accusa che lo porter\u00e0 a essere condannato a morte per impiccagione.\nSenza parenti, la figlia di Borden, Jess, rischia di finire in orfanotrofio, ma il misterioso Lord Caldlow afferma che si occuper\u00e0 della piccola in cambio del segreto per il \"Trasporto umano\". Borden accetta, e quando lo incontra si accorge che altri non \u00e8 che Angier, rimanendo tuttavia col dubbio di come sia riuscito a sopravvivere. Borden urla quindi ai secondini che l'uomo non \u00e8 realmente morto annegato nella vasca, ma nessuno gli d\u00e0 retta; poco dopo viene impiccato, terminando la sua vita con la fatidica parola \"abracadabra\". Anche Cutter scopre che Angier \u00e8 vivo e, dopo avergli manifestato il suo dissenso, lo aiuta a distruggere la macchina di Tesla.\nGiunto nei sotterranei del teatro, Angier vede ricomparire Borden, che - dopo avergli sparato - gli rivela la vera chiave del suo trucco del \"Trasporto umano\", confermando l'ipotesi che Angier aveva sempre scartato, perch\u00e9 secondo lui era troppo banale: Borden aveva un fratello gemello, celato sotto i panni del suo collaboratore Fallon. I due, a turno, interpretavano uno o l'altro ruolo, non solo sul palco, ma anche nella vita, nascondendo questa verit\u00e0 a chiunque. Proprio per non essere scoperti, il fratello di Borden \u00e8 stato costretto ad amputarsi due dita della mano sinistra per ottenere la stessa menomazione del gemello. Tuttavia, poich\u00e9 uno dei due fratelli amava Sarah, mentre l'altro era innamorato di Olivia, entrambi avevano comportamenti discontinui con le rispettive compagne, portando entrambe le donne ad allontanarsi da quello che credevano essere il vero Borden.\nDopo questa confessione, anche Angier, ormai moribondo, spiega come funzionava il suo trucco: dopo aver scoperto che la macchina di Tesla era in grado di creare un suo clone a pochi metri di distanza (la calibrazione di Tesla non ha modificato la funzione della macchina, ma solo la distanza dove sarebbero apparsi), Angier decise di collocare una vasca piena d'acqua sotto la botola. In questo modo, mentre il suo \"originale\" sarebbe morto affogato all'interno della vasca, l'Angier clone sarebbe comparso dall'altra parte del teatro, causando cos\u00ec la riuscita del numero. Ogni sera Angier avrebbe eseguito quel numero, senza sapere se lui sarebbe stato l'uomo destinato a morire tra atroci sofferenze oppure \"l'uomo del prestigio\" a cui sarebbero andati tutti gli applausi.\nBorden, dopo aver ucciso Angier, \u00e8 pronto a incominciare una vita normale con la figlia. Mentre il teatro va a fuoco, la luce delle fiamme rivela decine di vasche, in cui galleggiano i cadaveri dei vari cloni di Angier, creati nelle repliche del suo spettacolo.\nProduzione.\nLa produttrice Valerie Dean lesse il manoscritto di Christopher Priest e si rese conto che aveva valide potenzialit\u00e0 per poter essere portato sullo schermo. Contatt\u00f2 quindi il regista Christopher Nolan per fargli leggere il romanzo nel 2000, periodo in cui Nolan era in cerca di un distributore per \"Memento\" negli Stati Uniti. Durante un soggiorno a Londra, Nolan lesse \"The Prestige\" e cominci\u00f2 a discuterne con il fratello Jonathan Nolan. Il regista si rivolse ad Aaron Ryder della societ\u00e0 di produzione statunitense Newmarket Films per l'acquisto delle opzioni sul libro. I fratelli Nolan alla fine del 2001 durante la post-produzione di \"Insomnia\", incominciarono la collaborazione per la sceneggiatura definitiva.\nSceneggiatura.\nIl processo di scrittura della sceneggiatura \u00e8 stata una lunga collaborazione dei fratelli Nolan e ha richiesto un periodo di cinque anni. Nello scritto, viene sottolineata la storia della magia attraverso la narrazione drammatica dei vari personaggi, minimizzando la rappresentazione visiva della magia sul palcoscenico. La linea narrativa del romanzo \u00e8 strutturata attraverso le pagine dei diari dei due protagonisti, cosa che ha creato qualche difficolt\u00e0 nell'adattamento cinematografico. Per rendere il carattere dei protagonisti, Jonathan Nolan ha frequentato illusionisti professionisti dietro le quinte dei loro spettacoli.\nRegia.\nChristopher Nolan impieg\u00f2 18 mesi per individuare la modalit\u00e0 per raccontare la storia, decidendo infine di suddividere la sceneggiatura e la regia in tre atti che sono i tre elementi principali dell'illusione nel film: la promessa, la svolta e il prestigio.\nConsulenza sul set.\nL'attore Ricky Jay, che nel film interpreta il mago Milton, \u00e8 realmente un illusionista e prestigiatore e ha effettuato le consulenze necessarie per aiutare il cast nei numeri di magia e illusione. Nei titoli di coda appare un ringraziamento a David Copperfield.\nLuoghi delle riprese.\nLe riprese interne dei teatri per gli spettacoli vennero effettuate in alcuni teatri dismessi di Los Angeles. Le riprese degli esterni vennero effettuate agli Universal Studios sempre di Los Angeles. Altre riprese furono effettuate in Colorado e in California ai Downey Studios e ai Walt Disney Studios. La scena del treno in cui si trova Angier \u00e8 stata effettuata sulle Silverton Railway Line in Colorado. La scena dei funerali di Julia venne girata all'Hollywood Forever Cemetery di Los Angeles. Le riprese incominciarono il 16 gennaio 2006 e si conclusero il 9 aprile successivo.\nScenografia e fotografia.\nLo scenografo Nathan Crowley aveva come obiettivo di far sembrare le strade di Londra dell'epoca vittoriana molto caotica dato che l'epoca in cui \u00e8 ambientato il film \u00e8 proprio l'epoca delle grandi invenzioni che rivoluzionarono il mondo. Il direttore della fotografia Wally Pfister adatt\u00f2 la luminosit\u00e0 delle riprese alle atmosfere cupe che Christopher Nolan voleva per il film.\nCostumi.\nPer i costumi, si decise di optare per toni scuri come il marrone per poter mantenere le atmosfere del film mentre i colori bianchi o accesi vennero usati per le riprese nella folla in modo da creare un vistoso contrasto con i protagonisti. Il personaggio che indossa i costumi pi\u00f9 vistosi \u00e8 Olivia, per i suoi abiti di scena come assistente dei maghi. La costumista Joan Bergin disegn\u00f2 i costumi molto moderni e sensuali adattandoli al fisico e alla solarit\u00e0 della Johansson.\nColonna sonora.\nLa colonna sonora del film intitolata \"\" \u00e8 stata affidata al musicista britannico David Julyan che ha collaborato con Christopher Nolan nelle colonne sonore di \"Memento\" (2000) e \"Insomnia\" (2002).\nI titoli di coda della pellicola vengono accompagnati dalla canzone \"Analyse\" di Thom Yorke tratta dal suo album da solista del 2006 \"The Eraser\".\nAlbum.\nIl disco contiene le tracce presenti nel film ed \u00e8 distribuito dalla Hollywood Records.\nDistribuzione.\nPresentato nella sezione Premi\u00e8re della Festa del Cinema di Roma 2006, \u00e8 uscito nelle sale italiane il 22 dicembre 2006.\nAccoglienza.\nIncassi.\nIl film \u00e8 stato accolto favorevolmente da critica e pubblico incassando nel primo fine settimana . Nel complesso il film ha incassato \u00a0$, di cui \u00a0$ negli Stati Uniti."}
{"id": "738769", "revid": "1833487", "url": "https://it.wikipedia.org/wiki?curid=738769", "title": "Chiswick", "text": "Chiswick (pronuncia inglese ) \u00e8 un distretto di Londra nella zona sudoccidentale della citt\u00e0, nel London Borough of Hounslow.\nCuriosit\u00e0.\nIl locale cimitero di questo quartiere ospit\u00f2 per 44 anni le spoglie mortali di Ugo Foscolo, dalla sua morte nel 1827 a Turnham Green, al 1871, quando vennero definitivamente trasferite nella basilica di Santa Croce a Firenze.\nIl quartiere d\u00e0 il suo nome all'etichetta discografica Chiswick Records.\nEconomia.\nAl n. 20 di British Grove ha sede il British Grove Studios.\nIn questo quartiere ha sede la SEGA Europe, e il birrificio \"Fuller, Smith and Turner\"."}
{"id": "738770", "revid": "486946", "url": "https://it.wikipedia.org/wiki?curid=738770", "title": "JFK Airport", "text": ""}
{"id": "738771", "revid": "52629357", "url": "https://it.wikipedia.org/wiki?curid=738771", "title": "Pascarola", "text": ""}
{"id": "738772", "revid": "5986031", "url": "https://it.wikipedia.org/wiki?curid=738772", "title": "Meth", "text": ""}
{"id": "738776", "revid": "767487", "url": "https://it.wikipedia.org/wiki?curid=738776", "title": "Cantone di Avesnes-le-Comte", "text": "Il Cantone di Avesnes-le-Comte \u00e8 una divisione amministrativa dell'Arrondissement di Arras.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 31 a 108 comuni.\nComposizione.\nI 31 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 108:"}
{"id": "738778", "revid": "767487", "url": "https://it.wikipedia.org/wiki?curid=738778", "title": "Cantone di Avion", "text": "Il Cantone di Avion \u00e8 una divisione amministrativa dell'Arrondissement di Lens e dell'Arrondissement di Arras.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da un comune e una frazione urbana a 4 comuni.\nComposizione.\nPrima della riforma del 2014 comprendeva parte della citt\u00e0 di M\u00e9ricourt e il comune di Avion.\nDal 2015 i comuni appartenenti al cantone sono i seguenti 4:"}
{"id": "738779", "revid": "767487", "url": "https://it.wikipedia.org/wiki?curid=738779", "title": "Cantone di Bapaume", "text": "Il Cantone di Bapaume \u00e8 una divisione amministrativa dell'Arrondissement di Arras.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 22 a 75 comuni.\nComposizione.\nI 22 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 75:"}
{"id": "738781", "revid": "984922", "url": "https://it.wikipedia.org/wiki?curid=738781", "title": "Cantone di Beaumetz-l\u00e8s-Loges", "text": "Il Cantone di Beaumetz-l\u00e8s-Loges era una divisione amministrativa dell'Arrondissement di Arras.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "738782", "revid": "116149801", "url": "https://it.wikipedia.org/wiki?curid=738782", "title": "ZYX Music", "text": "ZYX Music \u00e8 un'etichetta discografica indipendente tedesca, fondata nel 1971 da Bernhard Mikulski.\nStoria.\nOriginariamente si chiamava Pop-Import Bernhard Mikulski, e cambi\u00f2 nome in ZYX Music nel 1992. \u00c8 stata l'etichetta che ha contribuito al lancio del pop melodico italiano e della dance italiana in Germania e nel nord Europa in generale. Il suo catalogo, infatti, comprende incisioni di artisti quali Pupo, Toto Cutugno, Al Bano e Romina Power, Matia Bazar, Nino Porzio, Den Harrow, Gazebo, Valerie Dore, Sandy Marton, nonch\u00e9 di Eiffel 65 e Gigi D'Agostino.\nA Mikulski si deve, inoltre, il termine \"Italo disco\" (poi accorciato in \"Italo\"), dal titolo di una sua compilation del 1983."}
{"id": "738783", "revid": "1684799", "url": "https://it.wikipedia.org/wiki?curid=738783", "title": "ZYX", "text": ""}
{"id": "738784", "revid": "767487", "url": "https://it.wikipedia.org/wiki?curid=738784", "title": "Cantone di Bertincourt", "text": "Il Cantone di Bertincourt era una divisione amministrativa dell'Arrondissement di Arras.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "738785", "revid": "984922", "url": "https://it.wikipedia.org/wiki?curid=738785", "title": "Cantone di Croisilles", "text": "Il Cantone di Croisilles era una divisione amministrativa dell'Arrondissement di Arras.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "738786", "revid": "984922", "url": "https://it.wikipedia.org/wiki?curid=738786", "title": "Cantone di Dainville", "text": "Il Cantone di Dainville era una divisione amministrativa dell'Arrondissement di Arras.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "738787", "revid": "599013", "url": "https://it.wikipedia.org/wiki?curid=738787", "title": "Carlo Teodorani", "text": "Caratteristiche tecniche.\nImpostato a inizio carriera come attaccante, viene riconvertito da Corrado Benedetti al ruolo di difensore, durante la militanza nelle giovanili del ; poteva giocare come terzino sinistro o difensore centrale.\nCarriera.\nCresce calcisticamente nella Savignanese, trasferendosi nel 1988 al , formazione con la quale, a livello giovanile, vince un titolo nazionale a livello juniores nel campionato Berretti. Fa il suo debutto nel calcio professionistico nella stagione 1997-1998, in Serie C1, collezionando 11 presenze in campionato. L'annata termina con la promozione in Serie B della squadra romagnola. Teodorani in Serie B scende in campo 17 volte, segnando 2 reti, le sue prime in assoluto. Nelle due stagioni a Cesena accusa i primi problemi alle ginocchia.\nAcquistato in compropriet\u00e0 dal per 2,2 miliardi di lire, sta in rossonero pochi mesi: a settembre 1999 fa le valigie destinazione . In Umbria gioca 23 gare con una rete in Serie B. La stagione 2000-2001 veste ancora la maglia della con 6 presenze, \nNel gennaio 2001 passa all'Hellas Verona. Con la formazione giallobl\u00f9 fa il suo debutto in Serie A, l'11 febbraio 2001 in Hellas Verona- (3-2). Tra gennaio e giugno colleziona, in tutto, 10 presenze e gioca entrambi gli spareggi che portano la squadra alla salvezza. Nella stagione 2001-2002 ottiene la retrocessione, col giocatore che scende in campo per 15 volte.\nNella stagione 2002-2003 disputa 26 in Serie B; 13, invece, la presenze in quella 2003-2004. Finisce il campionato senza mai tornare in squadra e non riesce a presenziare a nemmeno una gara nella prima parte del campionato cadetto 2004-2005. A gennaio 2005 va a giocare in prestito in Serie C1 nella fino a giugno. Con la squadra granata disputa 13 incontri di campionato e giunge alla semifinale play-off presenziando a entrambe le gare.\nNell'estate 2005 torna all'Hellas Verona, giocando 20 partite in Serie B fino a giugno 2006. La stagione successiva (2006-2007) \u00e8 la sua ultima tra i professionisti e gioca 30 presenze sempre con la maglia dell'Hellas Verona. Nel 2010, con la maglia del Cattolica, disputa un campionato da giocatore e allenatore in seconda e nella stagione 2013/2014 esordisce nell'A.S.D.ASCA di Savignano, societ\u00e0 di cui \u00e8 fondatore e Presidente.\nDopo il ritiro.\nNell'ottobre 2012 diventa Presidente dell'A.S.D. ASCA, societ\u00e0 di calcio di Savignano sul Rubicone."}
{"id": "738788", "revid": "984922", "url": "https://it.wikipedia.org/wiki?curid=738788", "title": "Cantone di Heuchin", "text": "Il Cantone di Heuchin era una divisione amministrativa dell'Arrondissement di Arras.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "738789", "revid": "1272592", "url": "https://it.wikipedia.org/wiki?curid=738789", "title": "Teodorani", "text": "Teodorani \u00e8 un cognome italiano"}
{"id": "738790", "revid": "984922", "url": "https://it.wikipedia.org/wiki?curid=738790", "title": "Cantone di Marquion", "text": "Il Cantone di Marquion era una divisione amministrativa dell'Arrondissement di Arras.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "738791", "revid": "984922", "url": "https://it.wikipedia.org/wiki?curid=738791", "title": "Cantone di Le Parcq", "text": "Il Cantone di Le Parcq era una divisione amministrativa dell'Arrondissement di Montreuil. Ha fatto parte fino al 1\u00ba gennaio 2007 dell'Arrondissement di Arras.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "738793", "revid": "547034", "url": "https://it.wikipedia.org/wiki?curid=738793", "title": "Dialetti lucani", "text": "I dialetti lucani costituiscono l'insieme delle variet\u00e0 diatopiche lingue italo-romanze, ed appartenenti al diasistema dei dialettali meridionali intermedi, parlate nella regione italiana della Basilicata (o Lucania, dal cui nome \u00e8 tratto l'aggettivo \"lucani\").\nOrigini.\nLa lingua originaria di gran parte della Lucania era quella italica di ceppo osco-umbro dei lucani, alla quale si sovrappose, nelle aree costiere della regione, quella greca antica parlata nelle \"polis\" della Magna Grecia. A questi idiomi, che costituiranno il sostrato linguistico della regione, si sovrapporr\u00e0, a partire dal III secolo a.C., una ulteriore lingua italica, in questo caso di ceppo latino-falisco: il latino; il quale segner\u00e0 per sempre il divenire linguistico di tutta l'area. A partire dal latino volgare parlato in zona durante il Medioevo si svilupperanno i vari dialetti lucani, appartenenti, a loro volta, alla pi\u00f9 ampia continuit\u00e0 delle lingue italo-romanze, ed al diasistema dei dialettali meridionali intermedi. \nI vari dialetti lucani.\nSebbene abbia caratteristiche proprie, questo gruppo di dialetti presenta similitudini con i vernacoli parlati nelle regioni limitrofe (Campania, Puglia, Calabria).\nIn linea generale, si pu\u00f2 affermare che i dialetti di questa regione sono suddivisi principalmente in quattro blocchi, a cui si aggiunge un dialetto \"alloglotto\" di origine extraromanza.\nSecondo la classificazione operata da Giovan Battista Pellegrini nella sua \"Carta dei dialetti d'Italia\", invece, vengono annoverati tra i dialetti lucani il \"lucano nord-occidentale\", il \"materano\" (o \"lucano nord-orientale\"), il \"lucano centrale\" e l\"'area Lausberg\" (o \"area arcaica calabro-lucana\"). In realt\u00e0 tale suddivisione, che si basa prevalentemente su dati dell'Atlante italo-svizzero raccolti negli anni venti, non tiene conto dell'area metapontina che \u00e8 un'area di antropizzazione abbastanza recente; inoltre le differenze rispetto alla classificazione precedentemente enunciata sono la separazione dell'area materana da quella del Vulture (che viene inclusa nel lucano nord-occidentale) pur senza una linea di demarcazione precisa tra le due zone, e la separazione tra l'area nord-occidentale e quella centrale."}
{"id": "738795", "revid": "229617", "url": "https://it.wikipedia.org/wiki?curid=738795", "title": "Andriy Mykolayovi\u010d Shevchenko", "text": ""}
{"id": "738796", "revid": "767487", "url": "https://it.wikipedia.org/wiki?curid=738796", "title": "Cantone di Pas-en-Artois", "text": "Il Cantone di Pas-en-Artois era una divisione amministrativa dell'Arrondissement di Arras.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "738797", "revid": "1714743", "url": "https://it.wikipedia.org/wiki?curid=738797", "title": "Alberto Azzo II d'Este", "text": "Origine.\nDal documento n\u00b0 L del \"Regesta comitum Sabaudi\u00e6, marchionum in Italia\" risulta essere discendente di Oberto, primo marchese della marca obertenga, in cui viene citato come nipote (\"Alberti infantis nepoti sui\") di Berta, figlia di Oberto; suo padre, Alberto Azzo I, margravio di Milano, spos\u00f2 Adelaide, parente di Lanfranco conte di Aucia.\nAlberto Azzo I era figlio di Oberto II, conte di Luni, Tortona, Genova e Milano (a sua volta figlio di Oberto, marchese della marca obertenga, che comprendeva la Liguria Orientale, inclusa Genova e parte della Pianura padana centro-orientale) e della moglie di cui non si conoscono n\u00e9 il nome n\u00e9 gli ascendenti.\nBiografia.\nAlla morte del padre, verso il 1029, gli subentr\u00f2 nel titolo di Marchese di Milano, conte di Luni, Genova e Tortona.\nDivenne poi marchese d'Este, verso il 1039; l'anonimo autore di un importante cronaca imperiale che si creda sia stata redatta, verso il 1150, nell'abbazia benedettina di Nienburg in Sassonia-Anhalt, Germania, noto come l\"Annalista Saxo\", quando parla del suo matrimonio con Cunegonda, lo cita come marchese di Este in nord Italia (Longobardia). Ad Este, Alberto Azzo II fece costruire un castello intorno al quale crebbe poi la citt\u00e0 che all'epoca era poco pi\u00f9 di un villaggio.\nNel 1069, i nobili del Maine, sostenuti dal conte d'Angi\u00f2, Folco IV il Rissoso, cacciarono i Normanni di Guglielmo il Conquistatore dalla contea del Maine e offrirono la contea alla moglie di Alberto Azzo II, Gersenda, che, dopo la morte della sorella Biota, era la legittima erede della contea. Cos\u00ec Alberto Azzo II divenne anche conte consorte del Maine: per\u00f2, nel 1070, secondo l\"Actus pontificum Cenomannis, cap. XXXII, Gesta Domini Arnaldi Episcopi\", Alberto Azzo e Gersenda decisero di rinunciare al titolo in favore del giovane figlio, Ugo (Ugo V), affidando il governo della contea a Goffredo di Mayenne, che secondo Orderico Vitale, aveva capeggiato la rivolta contro i Normanni.\nSecondo il documento n\u00ba 289 dell\"Henrici IV diplomata\", datato 1077, l'imperatore Enrico IV, conferma ad Alberto Azzo II ed ai figli, Ugo e Folco, i vari possedimenti in Lunigiana e terre limitrofe (contea di Luni) e nell'estense e zone limitrofe (marchesato d'Este).\nIn un documento del 31 maggio 1079 del \"Codice Diplomatico Padovano\" Alberto Azzo II, assieme ai figli, Ugo e Folco, \u00e8 artefice di un accordo con la chiesa di Verona.\nAlberto Azzo, che aveva possedimenti in tutto il Nord Italia, nella Lunigiana, che comprendeva anche territori nel modenese ed inoltre, col marchesato d'Este, la sua signoria comprendeva un ampio territorio tra le attuali province di Padova, Rovigo e Ferrara, per cui, nella lotta fra papato e impero, nota come Lotta per le investiture, cerc\u00f2 di destreggiarsi alleandosi alternativamente con l'imperatore e con il papa. Questa politica lo port\u00f2 ad avere rapporti anche con la contessa, Matilde di Canossa, che nel frattempo divenne sua nipote acquisita, avendo sposato il nipote di Alberto Azzo, Guelfo V, nel 1089.\nNel 1093, Alberto Azzo invi\u00f2 il figlio, Ugo V del Maine, appena rientrato in Italia dalla contea del Maine, che aveva venduto al cugino Elia I di Beaugency (\u2020 1110), per solidi (o soldi) del Maine, ad aiutare la contessa Matilde di Canossa, che combatteva l'imperatore Enrico IV, ma anche in questa missione, sempre secondo il Muratori, non dovette distinguersi per coraggio e nobilt\u00e0.\nUgo, rimasto senza contea, col consenso del padre, Alberto Azzo, ancora secondo il Muratori, ricevette dal fratello Folco alcune propriet\u00e0 e, nel 1095, ricevette met\u00e0 di tutte le propriet\u00e0 e titoli, purch\u00e9 si riconoscesse vassallo di Folco.\nIn un documento del 13 aprile 1097 del \"Codice Diplomatico Padovano\", Ugo, assieme al padre ed al fratello, fa una donazione al monastero di Santa Maria in Vangadizza.\nNel cap. XXVIII del suo \"Della antichit\u00e0 estensi\", il Muratori ci informa della morte del marchese Alberto Azzo II, nell'agosto 1097, nel monastero della Vangadizza, presso Badia Polesine; questo decesso \u00e8 confermato anche dalla \"Bernoldi Chronicon\". Dopo la morte di Alberto Azzo, il figlio di primo letto del marchese, Guelfo IV pretese l'intera eredit\u00e0 del padre, anche quella che il padre aveva lasciato al conte Ugo e al marchese Folco; venne in Italia, ma poi si accontent\u00f2 dei titoli e delle propriet\u00e0 che la famiglia aveva in Germania.\nMatrimoni e discendenza.\nVerso il 1035, secondo l\"Annalista Saxo\", Alberto Azzo aveva sposato Cunizza (o Cunegonda), figlia del Conte Guelfo II di Altdorf e di Ermengarda di Lussemburgo; questo matrimonio \u00e8 confermato anche dalla \"Genealogia Welforum\".Dal loro matrimonio nacque un solo figlio:\nTra il 1049 ed il 1051, Alberto Azzo si spos\u00f2, in seconde nozze, con Gersenda, figlia secondogenita del conte del Maine, Eriberto I (come risulta dall\"Actus pontificum Cenomannis, cap. XXXII, Gesta Domini Arnaldi Episcopi\" in cui, viene detto che il marito di Gersenda, definita figlia di Eriberto (\"filia Herberti\") non govern\u00f2 il Maine, ma lo pass\u00f2 al figlio Ugo, sotto la tutela di Goffredo di Mayenne) e della moglie, di cui non si conosce n\u00e9 il nome n\u00e9 la casata.Dal loro matrimonio nacquero due figli:\nAlberto Azzo spos\u00f2 in terze nozze Matilda (Pallavicini), sorella del vescovo di Pavia Guglielmo, che gli diede una figlia: \nAlberto Azzo II nella letteratura.\nNella Divina Commedia viene chiamato Azzo II e definito terzo marchese d'Este nel 1039 con imperatore Corrado II; nella stessa gli si attribuiscono due figli avuti da Isabella del Monferrato: Bertoldo, quarto marchese d'Este, e Albertazzo (forse Alberto Azzo)."}
{"id": "738798", "revid": "767487", "url": "https://it.wikipedia.org/wiki?curid=738798", "title": "Cantone di Rouvroy", "text": "Il Cantone di Rouvroy era una divisione amministrativa dell'Arrondissement di Lens. Ha fatto parte fino al 1\u00ba gennaio 2007 dell'Arrondissement di Arras.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di M\u00e9ricourt e i comuni di:"}
{"id": "738801", "revid": "767487", "url": "https://it.wikipedia.org/wiki?curid=738801", "title": "Cantone di Saint-Pol-sur-Ternoise", "text": "Il Cantone di Saint-Pol-sur-Ternoise \u00e8 una divisione amministrativa dell'Arrondissement di Arras.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 42 a 88 comuni.\nComposizione.\nI 42 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 88:"}
{"id": "738804", "revid": "767487", "url": "https://it.wikipedia.org/wiki?curid=738804", "title": "Cantone di Vimy", "text": "Il Cantone di Vimy era una divisione amministrativa dell'Arrondissement di Arras.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "738806", "revid": "767487", "url": "https://it.wikipedia.org/wiki?curid=738806", "title": "Cantone di Vitry-en-Artois", "text": "Il Cantone di Vitry-en-Artois era una divisione amministrativa dell'Arrondissement di Arras.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "738807", "revid": "767487", "url": "https://it.wikipedia.org/wiki?curid=738807", "title": "Cantone di Auchel", "text": "Il Cantone di Auchel \u00e8 una divisione amministrativa dell'Arrondissement di B\u00e9thune.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 10 a 9 comuni.\nComposizione.\nI 10 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 9:"}
{"id": "738808", "revid": "1573940", "url": "https://it.wikipedia.org/wiki?curid=738808", "title": "Axis kuhlii", "text": "Il cervo di Bawean (Axis kuhlii ), noto anche come cervo porcino di Kuhl o cervo porcino di Bawean, \u00e8 una rarissima specie di cervo diffusa solamente sull'isola indonesiana di Bawean (Provincia di Giava Orientale).\nTalvolta viene detto che il cervo di Bawean, cos\u00ec come il cervo delle Calamian, suo simile, non sia originario dell'isola in cui vive, ma discenda da cervi porcini selvatici introdotti dagli esseri umani. Pi\u00f9 probabilmente, per\u00f2, rappresenta la popolazione residua di una specie pi\u00f9 diffusa, che raggiunse quest'isola nel corso del Pleistocene, quando essa era ancora collegata, tramite un ponte di terra, a Giava.\nL'epiteto specifico \"kuhlii\" commemora lo zoologo Heinrich Kuhl.\nDescrizione.\nIl cervo di Bawean somiglia molto al cervo porcino, suo stretto parente, ma, a differenza di questo, ha il mantello privo di macchie. Il pelame, molto morbido, \u00e8 di colore marrone chiaro; la coda \u00e8 leggermente pi\u00f9 folta. Come molti altri animali che vivono nelle foreste, ha le spalle poste leggermente pi\u00f9 in basso rispetto al posteriore, il che rende pi\u00f9 facile gli spostamenti nel fitto sottobosco. I palchi sono relativamente brevi e terminano con tre punte; come in quasi tutti i cervi, sono presenti solamente nei maschi. Misura circa 140 cm di lunghezza, 65-70 cm di altezza al garrese e pesa 50-60 kg.\nDistribuzione e habitat.\nIl cervo di Bawean \u00e8 endemico dell'isola di Bawean, situata nel Mar di Giava, al largo delle coste settentrionali di Giava. Abita prevalentemente in due zone dell'isola, la regione montuosa centrale e la regione del Monte Bulu, a sud-ovest.\nUn esemplare conservato presso l'Istituto di Zoologia di Pechino indica come localit\u00e0 di provenienza l'isola di Bangka, situata presso Sumatra, ma si tratta senza ombra di dubbio di una svista del naturalista che lo ha classificato.\nBiologia.\nIl cervo di Bawean abita nelle foreste ed \u00e8 attivo di notte. Durante il giorno, si ritira nel fitto sottobosco, per andare di notte alla ricerca di cibo. Utilizza quasi sempre lo stesso rifugio e crea una serie di sentieri per spostarsi pi\u00f9 rapidamente. Vive generalmente da solo, ma a volte si incontra in coppia. Si nutre di foglie ed erba\nGli accoppiamenti possono avvenire in ogni periodo dell'anno, ma la maggior parte delle nascite avviene nei mesi di febbraio e giugno. Il periodo di gestazione \u00e8 di circa 225-230 giorni, dopo i quali nasce di solito un unico piccolo, pi\u00f9 raramente due. Il mantello dei piccoli, solo leggermente macchiato, diventa uniforme molto velocemente.\nConservazione.\nIl cervo di Bawean \u00e8 minacciato soprattutto dalla deforestazione e dagli attacchi dei cani randagi. Pertanto, soprattutto a causa della ridotta estensione del suo areale (il pi\u00f9 piccolo tra quelli di tutte le specie di cervo), la IUCN lo inserisce tra le specie in pericolo \u00abcritico\u00bb. Nel 2006 venne stimata una popolazione di 250-300 capi."}
{"id": "738810", "revid": "79457", "url": "https://it.wikipedia.org/wiki?curid=738810", "title": "Ugo d'Alatri", "text": ""}
{"id": "738823", "revid": "6923", "url": "https://it.wikipedia.org/wiki?curid=738823", "title": "GWR Records", "text": "GWR Records \u00e8 un'etichetta discografica indipendente britannica, fondata negli anni 80 e diventata famosa in modo particolare essendo stata l'etichetta dello storico gruppo heavy metal Mot\u00f6rhead, negli anni 1985-1991.\nTra i suoi altri artisti invece da ricordare soprattutto Hawkwind, Sword, Girlschool e Lita Ford. Nel 1989 anche gli italiani Miss Daisy"}
{"id": "738824", "revid": "599013", "url": "https://it.wikipedia.org/wiki?curid=738824", "title": "Gwr", "text": ""}
{"id": "738830", "revid": "124441287", "url": "https://it.wikipedia.org/wiki?curid=738830", "title": "Francesca Reggiani", "text": "Biografia.\nSi diploma presso il Laboratorio di esercitazioni sceniche di Gigi Proietti ed esordisce in televisione nel programma \"La TV delle ragazze\". Successivamente fa parte del cast del programma comico \"Avanzi\" in onda tra il 1991 e il 1993 su Rai 3. Per lo stesso canale partecipa alla trasmissione \"Tunnel\", mentre per Canale 5 interpreta entrambe le stagioni della serie \"Caro maestro\" (1996 e 1997). Passa poi a Rai 2 nei programmi \"Disokkupati\", \"La posta del cuore\" e, per finire, a \"Convenscion\". Nel biennio 2002-03 fa parte del cast di \"Cocktail d'amore\" in onda in seconda serata su Rai 2. Parallelamente esercita la professione anche a teatro, in particolare firma il monologo \"Non \u00e8 Francesca\" nel 1992 per proseguire nella stesura e direzione di altre opere, tra le quali: \"Agitarsi prima dell'uso\" (1994), \"Strati d'animo\" (1999), \"Punti di vista\" (2000) e \"Patty e tutte le altre\" (2002).\nAnnovera inoltre alcune interpretazioni cinematografiche, tra cui spicca quella al film \"Intervista\" di Federico Fellini . Nel 2005 partecipa come concorrente al programma televisivo \"Ballando con le stelle\". Successivamente \u00e8 nel cast delle fiction \"Lo zio d'America 2\" (2006) e \"Medicina generale\" (2007), entrambe trasmesse su Rai 1. Nel 2006 vince il Delfino d'oro alla carriera (Festival Nazionale Adriatica Cabaret). Dal 3 febbraio 2011 affianca Alba Parietti (della quale, all'epoca di \"Avanzi\", faceva la parodia) nel suo nuovo programma \"Alballoscuro\", in onda su LA7d. Sempre nel 2011 partecipa anche al nuovo programma comico di Rai 2 \"Base Luna\".\nNella stagione 2010-11 \u00e8 tornata inoltre a lavorare con Serena Dandini partecipando all'ultima edizione del programma \"Parla con me\" in onda in seconda serata su Rai 3. Nel 2012 lavora ancora con Dandini nel nuovo programma satirico \"The show must go off\" in onda su LA7 il sabato in prima serata. Nell'ottobre 2013, ospite del programma radiofonico Ottovolante su Radio 2, la Reggiani, imitando Sophia Loren, pronuncia parole su Napoli che suscitano grosse polemiche. Nel 2018 prende parte al remake de \"La TV delle ragazze\" intitolato \"La TV delle ragazze - Gli Stati Generali 1988-2018\", in onda su Rai 3."}
{"id": "738831", "revid": "47767", "url": "https://it.wikipedia.org/wiki?curid=738831", "title": "San Caritone", "text": "Biografia.\nSub\u00ec in giovent\u00f9, sotto l'imperatore Aureliano, persecuzioni e torture fisiche a causa della propria fede cristiana. Intorno alla seconda met\u00e0 del III secolo, si trasfer\u00ec, ormai in et\u00e0 matura, in Palestina, nella valle del Cedron vicino a Gerico e l\u00ec inizi\u00f2 a condurre vita eremitica in una grotta. Raggiunto da altri monaci, presto divenne abate di un monastero, al centro del quale costru\u00ec una chiesa, luogo d'incontro nel fine settimana per i religiosi che passavano il resto del tempo in contemplazione, in preghiera solitaria e nell'adempimento di piccoli lavori.\nDivenuto famoso per la devozione e per i miracoli a lui attribuiti, Caritone fugg\u00ec alle folle di postulanti che si accalcavano giornalmente alla sua grotta per rifugiarsi nel deserto di Gerico, ove fond\u00f2 un altro Lavra, e nuovamente poco distante da Betlemme, dove fond\u00f2 il monastero della Souka. Di stile di vita oltremodo frugale, seguiva una dieta rigida a base di pane inzuppato con acqua condito con del sale. Gi\u00e0 vecchio, poco prima di morire, si allontan\u00f2 dal monastero per trascorrere i propri ultimi giorni in una caverna solitaria sita sopra a una collina poco lontano dal complesso monastico.\nMor\u00ec molto vecchio nel 350 e fu seppellito, secondo la tradizione, in una chiesa a forma di grotta.\nIl giorno della sua commemorazione ricorre il 28 settembre.\nLeggende devozionali.\nSi narra che, tornando da un pellegrinaggio a Gerusalemme, Caritone fosse stato assalito da una banda di briganti che lo imprigionarono e lo portarono nel loro covo. Mentre si trovava l\u00ec immobilizzato, il santo vide un serpente attorcigliarsi sopra un recipiente e bere il vino che l\u00ec era contenuto. I briganti assumendo la bevanda morirono avvelenati, permettendo cos\u00ec al santo di riacquistare la libert\u00e0."}
{"id": "738838", "revid": "198277", "url": "https://it.wikipedia.org/wiki?curid=738838", "title": "Interno", "text": "Il termine interno, come aggettivo o avverbio, indica una parte chiusa o protetta di un corpo. Solitamente, definisce dei termini in contrapposizione a qualcosa di esterno.\nCome sostantivo, pu\u00f2 riferirsi a:"}
{"id": "738839", "revid": "588403", "url": "https://it.wikipedia.org/wiki?curid=738839", "title": "Unione Sportiva 1913 Seregno Calcio", "text": "LUnione Sportiva 1913 Seregno Calcio, meglio nota come Seregno, \u00e8 una societ\u00e0 calcistica di Seregno, in provincia di Monza e Brianza. Fondata nel 1913, milita in Serie C, terza divisione del campionato italiano di calcio.\nLa tradizione sportiva ha inizio nel 1913 con la fondazione del \"Seregno Foot-Ball Club\", successivamente pi\u00f9 volte ridenominato; nel 1995 inoltre il club cedette a terzi il proprio titolo sportivo, riavviando la propria attivit\u00e0 dalle giovanili.\nA livello storico, il club brianzolo (che si riconosce nel colore azzurro) vanta quale maggior successo otto partecipazioni al secondo livello del campionato italiano di calcio, delle quali una in Serie B a girone unico.\nStoria.\nIl Seregno, fondato nel marzo 1913, disput\u00f2 diversi tornei locali prima dell'iscrizione ai campionati di Terza Categoria F.I.G.C. della stagione 1914-15.\nAlla ripresa dell'attivit\u00e0 ufficiale, nel 1919, non si iscrisse ad alcun campionato perch\u00e9 non tutti i giocatori erano tornati della leva militare.\nAll'inizio del 1920 si arriva ad un compromesso. Fondendosi con la \"Labor Sportiva\", societ\u00e0 cittadina di stampo ginnico-atletico, si rinforz\u00f2 notevolmente e cambi\u00f2 la propria denominazione in \"Labor Sportiva Seregno Foot-Ball Club\".\nSi iscrisse al campionato di Promozione con la prima squadra e a quello di Terza Categoria con la seconda squadra, e fu l'inizio di infuocati \"derbies\" con i cugini lissonesi e con la Caratese. Gi\u00e0 diffidata nel 1920-21 per uno di questi incontri, nel ritorno del campionato di Promozione 1921-22 sul campo di Carate ebbe la peggio. Due giocatori espulsi dal campo ed i tumulti sugli spalti portarono il Comitato Regionale Lombardo a squalificare diversi giocatori, compresi quelli che fuori dal campo causarono degli incidenti e che la societ\u00e0 non volle denunciare per la squalifica. La situazione fu complicata dalla partenza di alcuni militari della classe 1902 e la squadra non pi\u00f9 al completo dette forfait a 3 giornate dalla fine del campionato.\nInserita dal Compromesso Colombo in Terza Divisione fu subito protagonista. Il pi\u00f9 grande successo fu comunque l'arrivo alla presidenza del Commendator Trabattoni all'inizio della stagione 1924-25. La squadra, dopo sole tre stagioni, ottenne la meritata promozione in categoria superiore, dove rimase per due stagioni per approdare poi alla Prima Divisione nord, la futura Serie C.\nNella stagione 1932-33, in seguito alla ristrutturazione dei campionati, il Seregno fu ammesso al campionato di Serie B, nel quale milit\u00f2 fino alla stagione 1934-35, anno in cui retrocesse in Serie C.\nDopo aver sfiorato la promozione in B nella stagione 1939-40, fece ritorno tra i cadetti nel dopoguerra (stagione 1945-46). Nella stagione 1947-48 il Seregno lott\u00f2 addirittura per la promozione in Serie A, classificandosi al quarto posto del girone A. Nella stagione successiva il club azzurro, dopo un campionato deludente, venne retrocesso nuovamente in C. Nel 1949-50 il Seregno si classific\u00f2 al primo posto, a pari merito con il Mortara: si sarebbe dovuto disputare uno spareggio promozione tra le due squadre, cui il Mortara rinunci\u00f2 dando via libera alla promozione del Seregno in B. Ma il successivo campionato 1950-51 si concluse con 67 reti subite e una nuova retrocessione. Nella stagione 1949-50 (Serie C) si mise particolarmente in mostra il ventenne Emilio Lavezzari, mediano cresciuto nelle giovanili del Seregno, che venne poi acquistato dal Milan e disput\u00f2 da titolare la successiva stagione con i rossoneri, a supporto del trio Gren, Nordahl e Liedholm. Nella successiva stagione 1950-51 (Serie B) il portiere era Ottavio Bugatti; ceduto alla Bugatti si mise in mostra anche nel Napoli, nell'Inter e nella Nazionale.\nL'ultima apparizione del 1913 Seregno nei Professionisti risale alle stagione 1981-82, quando i brianzoli chiudono al 17\u00ba posto, retrocedendo cos\u00ec in Interregionale. Da allora il club azzurro ha quasi sempre militato in Interregionale, fino alla retrocessione nel campionato regionale di Eccellenza nella stagione 2006-07; tre anni dopo, al termine del campionato 2009-10, gli azzurri risalgono in D.\nNegli anni successivi il Seregno si propone spesso come pretendente al ritorno tra i professionisti, salvo occasionali \"defaillance\" (nel 2011-2012 la salvezza viene conseguita solo ai playout); nel 2015 il club chiede apertamente il ripescaggio al campionato di Lega Pro, ma la domanda (presentata senza poter contare su un piazzamento di rilievo nella stagione precedente) viene respinta per\u00f2 dalla FIGC prima e dal CONI poi. La permanenza in Serie D dura fino alla stagione 2020-2021, nella quale i brianzoli (rilevati nel 2019 dall'imprenditore Davide Erba) primeggiano nel girone B, vincendolo con una giornata d'anticipo e assicurandosi il ritorno al professionismo dopo trentanove anni di assenza.\nDurante la stagione 2021-2022 la squadra passa di mano a una cordata capeggiata dal soggetto Big One Energy srl, nelle persone degli imprenditori Fabio Iurato e Giorgio Coviello, entrambi gi\u00e0 impegnati nel calcio, rispettivamente in quanto titolari del Cerveteri e del .\nOrganico.\nRosa 2021-2022.\n\"Aggiornata all'11 febbraio 2022.\""}
{"id": "738847", "revid": "1718925", "url": "https://it.wikipedia.org/wiki?curid=738847", "title": "Peltasta", "text": "I peltasti (, al singolare \u03c0\u03b5\u03bb\u03c4\u03b1\u03c3\u03c4\u03ae\u03c2) erano unit\u00e0 militari di fanteria leggera che affiancavano gli opliti greci durante le battaglie. Prendono il nome dal classico scudo di legno rivestito di cuoio chiamato \"pelta\".\nI peltasti pi\u00f9 esperti e richiesti dell'antica Grecia provenivano dalla Tracia, infatti Atene tent\u00f2 in molte occasioni di assoggettare l'area dello Strimone, finch\u00e9 ritenne pi\u00f9 efficace inglobare nell'esercito i suoi guerrieri.\nDescrizione.\nI peltasti erano riconoscibili da uno scudo ligneo a forma di mezza luna, privo di bordatura, ricoperto in genere di cuoio o anche in feltro, dipinto con facce stilizzate; veniva impugnato facilmente e portato a tracolla. Gli indumenti erano costituiti da una corta tunica senza maniche per favorire i movimenti di tiro del giavellotto; un mantello intarsiato di pelle di orso, degli stivaletti di cerbiatto, allacciati davanti e stretti in sommit\u00e0, detti Zeira; un copricapo in pelle di volpe a punta con lunghi lembi a difesa delle orecchie su modello del cappello frigio.\nSpesso privi di spada, disponevano di due o pi\u00f9 giavellotti, la cui lunghezza variava dal metro al metro e mezzo; i quali venivano scagliati dopo un breve tratto fatto di corsa contro il nemico. Una volta eseguito il primo lancio rientravano nei ranghi.\nFunzioni.\nI compiti loro assegnati si dividevano tra la fornitura di copertura delle falangi all'inseguimento dei nemici in fuga, nonch\u00e9 la protezione dei fianchi dell'armata durante gli spostamenti.\nLe unit\u00e0 di peltasti in genere venivano costituite con elementi autoctoni; a Sparta venivano addestrati gli Iloti, ad Atene le classi pi\u00f9 umili.\nPer lungo tempo, come i \"toxotai\", furono scartati dagli strateghi greci che li preferivano solo per inseguimenti o agguati ma quasi mai in battaglia.\nErano principalmente mercenari e quindi spesso cambiavano schieramento per motivi economici. Fu anche per questo che vennero scartati molto a lungo, erano troppo inaffidabili.\nDurante le battaglie si muovevano in piccole truppe per soccorrere le falangi di opliti in difficolt\u00e0. La loro strategia era quella dell'\"attacco e fuga\", cio\u00e8, non essendo in grado di affrontare uno scontro frontale con una serrata formazione di opliti, tendevano a colpire di sorpresa lateralmente le falangi nemiche per poi ripiegare velocemente dietro le linee alleate. Avevano due grandi vantaggi rispetto alla fanteria classica greca: erano veloci e potevano creare un gran numero di feriti in poco tempo, senza essere necessariamente coinvolti in uno scontro corpo a corpo. Tuttavia erano molto esposti alle frecce provenienti dai \"toxotai\" nemici e non potevano competere neanche per pochissimo tempo contro un disciplinato schieramento di fanteria pesante ben protetta, che vantava anni di addestramento.\nRiforma.\nIficrate modific\u00f2 la loro organizzazione e il loro armamento, dotandoli di elementi caratteristici della fanteria oplitica, trasformandoli in cosiddetti opliti leggeri.\nCol passare del tempo lo scudo divenne una via di mezzo tra l'hoplon e il pelta; i gambali scomparirono, si adott\u00f2 una corazza di lino trapuntato e l'elmo frigio con lunghi paragnatidi e paranuca, decorato con una cresta a crine di cavallo; le lance si allungarono fino a 3,5 metri, mentre lo scudo, ora in vimini, divenne ovale. Si adott\u00f2, inoltre, una spada corta.\nAltri Reparti.\nTebe integr\u00f2 il suo esercito con reparti di lanciatori di giavellotti e pietre, prevalentemente di nazionalit\u00e0 tessala: indossavano il petasos (caratteristico copricapo a falde larghe), una tunica ed erano difesi da uno scudo poco pi\u00f9 ampio del pelta. Si ricordano, poi, gli Eniani, i quali si coprivano soltanto con un mantello e combattevano completamente nudi. Vi erano, poi, i Psiloi, vestiti di tunica o veste di lino, copricapo di feltro e protezione sul braccio di pelle di animale.\nL'impugnatura del giavellotto era di stile tracico con una piccola cinghia annodata ad anello nella parte centrale del fusto, dove con l'indice si dava maggiore stabilit\u00e0 al tiro.\nEpilektoi.\nDi particolare rilevanza la costituzione di contingenti permanenti di peltasti, stipendiati dalle confederazioni di appartenenza a partire dal IV secolo.\nNel 421 a.C. venne costituito un reparto argivo di questi combattenti, addestrati militarmente come a Sparta, svincolati da doveri civili. Dopo la sconfitta di Mantinea, i mille uomini che vi appartenevano decisero di effettuare un colpo di Stato.\nStoria.\nDegno di nota un episodio avvenuto nel 390 a.C. circa.\nUn reparto dell'esercito spartano in marcia di trasferimento venne sorpreso a Lecheo da un attacco dell'ateniese Ificrate, che guidava un battaglione di \"peltasti\". Nello scontro morirono ben 250 Spartani: a parte il numero, comunque non infimo, data la notoria scarsezza di effettivi di cui soffriva Sparta, ci\u00f2 che dest\u00f2 profonda sensazione fu il fatto che un contingente di opliti spartani, considerati invincibili, fossero stati distrutti in un'imboscata condotta da soldati, considerati di rango inferiore, che basavano la loro efficienza sulla velocit\u00e0, la sorpresa e la mobilit\u00e0. Una novit\u00e0 (utile soprattutto in terreni accidentati, in cui la falange oplitica pu\u00f2 incrementare la propria potenza con difficolt\u00e0) che avr\u00e0 grandi sviluppi nei decenni che seguiranno e che va, almeno in parte, ascritta al genio militare di Ificrate."}
{"id": "738850", "revid": "1318658", "url": "https://it.wikipedia.org/wiki?curid=738850", "title": "Neseb\u0103r", "text": "Neseb\u0103r (in bulgaro: \u041d\u0435\u0441\u0435\u0431\u044a\u0440), conosciuta anticamente col nome di \"Mesembria\" (in greco: \u039c\u03b5\u03c3\u03b7\u03bc\u03b2\u03c1\u03b9\u03b1) e prima ancora col nome di \"Menebria\", \u00e8 un'antica citt\u00e0 della Bulgaria, situata sulle coste del Mar Nero nel distretto di Burgas.\nOggi Neseb\u0103r \u00e8 una popolare meta turistica in quella che \u00e8 diventata una zona in cui gli alberghi per turisti sono cresciuti come funghi (l'area turistica pi\u00f9 famosa, quella di Sunny Beach, si trova pochi chilometri a nord di Neseb\u0103r).\nQuesta citt\u00e0 si \u00e8 trovata pi\u00f9 volte nel corso della sua storia vicino al confine di un impero, e questa \u00e8 la ragione per cui Neseb\u0103r ha una ricchissima storia. La parte pi\u00f9 antica della citt\u00e0 si trova su una penisola (originariamente un'isola) collegata con la terraferma mediante un istmo costruito dall'uomo. L'abbondanza delle testimonianze architettoniche ha spinto l'UNESCO ad includere la citt\u00e0 nel 1983 nell'elenco dei Patrimoni dell'umanit\u00e0.\nLa popolazione di Neseb\u0103r nel 2005 contava 10.194 abitanti.\nStoria.\nIn origine Neseb\u0103r era un insediamento dei Traci conosciuto col nome di \"Menebria\", fondato nel II millennio a.C. Nel VI secolo a.C. la citt\u00e0 divenne una colonia greca, popolata dai Dori provenienti da Megara; da allora fu un importante centro di commerci, rivale di Apollonia (l'odierna Sozopol). Il nome odierno di Neseb\u0103r \u00e8 in uso fin dall'XI secolo.\nLe rovine dell'epoca ellenistica comprendono un'acropoli, un'agor\u00e0 e un tempio di Apollo. Sul lato nord della penisola si pu\u00f2 ancora vedere un muro che faceva parte delle fortificazioni greche. Dal V secolo a.C. nella citt\u00e0 vennero coniate monete di bronzo e d'argento, dal III secolo a.C. anche monete d'oro.\nNel 71 a.C. la citt\u00e0 venne conquistata dai Romani, anche se mantenne privilegi come quello di coniare le proprie monete. Dal V secolo divenne una delle roccheforti dell'Impero bizantino, conquistata nell'812 dal khan Krum dopo un assedio durato due settimane. Nell'864 venne ceduta ai Bizantini da Boris I di Bulgaria e poi riconquistata dal figlio Simeone I.\nDurante il Secondo impero bulgaro venne contesa dagli eserciti bulgari e bizantini; godette di una certa prosperit\u00e0 durante il regno dello zar Ivan Alessandro (1331-1371), fino a che venne conquistata dai Crociati guidati da Amedeo VI di Savoia nel 1366, che la restituirono ai Bizantini.\nLa cattura della citt\u00e0 da parte dell'Impero ottomano nel 1453 segn\u00f2 l'inizio del declino di Neseb\u0103r, anche se il patrimonio architettonico accumulato nei secoli rimase pressoch\u00e9 intatto e venne arricchito durante il XIX secolo dalla costruzione di case in legno tipiche dello stile della Rumelia. Nel 1878 venne liberata dal giogo ottomano e divenne parte della provincia ottomana della Rumelia orientale, fino a che nel 1886 entr\u00f2 a far parte del Principato di Bulgaria.\nNel XIX secolo Neseb\u0103r era un piccolo centro di pescatori e viticoltori, fino a che nel XX secolo si svilupp\u00f2 in uno dei principali centri turistici della costa bulgara, con la costruzione di una citt\u00e0 nuova e il restauro della citt\u00e0 vecchia.\nMonumenti.\nSi diceva che Neseb\u0103r fosse la citt\u00e0 col maggior numero di chiese per abitante., Anche se questo \u00e8 sbagliato, il loro numero e le diverse epoche che rappresentano \u00e8 veramente impressionante. Tra le pi\u00f9 famose ricordiamo:\nCuriosit\u00e0.\nA Neseb\u0103r \u00e8 ambientata la webserie animata satirica Balgar."}
