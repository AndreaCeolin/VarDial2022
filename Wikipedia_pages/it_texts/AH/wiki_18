{"id": "671794", "revid": "125823670", "url": "https://it.wikipedia.org/wiki?curid=671794", "title": "Riccardo Gualino", "text": "Divenuto dapprima un noto industriale attivo nel contesto nazionale e internazionale, si afferm\u00f2 anche come collezionista d'arte e grande mecenate in campo teatrale, musicale e fu infine uno dei primi produttori cinematografici italiani.\nProveniente da un\u2019agiata famiglia biellese, egli fu protagonista dell\u2019economia italiana ed europea fin dai primi anni del Novecento e raggiunse una posizione apicale nel corso degli anni venti, fino a essere considerato uno degli industriali pi\u00f9 influenti d\u2019Europa e tra i pi\u00f9 ricchi d\u2019Italia.\nSeppur non abbia mai osteggiato apertamente il fascismo, Gualino non prese mai posizione a favore del regime, a tal punto da assumere altres\u00ec atteggiamenti piuttosto critici nei confronti del governo dell\u2019epoca, specialmente per quanto riguardava le scelte di politica economica. \nQuesto si rivel\u00f2 uno dei principali motivi che lo videro costretto al confino sull\u2019isola di Lipari nel 1931.\nGualino non prese parte alla Resistenza in prima persona, tuttavia \u00e8 considerato un antifascista per l\u2019importante sostegno economico che segretamente diede alla causa, a tal punto da ricevere i ringraziamenti ufficiali del presidente del Comitato Liberazione Nazionale Ivanoe Bonomi al termine del conflitto.\nBiografia.\nLe origini.\nRiccardo Gualino nacque a Biella il 25 marzo 1879, in un\u2019agiata famiglia biellese di imprenditori orafi. Ultimo di dodici figli, si distinse presto per le sue doti oratorie, tanto che la famiglia prevedeva per lui una carriera da docente.\nEgli effettivamente decise di non impiegarsi nell\u2019azienda di famiglia che impegnava gi\u00e0 i fratelli e contava oltre duecento dipendenti, e nel 1896 si trasfer\u00ec a Genova, dove studi\u00f2 Giurisprudenza ma, al contempo, inizi\u00f2 la sua attivit\u00e0 lavorativa occupandosi di commercio di materiale edile per la Bagnara Legnami, azienda di Attilio Bagnara, facoltoso marito di sua sorella Marta.\nL\u2019inizio della carriera.\nLa sua prima esperienza lavorativa presso la Bagnara Legnami di propriet\u00e0 di suo cognato gli consent\u00ec, dopo un breve avviamento, di ottenere la posizione di libero agente di commercio a provvigione. Le sue capacit\u00e0 commerciali si rivelarono presto assai brillanti, ebbe modo di viaggiare e di entrare in contatto con gli esponenti delle maggiori realt\u00e0 industriali della zona come la famiglia Perrone dell'Ansaldo e la famiglia Piaggio, che possedeva grandi depositi di legname e aveva recentemente inaugurato i nuovi cantieri navali di Riva Trigoso.\nCon gli iniziali e consistenti guadagni il giovane Gualino finanzi\u00f2 la sua prima iniziativa imprenditoriale che lo port\u00f2 ad acquistare una vasta porzione di territorio boschivo a sud della Corsica, con l\u2019intenzione di avviare una propria attivit\u00e0 di commercio di legname. Tuttavia questo progetto si rivel\u00f2 azzardato e infruttuoso poich\u00e9 fortemente osteggiato dalla popolazione locale, che infine lo costrinse ad abbandonare ogni idea di realizzare uno stabilimento.\nNel 1906, dopo aver lasciato Genova, si trasfer\u00ec a Casale Monferrato dove conobbe Cesarina Gurgo Salice, sua cugina di primo grado e unica figlia femmina di un\u2019influente famiglia di costruttori edili monferrini. Qui, insieme a Werner Abegg, un ricco industriale svizzero desideroso di investire in Italia, fond\u00f2 l'Unione Italiana Cementi (UNICEM), convincendo a unirsi all'iniziativa i Gurgo Salice, l'investitore livornese Luigi Ottina, il suo amico biellese Gaudenzio Sella e anche molti altri piccoli impresari edili locali tra cui il noto ingegnere torinese Pietro Fenoglio, gi\u00e0 amministratore delegato della Societ\u00e0 Anonima Cementi del Monferrato.\nL\u20198 settembre 1907 Riccardo Gualino e Cesarina Gurgo Salice convolarono a nozze e si stabilirono a Mombello Monferrato. L\u2019attivit\u00e0 di Gualino prosegu\u00ec bene ma l\u2019idea di aprire uno stabilimento di lavorazione del legname non fu abbandonata e divenne realt\u00e0 a seguito del suo acquisto di 23.000 ettari di foresta nei Carpazi meridionali, in territorio romeno. Qui, nel cuore della Transilvania, Gualino realizz\u00f2 uno dei pi\u00f9 moderni stabilimenti di lavorazione del legname del tempo, costituito da un villaggio per operai e impiegati, una mensa, un ospedale e la moderna segheria collegata a un esteso sistema di teleferiche e di ferrovie a scartamento ridotto che consentivano di trasportare il legname fino alla rete ferroviaria locale. \nCon questo stabilimento e la direzione della UNICEM, Gualino divenne presto uno dei maggiori produttori di materiale edile del nord Italia.\nNel 1912 i coniugi Gualino si trasferirono a Cereseto, dove avevano fatto costruire una sorta di castello in stile neogotico progettato dall'ingegner Vittorio Tornielli. Qui, ebbe inizio la loro passione di collezionisti d\u2019arte e altres\u00ec la fama di grandi intrattenitori per le sfarzose feste che davano, a cui partecipavano i pi\u00f9 eminenti nomi dell\u2019industria biellese come i Fila, i Rivetti, i Loro Piana, i Sella, i Bellia e gli Zegna. \nL\u2019ascesa e la scena internazionale.\nLa produzione di legname crebbe di pari passo con la domanda e altrettanto accadde con il cemento, grazie anche alla contestuale invenzione del cemento armato brevettato dall\u2019ingegnere francese Fran\u00e7ois Hennebique, che fece vertiginosamente aumentare le richieste e stimol\u00f2 Gualino a porre nuovamente l\u2019attenzione anche al di fuori dell\u2019Italia. Egli si concentr\u00f2 particolarmente su Parigi, che viveva un periodo di grande espansione, la UNICEM divenne quindi uno dei maggiori fornitori di cemento e laterizi per la realizzazione dei nuovi quartieri residenziali che andavano sorgendo sugli Champs-Elys\u00e9es.\nDopo aver concluso una fruttuosa trattativa di vendita dello stabilimento di legname e della foresta nei Carpazi con un gruppo di investitori inglesi capeggiato da Sir Arthur Neville Chamberlain, and\u00f2 profilarsi all\u2019orizzonte una nuova opportunit\u00e0 investimento che Gualino, grazie a contatti maturati anche tramite la sua convinta adesione alla Massoneria, vide concretizzarsi a San Pietroburgo.\nSan Pietroburgo.\nA seguito della creazione della Soci\u00e9t\u00e9 G\u00e9n\u00e9rale Immobili\u00e8re a Parigi che si occup\u00f2 della realizzazione di svariati edifici ubicati sugli Champs-Elys\u00e9es, tra cui l\u2019omonimo teatro di cui Gualino ottenne una quota di propriet\u00e0 come azionista, egli invest\u00ec in un ambizioso quanto faraonico progetto immobiliare promosso dalla Duma a San Pietroburgo, che era una capitale europea in forte espansione e che ormai superava il milione e mezzo di abitanti.\nLa discussione del progetto urbanistico definitivo richiese alcuni mesi di intense trattative con il governo locale tramite Alexander Gourevich, un fidato interlocutore di Gualino, che nelle prime settimane del 1913 port\u00f2 la Soci\u00e9t\u00e9 G\u00e9n\u00e9rale Immobili\u00e8re a ottenere l\u2019incarico di bonificare una consistente area di ben 270 ettari della penisola urbana alla foce della Neva, per costruire decine di nuovi isolati residenziali provvisti di ampi viali pavimentati in legno dotati di tram e fognature. I lavori richiesero altrettanti mesi e cifre ingenti che Gualino ottenne mediante vari finanziamenti dalla Banca Agricola di Casale, dalla Banca Biellese e dalla Hambros Bank di Londra, che garant\u00ec un capitale iniziale di oltre due milioni e mezzo di sterline. Con questa mossa Gualino divenne il principale fornitore di legname e cemento di questo progetto ma anche uno dei pi\u00f9 noti immobiliaristi europei dell\u2019epoca.\nI lavori si conclusero assai rapidamente e nell\u2019estate del 1914 i coniugi Gualino si recarono a San Pietroburgo per presenziare alla solenne cerimonia di inaugurazione e alla prima asta di vendita dei lotti immobiliari realizzati fissata per il 31 luglio. Tuttavia l\u2019instabile situazione politica europea, ormai alla vigilia del primo conflitto mondiale, e il crescente fermento della Russia che port\u00f2 alla Rivoluzione d'ottobre del 1917, stravolsero completamente i loro piani e costrinsero i coniugi Gualino a una tempestiva fuga dalla Russia quantomeno rocambolesca; a seguito di un fortunoso rientro attraversando una Germania in subbuglio che preparava azioni di guerra, riuscirono a rientrare in Italia attraverso la Svizzera.\nGualino non fece pi\u00f9 ritorno a San Pietroburgo e dovette altres\u00ec arginare le sommosse create dagli scioperi che colpirono anche le proprie aziende italiane. Soltanto nel 1917 egli dovette amaramente constatare che la nuova situazione politica della Russia era ormai fuori controllo e la Rivoluzione Bolscevica, che mirava a statalizzare ogni propriet\u00e0, gli avrebbe sottratto ogni diritto sui grandi complessi immobiliari di San Pietroburgo, che da allora venne rinominata Leningrado. Ma Gualino, giocando d'anticipo, aveva gi\u00e0 venduto gran parte degli edifici pochi anni prima a banche e investitori russi locali.\nLa SNIA, la UNICA la URI e il successo imprenditoriale.\nL'attivit\u00e0 di Gualino prosegu\u00ec la sua ascesa continuando a investire nel mercato immobiliare d\u2019oltralpe e inoltre, nell\u2019autunno del 1914, a seguito di un primo viaggio negli Stati Uniti, ebbe l\u2019intuizione di ampliare il raggio d\u2019azione del suo operato. Dopo aver raggiunto New York a bordo del \"Lusitania\", incontr\u00f2 Solomon R. Guggenheim, la cui fama di grande collezionista d\u2019arte era nota in tutto il mondo. Fu pi\u00f9 volte ospite della sua dimora di Manhattan ed ebbero modo di parlare di arte, di collezionismo ma anche di affari, conoscendo anche altri eminenti personaggi dell\u2019alta societ\u00e0 americana tra cui la famiglia Kennedy.\nDa questa sua prima esperienza americana matur\u00f2 l\u2019idea di investire nell\u2019importazione di carbone dagli Stati Uniti, poich\u00e9 l\u2019imminente guerra e il crescente sviluppo dell\u2019industria in Europa e in Italia costituivano un\u2019incessante domanda di energia. Nel 1915 Gualino decise che i tempi erano maturi, pertanto fond\u00f2 a New Orleans la Shipbuilding Company e la Marine and Commerce Corporation of America con sede a New York e, tornato a Torino, fond\u00f2 la Societ\u00e0 Navigazione Italo Americana (SNIA); inoltre, per ovviare agli ingenti costi di nolo delle navi, Gualino propose al giovane Giovanni Agnelli di entrare in societ\u00e0 con lui per far costruire una flotta di ventidue navi cargo che commission\u00f2 in parte ai cantieri navali della Piaggio di Riva Trigoso. Nel corso del 1916 le prime navi cargo della SNIA solcarono l\u2019Atlantico importando ingenti quantit\u00e0 di carbone dagli Stati Uniti che, come acquirente principale, ebbero proprio la stessa FIAT ma anche il Governo italiano, decretando la SNIA uno dei maggiori fornitori di combustibile del Paese.\nContemporaneamente, l\u2019alleanza dell\u2019Italia con la Francia nel contesto bellico, inoltre, favor\u00ec Gualino nel continuare a operare anche sul mercato francese, dove continu\u00f2 a investire gli enormi profitti recentemente derivati dalla SNIA nel settore immobiliare, acquistando e costruendo ulteriori edifici a ridosso degli Champs-Elys\u00e9es a Parigi.\nAlla fine del 1918 Riccardo Gualino era diventato uno dei personaggi pi\u00f9 influenti e facoltosi della finanza europea, capace di muoversi abilmente attraverso le oscillazioni del mercato, operando con grande intuizione ed equilibrismo e manovrando ingenti capitali che gli permisero di acquisire il controllo di svariate societ\u00e0 nei pi\u00f9 differenti settori: acquis\u00ec quote della Renault e della Ford France, acquist\u00f2 partecipazioni dell\u2019industria dolciaria Tobler e, dopo aver acquistato alcune piccole banche con cui era indebitato come il Credito Piemontese, la Banca Cravario &amp; C., la Banca Biellese e la Banca Agricola di Casale, fond\u00f2 a Torino la Banca Agricola Italiana, di cui divenne il principale azionista di riferimento.\nNel 1919 Gualino e consorte decisero di trasferirsi a Torino, ormai fulcro delle molteplici attivit\u00e0 economiche che videro Gualino concentrarsi sul crescente evolversi dell\u2019industria, con l'acquisto della casa automobilistica SPA, della Societ\u00e0 Idroelettrica Piemontese (SIP) ma anche di quote azionarie del quotidiano torinese La Stampa, della Banca Commerciale Italiana e della FIAT. \nFu proprio divenendo azionista della FIAT che il rapporto con Agnelli si consolid\u00f2 particolarmente, poich\u00e9 l'acquisto delle azioni da parte di Gualino si rivel\u00f2 cruciale per scongiurare l'ostile tentativo di acquisizione da parte della famiglia Perrone di Genova nel 1920, che controllava il mercato siderurgico con l'Ansaldo. Gualino si schier\u00f2 dunque a fianco di Giovanni Agnelli condividendo con lui il pacchetto azionario di controllo ma la vera svolta fu la successiva cessione delle proprie azioni FIAT ad Agnelli, che consent\u00ec a quest'ultimo di realizzare quell'ambizione personale che nutriva da lungo tempo, ovvero ottenere la maggioranza dell'azienda di cui era direttore generale gi\u00e0 da anni; fu probabilmente per questo debito di riconoscenza che Agnelli nomin\u00f2 Gualino vicepresidente della FIAT, mentre il neopresidente della FIAT Giovanni Agnelli venne nominato vicepresidente della SNIA.\nCon il recente acquisto di Palazzo L\u00e0scaris Gualino aveva stabilito il suo quartier generale. Il prestigioso edificio storico torinese a poca distanza da piazza Solferino fu per molti anni la sede della SNIA e di altre sue societ\u00e0 a essa collegate. Tuttavia, a guerra finita la domanda di carbone era drasticamente diminuita e la SNIA non rivestiva pi\u00f9 un\u2019importanza cos\u00ec strategica, pertanto le priorit\u00e0 erano altre e il settore chimico, foriero di nuove scoperte, rappresentava una nuova frontiera da esplorare e, poich\u00e9 da buon biellese era anche un ottimo conoscitore del settore tessile, nel 1920 Gualino acquist\u00f2 il brevetto per l\u2019Italia per la realizzazione del rayon, ovvero un nuovo tessuto sintetico del tutto simile alla seta ma infinitamente pi\u00f9 resistente e realizzabile artificialmente a un costo assai pi\u00f9 basso. La crisi dell'industria serica dovuta all'azione parassita della filossera degli anni passati aveva fatto ridurre clamorosamente la produzione di seta, di cui il Piemonte era sempre stato un importante produttore, pertanto questo nuovo materiale avrebbe cambiato le sorti dell\u2019economia del settore e altres\u00ec consentito a Gualino di ampliare ulteriormente i propri orizzonti commerciali. \nFu cos\u00ec che nel 1920 la SNIA assorb\u00ec la Societ\u00e0 Viscosa di Pavia, la Italiana Fabbriche Viscosa di Venaria, la Italiana Seta Artificiale di Cesano Maderno e fu rinominata SNIA Viscosa; in seguito Gualino acquis\u00ec anche la Rumianca e la Bombrini Parodi Delfino, aziende chimiche che fornivano un supporto di ricerca e le materie prime necessarie al processo di produzione dei filati.\nOltre a quello del rayon Gualino acquis\u00ec anche uno specifico brevetto per realizzazione della \"salpa\", una sorta di similpelle ricavata da scarti di lavorazione e residui alimentari; fu cos\u00ec che poco tempo dopo fond\u00f2 la General Salpa, con stabilimenti in Italia, Francia, Connecticut e la sede legale a Terranova, in Canada, dove Gualino possedeva anche uno stabilimento di lavorazione del merluzzo.\nNonostante gli investimenti dislocati un po\u2019 in tutto il mondo, la Francia fu una seconda patria per gli interessi e l\u2019attivit\u00e0 imprenditoriale di Gualino. I suoi prolungati soggiorni a Parigi gli consentirono di entrare in contatto con molte personalit\u00e0 di spicco del mondo della finanza, nonch\u00e9 dell'arte e dello spettacolo, e con la moglie Cesarina divennero assidui frequentatori dell\u2019Op\u00e9ra ma anche di teatri minori di avanguardia artistica. \nTramite le sue molteplici frequentazioni riusc\u00ec ad acquisire anche partecipazioni della Banque Dubois, che gli consentirono di ottenere il controllo azionario di importanti realt\u00e0 produttive francesi del settore tessile come la Blanchisseries de Thaon, la Etablissements Mar\u00e9chal, le filande alsaziane della Bloch e la Chaussures Fran\u00e7aises, un colosso da circa diecimila dipendenti, con svariati punti vendita sul territorio.\nDurante uno dei suoi frequenti soggiorni nella capitale francese Gualino conobbe il finanziere Albert Oustric che, mediante la banca omonima, gli consent\u00ec di penetrare ulteriormente il mercato francese acquisendo anche quote azionarie della Peugeot, dell\u2019azienda produttrice di linoleum Sarlino, della nascente compagnia aerea belga Sabena e della societ\u00e0 petrolifera belgo-rumena Romana-Belgiana de Petrol. Nel frattempo Gualino, che aveva gi\u00e0 costituito la Soci\u00e9t\u00e9 G\u00e9n\u00e9rale Immobili\u00e8re nel 1912, fond\u00f2 anche la Soci\u00e9t\u00e9 Anonyme des Caf\u00e9s et Restaurants che deteneva la propriet\u00e0 di alcuni famosi bistrot parigini, del famoso Colis\u00e9e, del Th\u00e9atre des Champs Elys\u00e9es e quote azionarie dei celebri grandi magazzini Le Bon March\u00e9.\nA Torino, mentre la SNIA Viscosa otteneva un crescente successo con il grande stabilimento torinese di Abbad\u00eca di Stura e apriva nuovi stabilimenti nel resto del Piemonte, Gualino continu\u00f2 a rivelarsi un imprenditore eclettico, poliedrico e imprevedibile, tanto che volle investire anche nel settore alimentare; grazie ai suoi innumerevoli viaggi e alla sua conoscenza del mondo egli intu\u00ec che l\u2019economia del futuro si sarebbe basata sul consumo di massa. \nLa situazione economica torinese e, pi\u00f9 in generale quella italiana, era in crescita tuttavia alcuni settori, come quello alimentare, non erano particolarmente floridi, malgrado la grande tradizione e la qualit\u00e0 dei prodotti.\nAlla luce di questo, Gualino nel 1923 propose ai produttori torinesi di cioccolato in difficolt\u00e0 di unirsi in una societ\u00e0, replicando la stessa scelta vincente che lo condusse a istituire la UNICEM anni prima a Casale Monferrato e fond\u00f2 la Unione Nazionale Italiana Cioccolato e Affini (UNICA), a cui aderirono Michele Talmone, la Moriondo&amp;Gariglio, la Cioccolato Bonatti, la Gallettine &amp; Dora Biscuits e altri piccoli produttori locali con una quota minoritaria. \nLo stabilimento della UNICA venne realizzato a Torino, lungo corso Francia e, con i suoi 100.000 metri quadri di superficie, fu tra i pi\u00f9 grandi d'Italia e inoltre vantava caratteristiche d\u2019avanguardia a vantaggio delle condizioni dei lavoratori: padiglioni luminosi e ariosi, un laboratorio chimico sperimentale, un reparto specifico per la produzione di imballi e confezioni, un centralino telefonico e una grande mensa per gli oltre 1.800 dipendenti. \nContemporaneamente alla fondazione della UNICA, Gualino acquis\u00ec anche la celebre azienda siciliana Florio, nota per le famose cantine di marsala, i prodotti alimentari di altissima qualit\u00e0 e, inoltre, egli acquis\u00ec anche la Cinzano, storica azienda piemontese produttrice di liquori e alcolici.\nL\u2019attivit\u00e0 di Gualino continu\u00f2 a ritmo incessante ed era volta a diversificare interessi e investimenti. Sono anni in cui il progresso tecnologico, accelerato dagli eventi bellici, aveva portato grandi e importanti innovazioni, tra cui la radio.\nGualino conobbe personalmente Guglielmo Marconi a Londra, dove egli aveva fondato la Marconi Company Ltd. e dove Gualino stesso aveva investimenti presso la Hambros Bank. In seguito invit\u00f2 Marconi a Sestri Levante, dove Gualino aveva fatto costruire tre residenze a picco sul mare, tra cui una torre in cui Marconi effettu\u00f2 esperimenti, mentre nell'antistante baia ormeggi\u00f2 il suo celebre panfilo \"Elettra\".\nMarconi godeva comprensibilmente di una grande stima e si era arricchito enormemente grazie al suo geniale brevetto che segn\u00f2 una svolta storica, Gualino quindi intu\u00ec che i tempi erano maturi affinch\u00e9 anche in Italia vi fosse una societ\u00e0 che fabbricasse su sua licenza apparecchi radiofonici e che inoltre gestisse il recentissimo mercato della radiofon\u00eca, poich\u00e9 la radio sarebbe stata destinata anch\u2019essa a diventare un prodotto di massa che ogni italiano avrebbe presto avuto in casa. Nel 1924 nacque cos\u00ec la Societ\u00e0 Italiana Radio Audizioni Circolari (SIRAC) che, in seguito alla fusione della Radiofono controllata dallo stesso Marconi, divenne Unione Radiofonica Italiana (URI), ovvero il primo ente italiano a ottenere, con il Regio Decreto 2191 del 27 novembre 1924, la \u00abconcessione esclusiva dei servizi radioauditivi circolari su tutto il territorio nazionale e sulle colonie\u00bb.\nQuesto ennesimo traguardo, insieme all\u2019acquisto della Fabbrica Italiana Pianoforti (FIP) di Torino, avvicin\u00f2 maggiormente Gualino al settore dello spettacolo, poich\u00e9 conobbe anche Guido Maggiorino Gatti, un giovane ingegnere della FIP con la passione per la musica, l\u2019opera e il teatro. \nAnche Gualino nutriva la stessa passione per le arti e ancor di pi\u00f9 sua moglie Cesarina, che viveva costantemente immersa in un\u2019atmosfera di grande fermento artistico che animava la loro dimora di Torino, grazie alla costante presenza delle sue amiche danzatrici russe, figlie di quel Gourevich di San Pietroburgo che organizz\u00f2 la trattativa per la costruzione dei nuovi quartieri, e dei maggiori esponenti dell\u2019arte contemporanea dell\u2019epoca come Felice Casorati e il gruppo dei Sei di Torino, di cui il pittore torinese era illustre caposcuola. Ad aggiungersi a questo vivacissimo cenacolo artistico che alloggiava in pianta stabile a casa Gualino vi fu Lionello Venturi, celebre critico artistico e docente universitario che Gualino conobbe nel 1918 e divenne presto un suo prezioso collaboratore ma anche un importante consigliere e amico con cui resteranno in stretto contatto durante tutto l\u2019arco della loro vita.\nLa grande sete di arte e cultura che si respirava in casa port\u00f2 i coniugi Gualino a realizzare un primo teatro privato nella loro dimora torinese di via Galliari, dove poter mettere in scena piccoli spettacoli di avanguardia artistica e dare cos\u00ec sfogo alle proprie passioni culturali, attraendo un piccolo ma selezionato pubblico tra cui spiccavano eminenti intellettuali dell'epoca come Luigi Einaudi e Piero Gobetti.\nQuesta prima avventura personale port\u00f2 tuttavia a una successiva impresa decisamente pi\u00f9 importante, ovvero all\u2019apertura del Teatro di Torino, acquisito nel 1925 con l\u2019acquisto del vecchio Teatro Scribe di via Verdi, ormai in disuso. Gualino ne fu il finanziatore, il mecenate e lo fece ristrutturare completamente dotandolo delle pi\u00f9 moderne apparecchiature di diffusione sonora e si avvalse della collaborazione di Gigi Chessa e Felice Casorati, coinvolse pienamente anche Lionello Venturi e infine affid\u00f2 la direzione artistica al giovane ingegnere della FIP, Guido Maggiorino Gatti.\nLe attivit\u00e0 di Gualino andarono moltiplicandosi cos\u00ec come i profitti. Palazzo Lascaris pur essendo una sede prestigiosa divenne insufficiente a ospitare tutti gli uffici a tal punto che si rese necessaria la scelta di un luogo pi\u00f9 grande, una nuova sede. Gualino volle che il nuovo edificio fosse l\u2019emblema delle proprie aziende, ovvero che esprimesse un condensato di modernit\u00e0, rigore ed efficienza, con una particolare attenzione all\u2019architettura contemporanea d\u2019avanguardia che traeva spunto dal Bauhaus. Fu cos\u00ec che nel 1928 nacque l\u2019idea di Palazzo Gualino, un nuovo edificio pluripiano affacciato sul vicino Parco del Valentino e la cui progettazione fu interamente affidata a due architetti di spicco per l\u2019epoca: Giuseppe Pagano (architetto) e Gino Levi-Montalcini, gi\u00e0 impegnati nella progettazione del transatlantico \"California\", sempre commissionato da Gualino stesso. L\u2019edificio fu realizzato in poco tempo e detenne il primato di unico edificio italiano realizzato appositamente per ospitare unicamente uffici e, declamato dalla stampa di settore, divenne uno dei maggiori esempi di Razionalismo italiano.\nOltre a quest\u2019ultimo progetto Gualino si fece promotore anche di un grande piano di ristrutturazione del centro di Torino, specialmente per quanto riguardava la zona adiacente alla vecchia via Roma, ormai troppo stretta e angusta. Dai progetti preliminari si intuiva una grande trasformazione dell'area urbana interessata che prevedeva anche la realizzazione di una metropolitana sotterranea sull'esempio di Parigi e Londra che Gualino ben conosceva e i cui treni elettrici sarebbero stati prodotti dalla Piaggio mediante una sua azienda consociata. Tuttavia, dopo aver presentato alcuni progetti preliminari al Comune di Torino, il progetto della nuova via Roma si aren\u00f2 e fu momentaneamente accantonato.\nIl difficile rapporto con il fascismo e la crisi.\nL\u2019attivit\u00e0 di Gualino prosegu\u00ec febbrilmente e i suoi interessi economici spaziavano ormai dalla finanza all\u2019industria meccanica, navale, tessile e petrolchimica, dal settore alimentare a quello immobiliare. \nInoltre la sua passione per l\u2019arte e il collezionismo lo port\u00f2 a pubblicare in tiratura limitata un prestigioso volume intitolato \"La Collezione Gualino\", curato dal critico Lionello Venturi. La sua attivit\u00e0 di mecenate continu\u00f2 anche con il Teatro di Torino, dove andarono in scena rappresentazioni d'avanguardia che, pur attraendo illustri autori stranieri e italiani come Brecht e Pirandello, non sempre incontravano il favore del pubblico, ormai sempre pi\u00f9 orientato verso gusti pi\u00f9 retorici e nazionalistici tanto cari al regime fascista.\nPur non osteggiando apertamente il fascismo, Gualino tuttavia non ne fu mai un convinto sostenitore e il suo orientamento profondamente liberale lo condusse a muovere anche alcune critiche all'operato del Governo, specialmente riguardo alle scelte di natura economica come il decreto che stabil\u00ec la \"Quota 90\", un complesso progetto di rivalutazione monetaria della Lira volto a contrastare la predominanza della Sterlina ma che effettivamente in seguito si rivel\u00f2 controproducente per l'economia italiana del tempo. A questo proposito Gualino os\u00f2 anche scrivere una lettera personale al Duce con cui, seppur garbatamente, motivava le sue critiche a tale operazione illustrandogli altres\u00ec le non trascurabili conseguenze negative che ci\u00f2 avrebbe inevitabilmente comportato.\nA questa sua missiva non vi fu alcuna risposta, tuttavia il 17 novembre 1927 Gualino sub\u00ec una prima e inaspettata battuta d'arresto poich\u00e9, malgrado la concessione di dieci anni conferita tre anni prima alla URI, il governo fascista con il Regio Decreto n. 2207 stabil\u00ec la trasformazione dell'URI in EIAR, affidandone la gestione della radiofonia per i successivi venticinque anni sotto il diretto controllo del Ministero delle Comunicazioni presieduto da Costanzo Ciano, consuocero di Benito Mussolini.\nMalgrado questo smacco Gualino, che era negli Stati Uniti per la sua terza volta, guard\u00f2 oltre e concluse un promettente accordo con la RKO Pictures, aggiudicandosi i diritti per l'Europa di molti titoli prodotti dalla casa cinematografica statunitense. Il Cinema costituiva ormai un nuovo orizzonte da esplorare.\nAl suo ritorno a Torino, Gualino rassegn\u00f2 le dimissioni dall'incarico di vicepresidente della FIAT e si lanci\u00f2 in un nuovo settore, quello delle corse ippiche. Approfittando del rinnovo del consiglio di amministrazione della Societ\u00e0 Torinese per le Corse di Cavalli, introdusse al suo interno Giuseppe Gurgo Salice, fratello di sua moglie Cesarina, e contemporaneamente acquist\u00f2 un vasto lotto di terreno alla periferia della citt\u00e0, dove fece costruire l\u2019Ippodromo Mirafiori, una trionfale struttura progettata dall\u2019ingegner Vittorio Tornielli. Contestualmente prese contatti con l\u2019inglese Gordon Plummer, uno dei pi\u00f9 esperti allevatori di cavalli da competizione, per creare una propria scuderia sportiva in grado di competere con successo a livello nazionale nei maggiori ippodromi.\nNella primavera del 1928 Gualino commission\u00f2 una nuova residenza progettata dagli architetti Busiri Vici, gi\u00e0 autori dei tre castelli di Sestri Levante realizzati pochi anni prima. L\u2019edificio venne realizzato a Torino, su un terreno in collina acquistato da una nobile famiglia torinese e verr\u00e0 nominato Villa Gualino. L'avveniristica struttura sorprese per le sue caratteristiche da architettura d\u2019avanguardia ispirata ai pi\u00f9 moderni principi del Razionalismo, con ampi locali per ospitare le numerose opere della Collezione Gualino, che ormai contava centinaia di pezzi di enorme valore e a cui ultimamente si erano aggiunti anche autori contemporanei come Modigliani, Fattori, Manet, Picasso e Chagall.\nMalauguratamente nel 1929, anno notoriamente funesto per l'economia del tempo, la Banca Agricola Italiana di cui Gualino era azionista di maggioranza present\u00f2 un bilancio preoccupante, che esponeva l\u2019istituto di credito a una sofferenza superiore ai due terzi dell\u2019attivo. La Banca Agricola Italiana era una delle principali finanziatrici degli affari di Gualino che, comunque, continuavano a creare profitti anche grazie agli investimenti intrapresi mediante la francese Banque Oustric, con cui egli raggiungeva un giro di affari di circa un miliardo di franchi. Tuttavia, in seguito al verificarsi di alcuni disordini presso le filiali della Banca Agricola Italiana, affollate di correntisti allarmati che ritiravano denaro, la Banca d\u2019Italia convoc\u00f2 Gualino a Roma per avere un colloquio con il Ministro delle Finanze Antonio Mosconi e il Governatore Bonaldo Stringher, vecchio amico di Gualino. \nGrazie alla conoscenza di lunga data con Stringher, Gualino ottenne delle particolari agevolazioni e un versamento di duecento milioni di lire a favore della Banca Agricola Italiana, nonch\u00e9 la concessione di un credito personale di novanta milioni di lire, in cambio dell\u2019acquisto di tutte le azioni della General Salpa e della UNICA che possedeva la Banca d\u2019Italia.\nSuperata questa prima crisi finanziaria, Gualino riprese a gestire i propri affari, a seguire i lavori di completamento di Villa Gualino e a organizzare una prima mostra alla Galleria Sabauda per esporre la propria collezione. \nNel febbraio del 1930, in occasione di una prima al Teatro Regio a seguito dell'inaugurazione della mostra, i coniugi Gualino ebbero altres\u00ec il privilegio di conoscere personalmente il principe Umberto e la sua consorte Maria Jos\u00e9, con la quale Cesarina intrecci\u00f2 presto un'assidua frequentazione.\nTuttavia i guai non sarebbero ancora finiti. Nel luglio del 1930 i tecnici della SNIA Viscosa resero noto al consiglio di amministrazione i preoccupanti dati di una relazione effettuata sugli effetti dell'esposizione al solfuro di carbonio utilizzato per la produzione massiva del rayon; essi si rivelarono effettivamente dannosi per la salute dei lavoratori con disturbi che variavano dai pi\u00f9 lievi come la cefalea ai pi\u00f9 gravi o fatali come la sterilit\u00e0 e l\u2019avvelenamento.\nIl 1\u00ba ottobre 1930, a seguito del discorso del Duce per l\u2019inaugurazione del nuovo Palazzo delle Corporazioni, in cui Mussolini defin\u00ec con chiare allusioni alcuni imprenditori italiani \u00abacrobati dell\u2019industria e della finanza disinvoltamente temerari, la cui gamma va dal cemento alla cioccolata, dal piombo alla seta artificiale\u00bb, Gualino venne nuovamente convocato dalla Banca d\u2019Italia a Roma. Il Ministro delle Finanze Antonio Mosconi e il nuovo Governatore Vincenzo Azzolini chiesero a Gualino di fornire maggiori garanzie, poich\u00e9 effettivamente le cambiali emesse dalla Banque Oustric non risultavano pi\u00f9 affidabili secondo i rapporti della Commissione Rischi della Banca d\u2019Italia, pertanto la richiesta formalizzata dal Governatore Azzolini si rivel\u00f2 pi\u00f9 severa del previsto e assolutamente priva di termini di contrattazione: Gualino avrebbe dovuto fornire nuovi titoli bancari a garanzia per saldare un debito residuo di sessantasei milioni di lire e quindi ipotecare tutte le propriet\u00e0 immobiliari di Torino, Cereseto, Mombello Monferrato e Sestri Levante; infine gli venne imposto anche di cedere allo Stato a titolo perenne e gratuito l\u2019intera Collezione Gualino, al tempo esposta temporaneamente alla Galleria Sabauda di Torino.\nA peggiorare la situazione economica gi\u00e0 piuttosto compromessa di Gualino vi fu il successivo crollo della Borsa di Parigi e il fallimento della Banque Oustric, con il conseguente arresto di Albert Oustric il 21 novembre 1930 sotto l\u2019accusa di bancarotta fraudolenta. In Francia si grid\u00f2 allo scandalo poich\u00e9, da ci\u00f2 che venne chiamato \"le grand bordel du 1930\", emerse che Albert Oustric avrebbe concluso affari poco chiari con Marthe Hanau, un\u2019intraprendente quanto spudorata faccendiera esperta di finanza che oper\u00f2 con la complicit\u00e0 dell\u2019ex Ministro delle Finanze francese Raoul P\u00e9ret, che era candidato alla Presidenza della Repubblica ma anche avvocato di fiducia di Oustric stesso e colpevole, a sua volta, di aver favorito oltremodo la quotazione sovrastimata delle azioni SNIA presso la Borsa di Parigi.\nGualino, ormai nell\u2019occhio del ciclone, nel dicembre del 1930 tent\u00f2 di correre ai ripari prendendo contatti con la Hambros Bank di Londra, con cui mantenne sempre ottimi rapporti, fissando un urgente incontro per la fine di gennaio del 1931; tuttavia l\u2019evoluzione dei fatti non fu a suo favore.\nIl confino a Lipari.\nIl 19 gennaio 1931 Gualino venne arrestato da due funzionari dell\u2019OVRA che lo prelevarono dalla sua abitazione di Torino, in via Galliari 28 e lo condussero prima in Questura e poi al carcere Le Nuove, in attesa dell\u2019emanazione del decreto che lo condann\u00f2 a cinque anni di confino presso l\u2019isola di Lipari per \u00abaver arrecato grave nocumento all\u2019economia nazionale\u00bb.\nIl 21 gennaio fu condotto a Messina in treno, poi trasferito a Milazzo e da l\u00ec in traghetto fino a Lipari, dove altri gendarmi lo accolsero con la consueta diffidenza riservata agli esuli e gli resero note le severe regole a cui avrebbe dovuto sottostare. Tuttavia Gualino, potendo ancora contare su delle risorse economiche residue e forse grazie anche alla sua empat\u00eca, ebbe modo di trovare alloggio autonomamente presso un\u2019abitazione di una famiglia che gli affitt\u00f2 una modesta stanza, evitando cos\u00ec di soggiornare nell\u2019affollato dormitorio comune.\nDurante il periodo di confino la moglie Cesarina si trasfer\u00ec con i figli a Casale Monferrato presso la propria famiglia, mentre Gualino si confront\u00f2 con la solitudine, occupando il tempo leggendo e scrivendo. Egli realizz\u00f2 alcuni manoscritti tra cui \"Frammenti di vita\", una sorta di autobiografia, \"Tim e Tom in America\" un racconto di fantasia, poi \"Solitudine\" e infine \"Uragani\", un romanzo sulla grande crisi finanziaria del 1929 negli Stati Uniti.\nNel frattempo a Torino le principali aziende italiane di sua propriet\u00e0 vennero spartite tra i maggiori investitori dell'epoca. La SNIA fu acquistata da Senatore Borletti, gi\u00e0 proprietario della Rinascente, che la rilanci\u00f2 avviando la produzione del lanital, un nuovo filato acrilico derivato dalla caseina. La UNICA venne acquistata dalla Venchi, guidata da Gerardo Gobbi, mentre la Banca Agricola Italiana fu assorbita dall'Istituto Bancario San Paolo di Torino. Altre aziende minori furono invece acquistate dalla IFI di Giovanni Agnelli, che acquist\u00f2 all'asta anche Palazzo Gualino e vi stabil\u00ec i propri nuovi uffici; lo stesso Agnelli acquist\u00f2 all\u2019asta fallimentare anche l\u2019intero complesso dell\u2019Ippodromo di Mirafiori, che per\u00f2 fece prontamente radere al suolo per far costruire il nuovo stabilimento industriale Fiat Mirafiori, completato nel 1939.\nAnche le propriet\u00e0 immobiliari di Gualino furono confiscate e in parte messe all\u2019asta. Villa Gualino, l'abitazione sulla collina torinese in cui non abit\u00f2 mai, venne acquisita dal Comune di Torino che la convert\u00ec in una colonia elioterapica, con l'aggiunta di decori fascisti, busti e statue di Mussolini.\nI tre castelli di Sestri Levante furono venduti all'asta e successivamente trasformati in albergo, mentre la villa di Mombello e il castello di Cereseto rimasero chiusi e invenduti; anche l\u2019abitazione di via Galliari rimase chiusa ma venne svaligiata poco tempo dopo. Infine chiuse i battenti anche il Teatro di Torino, fulcro di un periodo di grande avanguardia artistica, per poi essere acquistato all'asta dall'EIAR che vi stabil\u00ec il primo Auditorium d'Italia e la sede dell'Orchestra Sinfonica Nazionale.\nIl lungo periodo di confino venne interrotto soltanto da un brevissimo permesso che il Governo italiano dovette concedere a Gualino per condurlo, sotto scorta, al confine italofrancese di Ventimiglia per presenziare all\u2019interrogatorio che la Magistratura francese aveva previsto nel corso del processo Oustric. Tuttavia, a causa dell\u2019enorme mole di materiale cartaceo da esaminare, l\u2019interrogatorio non ebbe luogo nel padiglione di legno allestito per l\u2019occasione presso il confine, pertanto Gualino ottenne un ulteriore permesso speciale per espatriare e venne consegnato alla polizia francese, che lo condusse al tribunale di Nizza per un interrogatorio di svariate ore.\nRientrato a Lipari, Gualino ricevette la prima visita di sua moglie Cesarina che soggiorn\u00f2 un po\u2019 di tempo con lui. In seguito ricevettero anche la visita dell\u2019amico Lionello Venturi che si accomiat\u00f2 da loro prima del suo trasferimento a Parigi, dal momento che il Governo fascista imponeva a ciascun docente universitario il giuramento di fedelt\u00e0 al regime. Un'altra visita inaspettata fu quella di Arnoldo Mondadori, a cui Gualino consegn\u00f2 personalmente i propri manoscritti nella speranza di pubblicarne un libro.\nTuttavia il confino a Lipari termin\u00f2 prima del previsto, poich\u00e9 nel maggio del 1932 Gualino fu trasferito a Cava de' Tirreni per circa quattro mesi, probabilmente anche grazie all'interessamento della principessa Maria Jos\u00e9 in seguito alle richieste avanzatele da Cesarina. Fu cos\u00ec che Riccardo Gualino venne rilasciato e dichiarato libero il 18 settembre dello stesso anno, seppur con un\u2019interdizione ai pubblici incarichi per dieci anni e il divieto temporaneo di dimora a Roma.\nParigi, Portofino e il ritorno alla quotidianit\u00e0.\nNel settembre del 1932 i coniugi Gualino decisero di trasferirsi a Parigi dove, comunque, Gualino aveva mantenuto la sede della Holding France, che gestiva le varie propriet\u00e0 della Soci\u00e9t\u00e9 G\u00e9nerale Immobili\u00e8re e quelle della Soci\u00e9t\u00e9 Anonyme des Caf\u00e9s et Restaurants, nonch\u00e9 titoli di altri investimenti in molte attivit\u00e0 commerciali francesi; inoltre Gualino poteva altres\u00ec contare su un cospicuo patrimonio personale versato su conti esteri della Hambros Bank di Londra e della Zurich Bank di Zurigo.\nDopo aver scontato una pena detentiva residua di una settimana, Gualino torn\u00f2 a essere un uomo libero anche per il Governo francese e, finalmente riavvicinatisi, Cesarina e Riccardo presero casa vicino a Neuilly-sur-Seine, in una villa denominata \"Malmaison\" e Gualino affid\u00f2 gli incarichi direttivi e la gestione dei propri affari al fidato cognato Giuseppe Gurgo Salice. Contemporaneamente Gualino ebbe in animo di fondare la Lux Compagnie Cin\u00e9matografique de France, per sfruttare quei diritti di proiezione che alcuni anni prima aveva acquistato in America dalla RKO Films.\nA Parigi Gualino incontr\u00f2 nuovamente molti vecchi amici tra cui Lionello Venturi ma anche l\u2019ex direttore del quotidiano torinese La Stampa Curzio Malaparte e inoltre ebbe modo di conoscere lo stimolante ambiente artistico di Montmartre e di riallacciare rapporti con svariati personaggi dell\u2019alta societ\u00e0 francese e inglese, tra cui i Chamberlain e la loro nipote Evelyn Herbert. Fu proprio grazie all\u2019antica amicizia con i Chamberlain e con la giovane Evelyn che i coniugi Gualino ebbero modo di affittare Villa Altachiara a Portofino e trasferirvisi definitivamente nel 1933.\nIn questa grande casa a picco su uno dei pi\u00f9 suggestivi golfi della Liguria i Gualino vi abitarono per molti anni, pur mantenendo un profilo pi\u00f9 riservato rispetto ai ruggenti anni della giovent\u00f9 ma continuando comunque a ricevere personaggi di alto livello, come Edoardo Agnelli e Virginia Bourbon del Monte, Pietro Badoglio, Luigi Pirandello, Felice Casorati e l'illustre Sir Winston Churchill, che fu ospitato a Villa Altachiara in pi\u00f9 occasioni.\nLa guerra, il trasferimento a Roma e il cinema.\nCon il rientro in Italia Gualino riprese gradualmente il controllo della Rumianca e fond\u00f2 a Torino la Compagnia Italiana Cinematografica Lux, con Ermanno Gurgo Salice come presidente e Guido Maggiorino Gatti come amministratore delegato, inoltre anche il figlio Renato Gualino inizi\u00f2 a lavorare in questa nuova attivit\u00e0. La sede legale e gli uffici erano a Torino e le eventuali riprese cinematografiche erano girate in alcuni dei tanti teatri di posa presenti in citt\u00e0, tuttavia con la nascente Cinecitt\u00e0 che il Governo fascista stava realizzando nella periferia romana, era chiaro che la nuova capitale italiana del Cinema sarebbe presto diventata Roma.\nTuttavia l\u2019imminente incubo di una nuova guerra si profilava all\u2019orizzonte e presto buona parte delle aziende italiane di Gualino vennero confiscate e convertite alla produzione bellica. Gli anni della seconda guerra mondiale scorsero lenti ma al riparo dalle sciagure che viceversa investirono le grandi citt\u00e0 italiane compresa Torino, che ebbe la sventura di essere tra gli obiettivi pi\u00f9 duramente colpiti del Paese. I bombardamenti di Torino del 1944 provocarono danni ingenti, vennero pesantemente danneggiate gran parte delle industrie, tra cui lo stabilimento FIAT del Lingotto e quello di Mirafiori, inaugurato pochi anni prima. Anche lo stabilimento della SNIA di Abbad\u00eca di Stura sub\u00ec gravi danni e, dove le bombe non distrussero obiettivi strategici o militari, finirono con il colpire abitazioni ed edifici pubblici, tra cui la vecchia casa dei Gualino in via Galliari 28 e il Teatro di Torino di via Verdi, che furono entrambi distrutti.\nAl termine della guerra Gualino ricevette una lettera di ringraziamento scritta dallo stesso Ivanoe Bonomi, presidente del Comitato di Liberazione Nazionale, per il grande supporto economico che segretamente forn\u00ec alla Resistenza durante gli ultimi, concitati mesi del conflitto. Lo stesso Bonomi, in seguito fondatore del Partito Democratico dei Lavoratori, propose a Gualino anche di entrare in politica, tuttavia Gualino declin\u00f2 l\u2019offerta.\nNel 1948 Gualino e consorte si trasferirono a Roma, dapprima risiedendo a Villa Caetani, un lugubre edificio neogotico sull'Esquilino acquistato da una nobile famiglia romana, e poi in un luminoso attico acquistato in Salita dei Parioli 23, agli ultimi piani di una palazzina bianca razionalista progettata dagli architetti Busiri Vici. Nella capitale Gualino ritrov\u00f2 anche il suo amico Lionello Venturi che, dopo anni trascorsi a Parigi, torn\u00f2 a insegnare in Italia, presso l'Universit\u00e0 La Sapienza di Roma. \nLa passione per l'arte dei coniugi Gualino rest\u00f2 immutata e se in passato avevano sostenuto il gruppo dei Sei di Torino, a Roma continuarono il loro mecenatismo sostenendo i timidi pittori del cosiddetto \"Rinnovamento\", tra cui: Scipione, Guttuso, Mario Mafai, Fausto Pirandello, Amerigo Bartoli, Toti Scialoja, Roberto Melli, Filippo de Pisis, Massimo Campigli, Giacomo Manz\u00f9 e Armando Spadini.\nL\u2019attivit\u00e0 professionale di Gualino, nonostante l\u2019interdizione dai pubblici incarichi, prosegu\u00ec attraverso suo figlio Renato e collaboratori di comprovata fiducia. Riacquisito il controllo della Rumianca, Gualino ottenne il brevetto per l\u2019Italia del PVC, ovvero la nuova formula per la produzione di plastica a base di cloruro di polivinile e divenne il primo industriale italiano ad avviare la produzione di un materiale plastico, facendo realizzare ad Assemini, in provincia di Cagliari, il pi\u00f9 grande stabilimento italiano per la lavorazione del PVC, che divent\u00f2 presto uno dei materiali pi\u00f9 utilizzati al mondo.\nGualino, inoltre, prosegu\u00ec con l\u2019attivit\u00e0 di produttore cinematografico a capo della Lux Film, che realizz\u00f2 i primi successi del cinema italiano, unitamente alla fiorente attivit\u00e0 di doppiaggio che Gualino aveva avviato grazie alla fondazione della Fonolux. \nLa personale amicizia con autori e registi come Luchino Visconti, Luigi Comencini, Giuseppe De Santis, Pietro Germi, Mario Monicelli e Carlo Ponti, porter\u00e0 Gualino alla produzione di grandi successi del Neorealismo interpretati dai maggiori attori del tempo come Tot\u00f2, Marcello Mastroianni, Vittorio Gassman, Anna Magnani, Claudia Cardinale, Virna Lisi e Alida Valli. L\u2019industria dell\u2019intrattenimento diede i risultati sperati, poich\u00e9 gli oscuri anni della guerra favorirono la frequentazione spensierata del cinema nel tempo libero, in un\u2019Italia ancora povera e in cui le automobili erano ancora poche. Sorsero i vari \"Cinema Lux\" nelle maggiori citt\u00e0 italiane, come Torino, Milano, Roma, Bologna, Genova e Trieste, dove la Lux stessa distribuiva i film che produceva e tra cui i maggiori successi furono: \"Proibito rubare\" (1948), \"Riso amaro\" (1949), \"In nome della legge\" (1949), \"Non c'\u00e8 pace tra gli ulivi\" (1950), \"Senso\" (1954) e \"I soliti ignoti\" (1958).\nGli ultimi anni e la morte.\nGualino trascorse gli ultimi anni della sua vita vivendo tra l\u2019attico di Roma e Villa Giullarino, sulle colline di Firenze, insieme alla moglie Cesarina. A Torino vi si recava di rado, soltanto per far visita alla figlia Lilly, cieca dalla nascita, che viveva con una badante. Il figlio Renato viveva a Roma con la moglie Mirella Garofalo e il figlio Riccardo Jr. e con il tempo subentr\u00f2 all\u2019attivit\u00e0 del padre, a capo della Lux Film.\nIl 24 maggio 1959 Gualino e sua moglie Cesarina si recarono per l\u2019ultima volta insieme a Torino in occasione della cerimonia per la riacquisizione della nota Collezione Riccardo Gualino da parte della Galleria Sabauda, presieduta dalla Sovrintendente ai Beni Culturali Noemi Gabrielli e dal sindaco Amedeo Peyron. Nel 1961 venne a mancare l'amico Lionello Venturi, a cui i Gualino furono legati da una lunga e profonda amicizia e grazie al quale scelsero gran parte dei pezzi della loro collezione.\nRiccardo Gualino mor\u00ec nella sua villa di Firenze il 6 giugno 1964 in seguito a un ictus. Come da suo desiderio le esequie si svolsero in forma laica e strettamente privata, venendo quindi sepolto nel cimitero di Oropa, in provincia di Biella. L'eredit\u00e0 fu suddivisa in parti eguali tra la vedova Cesarina e i due figli Lilly e Renato.\nCesarina Gurgo Salice continu\u00f2 a vivere agiatamente a Roma spendendo gran parte delle proprie sostanze e ivi si spense a 102 anni il 4 agosto 1992. Fu tumulata nella stessa tomba di famiglia accanto al marito.\nMecenatismo.\nLa passione per l\u2019arte di Riccardo Gualino, coadiuvata dalla moglie Cesarina, lo spinse ad acquistare svariate e importanti opere d\u2019arte in giro per l\u2019Europa, tanto da costituire gradualmente una sempre pi\u00f9 nutrita collezione. La conoscenza con Lionello Venturi fu probabilmente di grande aiuto poich\u00e9 dalla loro amicizia nacque un'assidua frequentazione che consent\u00ec al noto studioso di consigliare molti degli acquisti di quella che divenne la Collezione Riccardo Gualino.\nLa Collezione Riccardo Gualino.\nDal 2015 la Collezione Riccardo Gualino \u00e8 ospitata al terzo piano della Manica Lunga di Palazzo Reale. Le opere che si possono ammirare oggi costituiscono presumibilmente soltanto una buona parte della collezione originaria ceduta alla Galleria Sabauda nel 1930 e poi confiscata dalla Banca d\u2019Italia nel 1931 a seguito della crisi finanziaria che travolse Gualino. Alcuni altri elementi della collezione andarono dispersi in lasciti, compravendite, trafugamenti o dislocazioni, come accadde per la \"Madonna Gualino\", che per molti anni fece parte dell'arredo dell\u2019Ambasciata d'Italia a Londra.\nIl paziente lavoro di Noemi Gabrielli, gi\u00e0 a partire dal 1956, fu quello di recuperare quanto pi\u00f9 possibile la maggior parte delle opere della Collezione Gualino per farla ritornare a Torino, in esposizione permanente presso le sale della Galleria Sabauda.\nEssa comprende mobilio, reperti archeologici, tappeti, monili, statue, ceramiche e opere pittoriche di Giotto, Cimabue, Duccio di Buoninsegna, Botticelli, Andrea di Bartolo, Mantegna, Andrea Pisano, Filippo Lippi, Paolo Veronese, Tiziano, ma anche moltissimi dipinti di autori di arte moderna e contemporanea di cui tuttavia sono rimasti soltanto alcuni esemplari di Morandi, Modigliani, Carr\u00e0 e Casorati.\nIl Teatro di Torino.\nL\u2019arte e la cultura che si respiravano costantemente in casa Gualino li portarono a realizzare dapprima un piccolo teatro privato nella loro dimora torinese di via Galliari 28, dove poter mettere in scena brevi spettacoli di avanguardia artistica e dare cos\u00ec sfogo alle proprie passioni culturali, attraendo un piccolo ma selezionato pubblico.\nQuesta prima avventura personale condusse tuttavia all\u2019acquisto del vecchio Teatro Scribe e, dopo un attento restauro seguito dal critico d'arte Lionello Venturi e avvalendosi del contributo del noto pittore Gigi Chessa, lo rinomin\u00f2 Teatro di Torino. \nNonostante l\u2019intento del celebre imprenditore mecenate fosse quello di finanziare un teatro d'avanguardia, dove concertisti e compagnie di prosa di alto livello si esibissero fuori dal repertorio tradizionale, per l\u2019inaugurazione tenutasi il 26 novembre del 1925 venne scelto di portare in scena l\u2019opera di Gioacchino Rossini \"L\u2019italiana in Algeri\", con un grande fondale dipinto da Gigi Chessa.\nLa direzione artistica fu affidata a Guido Maggiorino Gatti che in seguito scrittur\u00f2 le migliori compagnie di prosa del tempo e, con slancio innovativo, scelse di rappresentare anche opere di Alfano, Bloch, Casella, Hindemith, K\u00f3daly, Malipiero, Perrachio, Pizzetti e Prokof'ev che fu personalmente ospite nel 1929. Numerose e apprezzatissime furono le rappresentazioni di autori contemporanei come Berthold Brecht, Luigi Pirandello ed Enrico Prampolini, di cui successivamente furono anche rappresentate alcune opere d'avanguardia ispirate alla corrente futurista, fino ad arrivare a ospitare inconsuete rappresentazioni giapponesi del teatro kabuki.\nContestualmente, andarono sviluppandosi anche un'orchestra stabile di altissimo livello, finanziata dallo stesso Gualino e diretta dal maestro Vittorio Gui, e una prestigiosa scuola di danza che si avvalse della partecipazione di Isadora Duncan, Bella Hutter, Raja Markmann e della stessa Cesarina Gurgo Salice.\nArchivi.\nLa documentazione relativa a parte dell'attivit\u00e0 imprenditoriale di Riccardo Gualino, fondatore della SNIA, si trova presso l'archivio della societ\u00e0, conservato a Milano, parte presso la stessa SNIA Spa nel fondo omonimo e parte nei fondi \"SNIA - sezione d'archivio c/o Caffaro in outsourcing\" (estremi cronologici: 1919-1988) e \"Snia fibre spa\" (estremi cronologici: 1988-1998) presso Caffaro Spa che, con un accordo interno, conserva e gestisce l'archivio della societ\u00e0 SNIA dalla quale \u00e8 controllata.\nLa documentazione fotografica relativa all'attivit\u00e0 di Gualino nel settore dell'industria cioccolatiera \u00e8 conservata presso l'Archivio storico del Comune di Torino, nel fondo Venchi Unica s.a.."}
{"id": "671796", "revid": "4327", "url": "https://it.wikipedia.org/wiki?curid=671796", "title": "Leopardo indiano", "text": ""}
{"id": "671797", "revid": "125862273", "url": "https://it.wikipedia.org/wiki?curid=671797", "title": "Gavazzi", "text": "I Gavazzi sono un'importante famiglia della borghesia e nobilt\u00e0 della Lombardia orientale. Capostipite della famiglia fu Carlo Francesco (1688-1733), mercante di Chiavenna, suo figlio Pietro Antonio fu padre di Giuseppe Antonio Gavazzi (1768-1835) fondatore della Gavazzi e Quinterio. Pietro Gavazzi (1803-1874), figlio di Giuseppe Antonio, banchiere e fondatore del setificio Pietro Gavazzi e F.lli, fu padre di Egidio (1846-1910) e Pio (1848-1927).\nLa ricchezza della famiglia \u00e8 legata alla propriet\u00e0 dello stabilimento Gavazzi di Desio, fondato nel 1869 da Egidio Gavazzi, figlio di Giuseppe Antonio Gavazzi, e rimasta di propriet\u00e0 della famiglia fino al 1992, arrivando a impiegare 4700 persone.\nEgidio Gavazzi in seguito fu sindaco della citt\u00e0 dal 1883 fino al 1910, anno della sua morte.\nL'attivit\u00e0 tessile.\nSu impulso della famiglia, la ditta Gavazzi divenne un esempio di capitalismo illuminato: vi erano implementate alcune pratiche innovative per l'epoca tra cui l'istituzione di asili nido aziendali, la concessione di permessi speciali alle lavoratrici divenute madri, l'istituzione di una mensa e di una mutua, che curava anche la distribuzione di viveri per migliorare le condizioni dei lavoratori. L'impianto produttivo era d'avanguardia, con i primi telai meccanici per la lavorazione della seta, usati anche per la costruzione del dirigibile \"Citt\u00e0 di Milano\".\nAlla morte di Egidio l'azienda fu diretta dal fratello Pio, dal figlio di quest'ultimo Antonio (1875-1948) e dai figli di Egidio Simone (1878 -1963) e Luigi (1880-1917)\nL'attivit\u00e0 bancaria.\nGiuseppe Gavazzi (1877-1949), figlio primogenito di Egidio, senatore dal 1939, sedette nel consiglio di amministrazione del Banco Ambrosiano di Milano dal 1904..\nNel 1937 compr\u00f2 la maggioranza del Lanificio Lanerossi e cliniche e miniere in Alto Adige. Suo figlio Rodolfo (1908-1995) continu\u00f2 ad occuparsi della Lanerossi fino al 1962 mentre suo figlio Franco (1904-1984), rimase nel consiglio dell'Egidio e Pio Gavazzi.\nLa banca della famiglia, nata il 4 agosto 1909 come cassa rurale locale e promossa da Egidio Gavazzi, \u00e8 diventata l'attuale Banco Desio, appartenente al gruppo bancario omonimo, di cui la famiglia \u00e8 tuttora azionista di maggioranza. Alla fondazione nessun membro della famiglia prese ruoli formali, preferendo non apparire tra i fondatori: solo nel 1909 Luigi entr\u00f2 nel Consiglio di Amministrazione. \nNel 1929 la famiglia acquis\u00ec il controllo dell'istituto, quando i cugini Gino (erede di Egidio) e Giulio Gavazzi (figlio di Pio Gavazzi, fratello di Egidio) ne ottennero la maggioranza e la presidenza. Sia Pio sia Giulio furono sindaci della citt\u00e0, rispettivamente dal 1910 al 1920 e dal 1926 al 1931: tre generazioni della famiglia si erano succeduti nella carica di podest\u00e0 cittadino.. \nAnche Andreina Gavazzi Costa Kuliscioff fu socia della banca, nel 1921, e Gino Gavazzi, genero di Alberto Pirelli avendone sposata la figlia Rosa, ne fu presidente fino alla morte avvenuta nel 1931. \nAltre attivit\u00e0 imprenditoriali.\nIl fratello di Gino, Giuseppe, tenne il ruolo di presidente dell'Agraria Desana e fu consigliere del fratello nelle questioni sociali ed economiche. Egidio Gavazzi (1937-2021), figlio di Gino e omonimo del capostipite, \u00e8 stato socio accomandatario di Pirelli fino al novembre 1983, mentre il cugino Leopoldo \u00e8 rimasto nella societ\u00e0 pi\u00f9 a lungo. Ludovico Gavazzi \u00e8 stato nonno di Emanuele Dubini, industriale e anch'egli socio accomandatario della Pirelli.\nCarlo Gavazzi, fratello di Giulio, fu azionista ed amministratore del Cappellificio Carozzi, all'epoca azienda di spicco della Brianza per quanto in difficolt\u00e0.\nIl nipote di Giuseppe, Carlo Gavazzi, ha fondato nel 1957 l'omonima multinazionale dell'ingegneria Carlo Gavazzi Impianti.\nOggi le numerose societ\u00e0 che fanno capo alla Carlo Gavazzi sono raccolte in una holding con sede in Svizzera.\nIl ruolo sociale e politico.\nLa famiglia all'inizio del XX secolo si ramific\u00f2 notevolmente, e venne a imparentarsi con molte famiglie nobili o benestanti della societ\u00e0 milanese, tra cui i Pirelli.\nNel 1904 Luigi Gavazzi, figlio secondogenito di Egidio ed erede di uno dei pi\u00f9 cospicui patrimoni d'Italia, spos\u00f2 con rito religioso Andreina Costa Kuliscioff, figlia del rivoluzionario socialista Andrea Costa e di Anna Kuliscioff: l'evento suscit\u00f2 scalpore tra i politici e la stampa socialista dell'epoca, e tenne banco per mesi nelle cronache politiche e nelle pagine rosa.\nLa famiglia Gavazzi era in ottimi rapporti con Achille Ratti, concittadino che sarebbe diventato papa nel 1922. Il padre di Ratti fu dipendente della tessitura. Durante la carriera di Ratti, la famiglia gli fu vicina, coordinando i festeggiamenti per il suo arcivescovado prima e per l'ascesa al soglio pontificio poi: l'operazione non era semplice, dovendo mettere d'accordo tutte le famiglie notabili della citt\u00e0, non sempre in buoni rapporti. \nI Gavazzi erano in buoni rapporti con rappresentanti politici sia di destra che di sinistra: tra i primi vi era il senatore 'cattolico' Carlo Ottavio Cornaggia, mentre tra i secondi spiccava Filippo Turati e gli esponenti della famiglia Costa-Kuliscioff.\nIl figlio primogenito di Luigi Gavazzi, Luigi Jr., ebbe un ruolo nell'organizzazione della fuga in Francia di Turati nel 1926, quando fu minacciato dall'ascesa del potere fascista.\nIl ramo della famiglia Gavazzi discendente da Pio Gavazzi fu pi\u00f9 vicino alle posizioni mussoliniane, mentre il ramo di Egidio fu sempre vicino alla Chiesa cattolica. Pur in presenza di questi orientamenti di fondo, un figlio di Pio, Giulio Gavazzi, podest\u00e0 di Desio dal 1926 al 1932, ha fatto erigere a sue spese nella piazza principale della citt\u00e0, un grande monumento a Pio XI, opera di Albert Dressler, per celebrare i Patti lateranensi, nonostante questi non avessero ottenuto grande consenso popolare in Brianza, area spiccatamente liberale.\nLa situazione attuale.\nL'attuale presidente della banca \u00e8 Agostino Gavazzi, erede della famiglia.\nNel CdA sedevano, negli anni ottanta, quattro membri della famiglia. \nNel 1986 il gruppo della famiglia poteva vantare un indebitamento pari a zero, 300 miliardi di lire di fatturato, 1600 dipendenti e sette miliardi di lire di utile netto"}
{"id": "671799", "revid": "112839569", "url": "https://it.wikipedia.org/wiki?curid=671799", "title": "Malattia di Aujeszky", "text": "La malattia di Aujeszky, detta anche morbo di Aujesky o pseudorabbia, \u00e8 una malattia virale del suino causata da un \"Varicellovirus\" (\"Herpesvirus suino\" 1).\nStoria.\nLa malattia \u00e8 stata osservata per la prima volta nel 1813 nel bestiame allevato negli Stati Uniti, e descritta nella letteratura scientifica per la prima volta nel 1902 dal veterinario ungherese Alad\u00e1r Aujeszky . Gli animali colpiti manifestavano un prurito estremo e andavano incontro a morte, di conseguenza la malattia venne definita con il termine \"mad-itch\", ossia prurito furioso. Il nome di \"quot\", ovvero \"Pseudorabbia\", venne utilizzato in Svizzera per la prima volta nel 1849 poich\u00e9 i segni clinici manifestatesi nel bestiame erano molto simili a quelli della rabbia.\nEpidemiologia.\nOltre ai suini, il virus colpisce anche altri mammiferi (bovini, ovini, cani, gatti, volpi) e in queste specie pu\u00f2 provocare una encefalomielite .\nEziologia.\nNel 1902 Aujeszky stabil\u00ec come di origine non batterica l'agente eziologico e nel 1910 Schmiedhofer conferm\u00f2 con esperimenti di filtrazione che l'agente era di tipo virale. Nel 1934 Sabin e Wrigth identificarono il virus responsabile come un \"Herpesvirus\" immunologicamente collegato ad \"Herpes simplex\" e ad \"Herpes B virus\".\nPrima del 1960 la malattia acquist\u00f2 una certa importanza nell'est Europa mentre negli Stati Uniti non fu considerata economicamente rilevante. Successivamente, la Pseudorabbia emerse come importante patologia negli Stati Uniti e nella maggior parte delle aree del mondo dove i suini erano allevati. Sono state postulate diverse eventualit\u00e0 per cui si \u00e8 notato questo netto aumento della prevalenza di tale patologia.\nPrima di tutto potrebbero essere emersi dei ceppi pi\u00f9 virulenti. Un secondo motivo potrebbe riguardare il declino del colera suino e lo sviluppo di efficaci vaccini verso quest'ultimo e test diagnostici specifici. Prima dello sviluppo della tecnica degli anticorpi fluorescenti, casi di Pseudorabbia potrebbero essere stati confusi con casi di colera suino. Il siero iperimmune suino \u00e8 stato spesso utilizzato insieme con virus di colera suino virulento come facente parte del regime vaccinale. Shope nel 1935 dimostr\u00f2 che la maggior parte del siero conteneva sia anticorpi virali della Pseudorabbia che del colera suino, i quali procuravano immunit\u00e0 passiva ad entrambe le patologie. Il terzo motivo riguarda il drammatico cambiamento nel management dei suini durante gli ultimi 30 anni e l'avvento di un sistema di reclusione totale con un ampio numero di animali e il continuo inserimento della prole hanno creato un ambiente che facilita il mantenimento e la diffusione di un virus all'interno dell'allevamento. \nLa malattia di Aujeszky pu\u00f2 assumere connotazioni diverse in funzione dell'et\u00e0; infatti nei giovani non \u00e8 infrequente il riscontro di encefalite acuta, di polmonite negli adulti e di ipofertilit\u00e0 ed aborto nei riproduttori. Il virus pu\u00f2 colpire anche molti altri mammiferi domestici e non, (volpe, furetto, cane, mangusta, etc.) determinano costantemente una encefalite acuta ad esito infausto nell'arco delle 48 ore dopo dalla comparsa dei primi sintomi (2). La malattia di Aujeszky o Pseudorabbia \u00e8 una delle pi\u00f9 gravi cause di ingenti perdite economiche in allevamenti suinicoli in Europa, America del nord, America sud-orientale. Non \u00e8 stata ancora diagnosticata in Australia e Giappone.\nTrattamento.\nIl trattamento \u00e8 prevalentemente costituito dalla vaccinazione, infatti \u00e8 obbligatorio in Italia la vaccinazione per i suini per questa malattia. Infatti con il DDS 3822/2014, riguardante il piano regionale di controllo ed eradicazione della malattia di Aujeszky, \u00e8 stato varato un piano nazionale di obbligo di vaccinazione per i suini degli allevamenti da riproduzione, questo sotto l\u2019indicazione dell\u2019UE."}
{"id": "671800", "revid": "81195", "url": "https://it.wikipedia.org/wiki?curid=671800", "title": "Emil Hermann Fischer", "text": ""}
{"id": "671801", "revid": "124123", "url": "https://it.wikipedia.org/wiki?curid=671801", "title": "Aristide Tanzi", "text": "Biografia.\nAristide Tanzi nasce a Livorno nel 1942. Laureatosi in giurisprudenza nell'Universit\u00e0 di Siena con una tesi in diritto amministrativo, collabora, in seguito, con il Ministero dell'Interno e ricopre, giovanissimo, l'incarico di commissario prefettizio.\nAllievo di Renato Treves, ha insegnato Filosofia del diritto, Sociologia del diritto e Teoria generale del diritto nell'Universit\u00e0 degli Studi di Siena, nell'Universit\u00e0 degli Studi di Cagliari, nell'Universit\u00e0 degli Studi di Milano e, infine nell'Universit\u00e0 di Milano Bicocca.\n\u00c8 scomparso a Milano nel 2005."}
{"id": "671803", "revid": "767487", "url": "https://it.wikipedia.org/wiki?curid=671803", "title": "Il suo tipo di donna", "text": "Il suo tipo di donna (\"His Kind of Woman\") \u00e8 un film del 1951 diretto da John Farrow e Richard Fleischer.\n\u00c8 un poliziesco americano in bianco e nero con protagonisti Robert Mitchum e Jane Russell, e con la partecipazione di Vincent Price, Raymond Burr e Charles McGraw.\nTrama.\nNick Ferraro, un boss in esilio nella lussureggiante Baja California, invita in Messico Dan Milner, un giocatore professionista d'azzardo, e la sua donna Lenore Brent. I due presto scopriranno che il loro misterioso ospite, proprietario di una bisca clandestina, ha dei segreti da nascondere.\nMilner cercher\u00e0 di scoprire la verit\u00e0, grazie anche all'aiuto del suo amico Mark Cardigan, un eccentrico e vanesio attore ormai sul viale del tramonto.\nProduzione.\nLa post-produzione della pellicola fu abbastanza tormentata perch\u00e9 il produttore Howard Hughes non fu soddisfatto del lavoro del regista John Farrow, e incaric\u00f2 Richard Fleischer di tagliare alcune scene e girarne di nuove. Hughes organizz\u00f2 anche un team di sceneggiatori che riscrissero completamente la sceneggiatura originale.\nAccoglienza.\nA dispetto delle voci sui problemi di produzione, la pellicola fu un successo al botteghino, diventando un film culto del genere, pur non avendo una ottima distribuzione.\nCritica.\nLa pellicola \u00e8 un noir particolare e affascinante, oltre ad avere, infatti, i classici elementi del poliziesco (la figura dell'antieroe perduto in un mondo di loschi figuri e di risse) si inserisce una love story tra il protagonista (Robert Mitchum) e il personaggio di Jane Russell. Le scene finali sono cos\u00ec bizzarre per un poliziesco che potrebbero sembrare pi\u00f9 adatte ad una commedia di Abbott e Costello che ad un noir."}
{"id": "671805", "revid": "1319085", "url": "https://it.wikipedia.org/wiki?curid=671805", "title": "Caso Montesi", "text": "Il caso Montesi fu un fatto di cronaca nera avvenuto in Italia il 9 aprile 1953, inerente alla morte della ventunenne Wilma Montesi (3 febbraio 1932 - 9 aprile 1953). Il caso ebbe grande rilievo mediatico a causa del coinvolgimento di numerosi personaggi di spicco nelle indagini successive al presunto delitto. Rimane un caso irrisolto a partire dalla causa del decesso della giovane.\nStoria.\nIl ritrovamento.\nSabato 11 aprile 1953, giorno della vigilia di Pasqua, sulla spiaggia di Torvaianica, presso Roma, venne rinvenuto il corpo senza vita della ventunenne romana Wilma Montesi, scomparsa il 9 aprile precedente.\nLa Montesi era una ragazza di origini modeste, figlia di un falegname e nata nel 1932 a Roma, dove risiedeva in via Tagliamento. Al momento della sparizione era fidanzata e in procinto di sposarsi con un agente di polizia, al momento in servizio a Potenza. Era considerata molto bella, con qualche aspirazione a entrare nel mondo del cinema (aveva anche preso parte ad alcuni film come comparsa o in piccoli ruoli), il cui centro si trovava presso la capitale, a Cinecitt\u00e0, ed era da tutti descritta come riservata e signorile, impegnata a mettere a punto il corredo in vista delle imminenti nozze, programmate per il Natale successivo.\nIl corpo, rinvenuto da un manovale, Fortunato Bettini, che stava facendo colazione presso la spiaggia, appariva riverso prono sulla battigia, immerso in acqua solo dalla parte della testa. La giovane donna era parzialmente vestita e gli abiti erano zuppi d'acqua; non aveva pi\u00f9 indosso le scarpe, la gonna, le calze e il reggicalze, ed era sparita anche la borsa.\nLe prime testimonianze.\nAlla notizia del ritrovamento i giornali dedicarono ampi articoli, anche se gli inquirenti avevano interdetto alla stampa l'accesso alla camera mortuaria dove era conservato il corpo. Tuttavia, con uno stratagemma, il cronista giudiziario del \"Messaggero\", Fabrizio Menghini, riusc\u00ec a introdurvisi e a vedere il corpo. La descrizione che ne fece il giorno dopo, sulle colonne del quotidiano romano, permise al padre della ragazza, Rodolfo Montesi, di presentarsi per il riconoscimento del cadavere.\nDalla ricostruzione degli ultimi movimenti emerse che la ragazza non era rientrata a casa per cena la sera del 9 aprile, contrariamente alle proprie abitudini. La madre, insieme all'altra figlia, Wanda, aveva trascorso il pomeriggio al cinema assistendo alla proiezione del film \"La carrozza d'oro\" e afferm\u00f2 che Wilma aveva declinato l'invito a unirsi a loro, perch\u00e9 non le piacevano i film con Anna Magnani, aggiungendo che forse sarebbe uscita per una passeggiata. Al rientro, le due donne constatarono che Wilma era assente, ma \u2013 stranamente \u2013 aveva lasciato in casa i documenti e alcuni gioielli di modesto valore, dono del fidanzato, che abitualmente indossava quando usciva. La portiera dello stabile in cui vivevano i Montesi afferm\u00f2 di averla vista uscire intorno alle 17:30 e di non averla pi\u00f9 vista in seguito.\nAlcuni testimoni affermarono di averla vista sul treno che da Roma portava a Ostia verso le 18:00: tra Ostia e Torvaianica vi sono una ventina di chilometri. Il titolare di un chiosco di cartoline situato nei pressi della spiaggia di Ostia sostenne di aver conversato con una giovane apparentemente somigliante alla Montesi, che aveva acquistato una cartolina illustrata e accennato all'intenzione di spedirla al fidanzato a Potenza.\nL'ipotesi scartata del suicidio e la chiusura del caso.\nIl corpo venne portato presso l'Istituto di Medicina Legale di Roma, dove venne eseguita l'autopsia: i medici affermarono che la probabile causa della morte sarebbe stata una \u00absincope dovuta a un pediluvio\u00bb, concludendo che, con molta probabilit\u00e0, la sfortunata ragazza aveva approfittato della gita al mare per mangiare un gelato (i cui resti furono rinvenuti nello stomaco) e fare un pediluvio in acqua di mare per alleviare una fastidiosa irritazione ai talloni di cui \u2013 a detta dei familiari \u2013 soffriva da qualche tempo. Per fare ci\u00f2, la Montesi si sarebbe sfilata scarpe e calze e, molto probabilmente, anche gonna e reggicalze, per poi immergersi in acqua, venendo tuttavia colta da un malore che il medico legale ricolleg\u00f2 al fatto che la ragazza si trovasse nei giorni del ciclo mestruale. Una volta scivolata in acqua priva di sensi, la Montesi sarebbe annegata.\nLa distanza tra Ostia (il presumibile ultimo avvistamento della ragazza) e il punto del ritrovamento venne giustificata sostenendo che lo spostamento del corpo fosse stato dovuto a una complessa combinazione di correnti marine. Dall'autopsia emerse che la ragazza era ancora vergine e non aveva subito violenza, come evidenziato dal fatto che il volto era ancora perfettamente truccato e lo smalto sulle unghie delle mani intatto, ma in seguito tuttavia un altro medico, il professor Pellegrini, afferm\u00f2 che la presenza di sabbia nelle parti intime della ragazza poteva essere spiegata solo come conseguenza di un tentativo di violenza. Non vennero rinvenute tracce di stupefacenti o di alcool nel suo corpo.\nL'ipotesi dell'incidente fu considerata attendibile dalla polizia, che chiuse il caso, nonostante alcune stranezze.\nIpotesi alternative.\nPiero Piccioni.\nNonostante la chiusura del caso, la stampa si mostr\u00f2 scettica. Il \"Roma\", quotidiano monarchico napoletano, il 4 maggio cominci\u00f2 ad avanzare l'ipotesi di un complotto per coprire i veri assassini, che sarebbero stati alcuni potenti personaggi della politica: l'ipotesi presentata nell'articolo \"Perch\u00e9 la polizia tace sulla morte di Wilma Montesi?\", a firma Riccardo Giannini, ebbe largo seguito. A capo di questa campagna mediatica, vi erano prestigiose testate nazionali, quali il \"Corriere della Sera\" e \"Paese Sera\", e piccole testate scandalistiche, quali \"Attualit\u00e0\", ma grande protagonista, in senso mediatico, fu il cronista del \"Messaggero\" Fabrizio Menghini, che aveva seguito il caso sin dall'inizio. La notizia, comunque, si diffuse su quasi tutte le testate locali e nazionali.\nIl 24 maggio 1953 un articolo di Marco Cesarini Sforza, pubblicato sulla rivista comunista \"Vie Nuove\", cre\u00f2 molto scalpore: uno dei personaggi apparsi nelle indagini e presumibilmente legati alla politica, sinora definito \u00abil biondino\u00bb, venne identificato nella persona di Piero Piccioni. Piccioni era un noto musicista jazz (noto col nome d'arte Piero Morgan), fidanzato di Alida Valli e figlio di Attilio Piccioni, Vicepresidente del Consiglio, Ministro degli Esteri e fra i massimi esponenti della Democrazia Cristiana. Il nome di \u00abbiondino\u00bb era stato attribuito al giovane da \"Paese Sera\", in un articolo del 5 maggio, in cui si raccontava di come avesse portato in questura gli indumenti mancanti alla ragazza assassinata. L'identificazione con Piero Piccioni era un fatto noto a tutti i giornalisti, ma nessuno ne aveva mai svelata l'identit\u00e0 al grande pubblico. Su \"Il merlo giallo\", testata di destra, era addirittura apparsa gi\u00e0 ai primi di maggio una vignetta satirica in cui un reggicalze, tenuto nel becco da un piccione viaggiatore, veniva portato in questura, un chiaro riferimento all'uomo politico e al delitto.\nLa notizia suscit\u00f2 un certo clamore, perch\u00e9 venne pubblicata poco prima delle elezioni politiche del 1953, ma l'estate successiva, segnata dalla caduta del governo De Gasperi e dalle polemiche per la cosiddetta \u00ablegge truffa\u00bb, trascorse comunque senza che la vicenda riaffiorasse nelle cronache. Piero Piccioni querel\u00f2 per diffamazione il giornalista e il direttore del periodico \"Vie nuove\", Fidia Gambetti. Sforza venne sottoposto a un duro interrogatorio. Lo stesso PCI, movimento di riferimento del giornale e unico beneficiario \u00abpolitico\u00bb dello scandalo, disconobbe l'operato del giornalista, accusato di sensazionalismo e minacciato di licenziamento. Nemmeno sotto interrogatorio Cesarini Sforza cit\u00f2 mai direttamente il nome della fonte da cui ufficialmente veniva la notizia, limitandosi ad affermare che provenisse da \u00abambienti dei fedeli di De Gasperi\u00bb.\nAnche il padre del giornalista, un influente docente di filosofia all'Universit\u00e0 La Sapienza, sugger\u00ec al figlio di ritrattare, consiglio vivamente sostenuto anche dal celebre avvocato Francesco Carnelutti, che aveva preso le parti dell'accusa per conto di Piccioni. L'avvocato di Marco Cesarini Sforza, Giuseppe Sotgiu (gi\u00e0 presidente dell'Amministrazione provinciale di Roma ed esponente del PCI) si accord\u00f2 col collega, e il 31 maggio Cesarini Sforza ritratt\u00f2 le sue affermazioni. Come ammenda, vers\u00f2 50.000 lire in beneficenza alla \"Casa di amicizia fraterna per i liberati dal carcere\" e in cambio Piccioni lasci\u00f2 cadere l'accusa. Nonostante nell'immediato lo scandalo per la DC apparisse cos\u00ec escluso, ormai il nome di Piccioni era stato citato ed in seguito sarebbe ritornato alla ribalta.\nAdriana Bisaccia e l'ipotesi dei \u00abcapocottari\u00bb.\nIl 6 ottobre 1953, sul periodico scandalistico \"Attualit\u00e0\", il giornalista e direttore della testata, Silvano Muto, pubblic\u00f2 un articolo, \"La verit\u00e0 sul caso Montesi\". Muto aveva condotto un'indagine giornalistica nel \u00abbel mondo\u00bb romano, basandosi sul racconto di un'attrice ventitreenne che sbarcava il lunario facendo la dattilografa, tale Adriana Concetta Bisaccia. La ragazza aveva raccontato al giornalista di aver partecipato con Wilma a un'orgia, che si sarebbe tenuta a Capocotta, presso Castel Porziano e non distante dal luogo del ritrovamento. In quell'occasione avevano avuto modo di incontrare alcuni personaggi famosi, principalmente nomi noti della nobilt\u00e0 della capitale e figli di politici della Repubblica italiana. Stando al racconto della Bisaccia, la Montesi avrebbe assunto un quantitativo letale di droga \u2013 a detta della Bisaccia, \u00absigarette drogate\u00bb \u2013 e alcool, e avrebbe avuto un grave malore. Il corpo esanime sarebbe stato trasportato da alcuni partecipanti all'orgia sulla spiaggia, dove fu abbandonato. Tra i nomi citati nell'articolo, vi erano quelli di Piero Piccioni e del marchese Ugo Montagna, proprietario della tenuta di Capocotta. I partecipanti all'orgia, definiti dalla stampa \u00abcapocottari\u00bb, rappresentavano l'alta societ\u00e0 romana, ed era facile vedere dietro l'operato delle forze dell'ordine un disegno volto a proteggere questi personaggi.\nSilvano Muto fu convocato dal Procuratore della Repubblica, Angelo Sigurani, il quale volle sapere ci\u00f2 che Muto aveva sostenuto. Ma poich\u00e9 il direttore di \"Attualit\u00e0\" non forn\u00ec adeguate e convincenti spiegazioni, venne imputato per aver diffuso \u00abnotizie false e tendenziose atte a turbare l'ordine pubblico\u00bb. Il caso della morte di Wilma Montesi fin\u00ec archiviato, mentre Silvano Muto fu costretto a tornare in tribunale per essere giudicato. Querelato anche da Montagna, Muto in principio ritratt\u00f2 parzialmente le proprie tesi, affermando che erano prodotti dell'immaginazione, salvo poi rinnegare la ritrattazione. Anche la Bisaccia, impaurita e forse minacciata, sment\u00ec le sue dichiarazioni e il testo di Muto.\nLa deposizione di Moneta Caglio.\nDopo il racconto della Bisaccia, una seconda ragazza rilasci\u00f2 un'altra deposizione compromettente. La donna, Maria Augusta Moneta Caglio Bessier d'Istria, detta \u00abMarianna\u00bb, \u00abAnnamaria\u00bb o \u00abil cigno nero\u00bb, soprannome inventato da Camilla Cederna (per via del lungo collo, portava appunto dei tipici anelli di ottone, e dell'abito nero alla moda esistenzialista che indossava quando venne ritratta la prima volta), era figlia di un notaio di Milano, intelligente e dotata di buona dialettica, e come la Bisaccia stava cercando di arrivare al mondo del cinema. Proprio a Roma era diventata amante di Montagna, marchese di San Bartolomeo, e personaggio attorno a cui ruotava il mondo dei vip romani. Gi\u00e0 la ragazza aveva incontrato il procuratore Sigurani due volte e in entrambe le occasioni aveva reso una deposizione sulla vicenda, sempre ignorata. La Caglio, che aveva avuto con Montagna un'affettuosa amicizia e che proprio in quel periodo si stava guastando, affermava che la Montesi fosse diventata la nuova amante di Montagna e di essere a conoscenza della verit\u00e0 dei fatti: narr\u00f2 di avere sentito una telefonata tra Montagna e Piero Piccioni, con quest'ultimo che chiedeva all'amico di accompagnarlo da Tommaso Pavone, capo della polizia, perch\u00e9 gli stavano addossando la responsabilit\u00e0 della morte della ragazza.\nTornata dal padre a Milano, si rivolse allo zio, parroco di Lomazzo, per chiedere istruzioni su come agire. Il sacerdote indirizz\u00f2 la ragazza da un sacerdote gesuita, padre Alessandro Dall'Oglio, al quale la Caglio consegn\u00f2 un memoriale in cui confermava la responsabilit\u00e0 di Piccioni e Montagna secondo quanto scritto dai giornali. Tramite l'opera di Dall'Oglio, il documento arriv\u00f2 ad Amintore Fanfani, allora Ministro dell'Interno, e contribu\u00ec a far sospendere il processo per il giornalista Silvano Muto in quanto ormai la teoria non era pi\u00f9 la bizzarra invenzione di un giornalista provocatore. Una copia del memoriale venne inviata dalla Caglio anche al Papa. Il memoriale fu presentato anche a Giulio Andreotti, che in un articolo intitolato \"La congiura contro Piccioni? Falsit\u00e0\" cos\u00ec lo rammenta: \u00abQuando un padre gesuita venne al Viminale a farmi leggere l'esposto di una sua penitente (o qualcosa di simile) [...] lessi le prime due righe e gli dissi che non solo non lo trasmettevo a De Gasperi, ma lo classificavo tra quelle perdite di tempo che a Roma diciamo che servono a Natale a fare ora per la messa di mezzanotte\u00bb. Tuttavia una parte della Democrazia Cristiana tendeva a screditare la testimonianza sulla base di presunti legami tra la Caglio e una corrente interna alla DC stessa ed avversa a Piccioni.\nIn seguito alla diffusione del memoriale, la Caglio venne interrogata segretamente da Umberto Pompei, colonnello dei carabinieri, che ebbe con lei due incontri. Dal memoriale emergeva anche il nome del Capo della Polizia Tommaso Pavone, a cui Montagna e Piccioni si sarebbero rivolti in cerca di protezione. Il 2 febbraio 1954 l\"Avanti!\" pubblic\u00f2 una nota secondo cui il nome di Piero Piccioni, in una mossa a sfondo politico, sarebbe stato fatto da Giorgio Tupini, all'epoca sottosegretario alla Presidenza del Consiglio per i servizi di stampa e informazione e figlio di Umberto Tupini, Ministro nel successivo governo Fanfani, che si apprestava a richiedere la fiducia in Parlamento. Dopo la bocciatura da parte della Camera dei deputati, Piccioni padre, che in quel governo Fanfani era Ministro degli Esteri, fu confermato in tale carica dal nuovo Presidente del Consiglio Giuseppe Pella.\nNel frattempo Pompei aveva indagato sui personaggi coinvolti: il 10 marzo rifer\u00ec in un rapporto, che Montagna era stato un agente dell'OVRA e un informatore dei nazisti, attivit\u00e0 che avevano portato al suo arricchimento. La notizia, seppur poco pertinente con il caso, suscit\u00f2 grande scalpore e contribu\u00ec alla fama di Silvano Muto. Lo stesso giorno, durante un'udienza in aula sull'argomento, i parlamentari comunisti protestarono urlando \u00abPavone, Pavone\u00bb a fronte delle richieste di fiducia nelle istituzioni avanzate da Scelba. Il giorno successivo, Pavone si dimise dalla carica e il Governo affid\u00f2 al Ministro Raffaele De Caro un'indagine sull'operato della polizia nella vicenda.\nPietro Nenni, il 14 marzo 1954, dalle colonne dell\"Avanti!\" ribatt\u00e9 alla teoria innocentista che vedeva gli esponenti della DC come vittime di un complotto, sottolineando come da tempo una parte della stampa, la Chiesa e alcuni organi privati stessero mobilitandosi contro la sinistra parlamentare allo scopo di screditarla e indebolirla.\nPalmiro Togliatti, sull\"Unit\u00e0\", spiegava che \u00abl'ondata degli scandali ha traboccato. [...] Corruzione e omert\u00e0 sono parte integrante del regime instaurato dai clericali e dai loro alleati. La lotta contro omert\u00e0 e corruzione \u00e8 parte integrante della lotta contro questo regime. Questo \u00e8 necessario far penetrare nella mente di tutti coloro che sono pieni di sdegno per i delitti e le complicit\u00e0 che oggi si scoprono\u00bb. Nel 2009 Pietro Ingrao, che all'epoca del delitto dirigeva \"l'Unit\u00e0\", confid\u00f2 a Stefano Cappellini che la spinta ad occuparsene venne da Fanfani e dai fanfaniani. \"Paese Sera\" il 17 marzo 1954 pubblic\u00f2 uno \"scoop\" sensazionale: una foto del Presidente del Consiglio Mario Scelba ritratto insieme a Montagna alle nozze del figlio di un deputato democristiano e la tesi della \u00abpastetta\u00bb politica prese sempre pi\u00f9 piede.\n\"Il Giornale d'Italia\" annunci\u00f2 in un articolo l'emissione di un mandato di cattura nei confronti di Ugo Montagna, il quale, letta la notizia, si rec\u00f2 spontaneamente in carcere. Agli ufficiali carcerari, tuttavia, non risultava alcun ordine di carcerazione e Montagna venne congedato.\nNuove indagini.\nFanfani affid\u00f2 un'inchiesta al colonnello dei carabinieri Umberto Pompei, comandante della legione del Lazio. Il rapporto che stil\u00f2 era pieno di sottintesi colpevolisti: c'era scritto che Montagna ospitava nella sua villa donne di dubbia moralit\u00e0 per \u00absoddisfare i piaceri e i vizi di tante personalit\u00e0 del mondo politico\u00bb, e che non si poteva escludere che il marchese avesse favorito convegni con uso di droga e invitati di alto rango alla Capocotta, n\u00e9 che uno di quei convegni fosse finito malamente. Il magistrato della sezione istruttoria della Corte d'appello di Roma, Raffaele Sepe, cominci\u00f2 le indagini processuali, esumando la salma della Montesi e ordinando perizie e interrogatori. Molte delle accuse a personaggi secondari e solo vagamente correlati alla vicenda caddero, ma da questa fase parve emergere un disegno preciso che avrebbe legato Piccioni, Montagna e i vertici delle forze dell'ordine romane.\nIl 26 marzo 1954 il caso Montesi fu ufficialmente riaperto dalla Corte d'appello di Roma. Il 19 settembre lo scandalo era tale che Attilio Piccioni si dimise da Ministro degli Esteri e da tutte le cariche ufficiali. Due giorni dopo, Piero Piccioni e Ugo Montagna furono arrestati, rispettivamente con l'accusa di omicidio colposo e di uso di stupefacenti il primo, e di favoreggiamento il secondo e inviati al carcere di Regina Coeli (Piero Piccioni otterr\u00e0 la libert\u00e0 provvisoria dopo tre mesi di carcere preventivo). Con loro venne arrestato il questore di Roma, Saverio Polito, imputato di favoreggiamento (secondo l'accusa aveva cercato di insabbiare la verit\u00e0 per compiacere il prefetto Pavone, il ministro e il figlio del ministro), e furono imputati altri nove personaggi coinvolti nei fatti, tra cui il principe Maurizio d'Assia.\nLa pista dello \u00abzio Giuseppe\u00bb.\nNonostante tutto per\u00f2, i genitori di Wilma Montesi erano certi dell'innocenza di Piero Piccioni. E il 30 settembre su \"Il Messaggero\" il giornalista Fabrizio Menghini (che aveva seguito il caso con continuit\u00e0) avanz\u00f2 la velata ipotesi che vi potessero anche essere indizi in un'altra direzione, ovvero indizi che avrebbero potuto accusare il giovane zio della vittima, Giuseppe Montesi. Il giovane sarebbe stato molto attaccato alla ragazza, se non addirittura invaghito di lei, tanto da averla in pi\u00f9 occasioni invitata a rompere il fidanzamento anche in considerazione del fatto che, secondo numerosi testimoni, tra Wilma e il giovane il rapporto non fosse dei migliori. A peggiorare la sua posizione, quantomeno agli occhi della stampa scandalistica, Giuseppe Montesi era considerato, per l'epoca, un libertino, uno che si vantava delle proprie numerose avventure galanti, che intratteneva rapporti con personaggi di dubbia reputazione e possedendo un'auto avrebbe potuto trasportare Wilma, viva o morta, sul luogo del ritrovamento. L'ipotesi fu avanzata con tono sarcastico, ma fu presa seriamente dall'opinione pubblica per via delle parole del \"leader\" socialdemocratico Giuseppe Saragat, che su \"La Giustizia\" afferm\u00f2 che il caso era vicino a una svolta drammatica e alla rivelazione del colpevole.\nAnche il comportamento evasivo di Giuseppe Montesi contribu\u00ec a rendere credibile una tesi basata su mere illazioni: inizialmente, infatti, non volle dire dove si trovava la notte dell'omicidio. In seguito, nell'interrogatorio coi giudici, ammise che stava trascorrendo la serata con la sorella della sua fidanzata, dalla quale in seguito ebbe anche due figli.\nLo scandalo Sotgiu.\nIl 16 novembre 1954 un ulteriore \"scoop\" scosse il caso: due giornalisti di \"Momento Sera\", impegnati in un'inchiesta sulla morte di Maria Teresa Montorzi detta \u00abPupa\u00bb (una ragazza morta per abuso di droga in una situazione apparentemente simile allo scenario \u00abcapocottaro\u00bb ipotizzato per il caso Montesi) scoprirono una casa d'appuntamenti a Roma, in via Corridoni 15. Durante un appostamento notarono Giuseppe Sotgiu, uomo politico di spicco del PCI e avvocato difensore di Silvano Muto, nonch\u00e9 presidente dell'amministrazione provinciale di Roma. Sotgiu venne fotografato mentre entrava nel bordello in compagnia della moglie ed emerse che questa vi si recava per avere rapporti sessuali con alcuni giovani, tra i quali un minorenne, consenziente il marito. Il fatto intacc\u00f2 pesantemente la credibilit\u00e0 dei principali accusatori.\nIl processo e l'ultima inchiesta.\nIl 20 giugno 1955 Piccioni, Montagna e Polito furono rinviati a giudizio da Sepe presso la Corte d'assise, iscritti tra gli imputati per un processo penale sulla vicenda. Il 21 gennaio 1957 a Venezia si apr\u00ec il dibattimento. Montagna neg\u00f2 di aver conosciuto la Montesi, e Polito, ormai in pensione, conferm\u00f2 la tesi ufficiale dell'incidente in mare.\nAlida Valli depose in favore di Piccioni, confermando che i giorni precedenti il decesso della Montesi, Piero Piccioni era con lei a Ravello. Il musicista lasci\u00f2 quella localit\u00e0 lo stesso 9 aprile, rientrando nella sua casa di Roma poco dopo le 14:00 e poche ore dopo si trovava nello studio di un noto clinico per una visita alla gola, ove lamentava un forte dolore. Dietro suggerimento del medico si era messo a letto e ci era rimasto anche il giorno successivo, come potevano testimoniare l'infermiere, che gli fece l'iniezione quella sera stessa, un medico che lo visit\u00f2 il giorno dopo e gli amici che si recarono in visita a casa sua. L'alibi comunque era gi\u00e0 noto agli inquirenti nella fase istruttoria. Alle 0:40 del 28 maggio il tribunale riconobbe gli imputati innocenti e li assolse con formula piena, su richiesta del procuratore Cesare Palminteri.\nIl processo a Muto (difeso anch'egli da Sotgiu) e alla Bisaccia per le accuse di calunnia si concluse con una condanna a due anni per il giornalista e . Anche la Moneta Caglio fu sottoposta a processo, e venne condannata a 2 anni nel 1966, in Cassazione.\nLa verit\u00e0 sulla vicenda \u00e8 rimasta ignota, anche se appare improbabile che la giovane vittima si fosse recata a un appuntamento del tipo ipotizzato con indumenti intimi rammendati e strappati.\nNel 2015 il giornalista e criminologo Pasquale Ragone riporta in auge il caso recuperando e pubblicando la documentazione che si credeva andata ormai perduta sul caso Wilma Montesi, dalle primissime indagini a Ostia fino alle indagini post archiviazione. Secondo Ragone la morte della ragazza fu dovuta ad eventi ascrivibili completamente alle sue vicende private, citando un filone d'indagine fino a quel momento non preso in considerazione partendo proprio dalle riflessioni di Montanelli sulla questione indumenti. Ad oggi \u00e8 l'ultima ricostruzione con documenti al seguito sul caso Wilma Montesi.\nImpatto mediatico.\nIl caso ebbe grande risonanza sulla stampa nazionale attirata dalle complesse relazioni tra delitti, politica e vip. I principali quotidiani, \"Corriere della Sera\" e \"Paese Sera\", divennero punti di riferimento per innocentisti o colpevolisti. Il primo vedeva nella vicenda un tentativo di screditare la DC, anche se manteneva una posizione moderata e possibilista mentre il secondo nel giro di un anno pass\u00f2 da sostenitore della tesi ufficiale ad acceso paladino della tesi del \u00abfestino\u00bb.\nUn indice della rilevanza di questo caso \u00e8 data da un articolo a firma Carlo Laurenzi, del 4 febbraio, pubblicato sul \"Corriere della Sera\": Laurenzi not\u00f2 che sulla vicenda, in poco meno di un anno, erano state scritte e proposte a case di produzione almeno 52 sceneggiature per il cinema. A gara per annunciare le notizie pi\u00f9 sensazionali, anche se poi si rivelarono prive di fondamento, la stampa nazionale scrisse di tutto, qualunque informazione che avesse una qualche relazione con i protagonisti del caso, veniva annunciata con fragore. Cos\u00ec, oltre alla scarsamente significativa fotografia del Presidente del Consiglio Scelba, ritratto insieme a Montagna alle nozze del figlio di un deputato democristiano, si parl\u00f2 del figlio del deputato DC Giuseppe Spataro, del medico personale di papa Pio XII, Riccardo Galeazzi Lisi, e si annunci\u00f2 persino, avanzando il sospetto di oscure connivenze, che il parrucchiere di Annamaria Moneta Caglio abitava nello stesso palazzo in cui abitava il fratello di Piero Piccioni.\nIl coinvolgimento di Piccioni spost\u00f2 il piano dello scontro, pi\u00f9 o meno volutamente, sul piano politico. Attilio Piccioni era il massimo esponente della DC, all'epoca impegnata in una dura lotta contro il PCI. Nei giorni stessi del delitto, era in piena attivit\u00e0 la campagna elettorale per le elezioni politiche e l'opinione politica stava dibattendo in modo molto acceso sulla cosiddetta \u00ablegge truffa\u00bb. Il deputato dell'MSI Franz Turchi, nel marzo del 1954, rivolse al neoeletto Presidente del Consiglio Mario Scelba un'interrogazione, cercando di ottenere rassicurazioni sui dubbi che la vicenda aveva sollevato nel mondo politico italiano. Gian Paolo Brizio Falletti, compagno di partito di Piccioni, arriv\u00f2 a invocare la censura, chiedendo provvedimenti contro il mondo della stampa, che avrebbe dato risonanza a una vicenda scandalistica e poco attendibile. Le affermazioni del deputato democristiano fecero insorgere i giornalisti e le testate della stampa libera, specie quella schierata a sinistra. La proposta cadde, salvo poi esser ripresa nel novembre 1954 da Scelba, che invocava e auspicava un severo autocontrollo dei giornalisti e sul loro influsso sulla vita civile e morale del Paese tramite cronaca e stampa scandalistica. Contro ogni previsione, la Federazione Nazionale della Stampa Italiana accolse l'invito sostenendo la proposta, seppur in modo moderato e cercando di rivendicare una certa libert\u00e0 d'azione.\nLe reazioni allo scandalo furono diverse:\nNell'estate 2006, il giornalista Francesco Grignetti ha pubblicato un libro sulla vicenda, \"Il caso Montesi\", in cui afferma di aver reperito presso gli archivi del Corpo delle guardie di pubblica sicurezza (oggi Polizia di Stato) all'EUR alcuni faldoni di documenti d'epoca, dai quali emergono le preoccupazioni del Ministero dell'Interno per lo scomodo clamore mediatico suscitato dalla vicenda.\nL'interesse del pubblico e l'affaire Montesi.\nIl fattore sociale.\nInnanzitutto, la vittima era una bella ragazza, giovane e di modeste origini, apparentemente irreprensibile e con una vita ordinata e regolare: non era difficile per i lettori affezionarsi al personaggio. Il fatto che la vittima fosse stata rinvenuta ancora vergine (tanto che, per i funerali, la salma fu vestita col tradizionale abito da sposa bianco) escludeva tutta una serie di implicazioni che avrebbero reso la vicenda troppo scabrosa e compromettente per ricevere un tale rilievo sulla stampa nazionale. Comprensibilmente, i genitori della Montesi si prodigarono nel dipingere la figlia defunta come una ragazza seria e morigerata, unicamente concentrata sul matrimonio imminente, profondamente religiosa e legatissima ai famigliari. Tuttavia, alcune amiche e vicine di casa della ragazza, subito dopo la sua morte, rivelarono aspetti di Wilma che apparentemente contraddicevano tale immagine pudica: la passione di Wilma per cosmetici, profumi e abiti costosi, l'abitudine di fumare sigarette recentemente acquisita, il possesso di accessori di lusso come una costosa borsa di pelle di antilope ed alcuni gioielli. La domestica dei Montesi rifer\u00ec che la ragazza aveva l'abitudine di ricevere telefonate a cui rispondeva solo dopo aver chiuso la porta perch\u00e9 nessuno potesse udirla, e rifer\u00ec che Wilma e la sorella avevano frequenti scontri con la madre, che ritenevano volgare e intrattabile. Infine, la madre della giovane, pur insistendo pubblicamente sulla seriet\u00e0 e correttezza di Wilma, fu intercettata mentre si sfogava al telefono con un parente commentando che \u00abWilma si \u00e8 rovinata da sola\u00bb. Emerse inoltre una certa insoddisfazione da parte della stessa Wilma nei confronti del fidanzato, da lei ritenuto eccessivamente geloso. In base all'esame di un'agenda a lei appartenuta \u2013 e dalla quale risultarono essere state strappate le ultime pagine \u2013 dove la ragazza aveva l'abitudine di copiare le lettere che si scambiava con il futuro marito, alcuni inquirenti e giornalisti conclusero addirittura che il fidanzamento fosse stato rotto, dettaglio che non fece che aumentare le speculazioni su possibili pretendenti della giovane, ivi compreso lo zio Giuseppe.\nInoltre, la tesi della responsabilit\u00e0 dei \"capocottari\" contrapponeva, per gran parte dell'opinione pubblica, il mondo gaudente e corrotto della cosiddetta aristocrazia \"nera\", della politica romana e in genere dei ricchi e potenti della Capitale, all'ambiente sociale popolare da cui proveniva Wilma Montesi, raffigurando quest'ultima come la vittima dell'incontro tra le sue ingenue ambizioni artistiche e il cinismo amorale di chi le aveva sfruttate impunemente a fini sessuali, certo di poter contare sulla connivenza dei vertici della polizia. Pur nell'evidente diversit\u00e0 delle situazioni, un analogo contrasto tra l'estrazione sociale della vittima e quella dei suoi assassini contribuir\u00e0, oltre un ventennio dopo, al clamore mediatico del massacro del Circeo.\nTutti questi elementi andavano a stimolare l'interesse dei lettori comuni. Anche il fatto che le due principali accusatrici fossero giovani di bell'aspetto e legate al mondo dello spettacolo aumentava l'interesse verso la vicenda.\nLa tempesta politica.\nIn secondo luogo, sin dall'inizio, emerse il coinvolgimento di personaggi di primo piano sulla scena politica. Dapprima citati come anonimi (fattore che suscit\u00f2 ancora di pi\u00f9 l'attenzione dei giornali e l'interesse del pubblico), quando i nomi vennero resi pubblici la loro rilevanza rese la vicenda di grande centralit\u00e0 anche per i lettori interessati di politica.\nLa vicenda assunse i tratti di una guerra tra tutti i partiti di maggioranza, ma anche tra fazioni all'interno della stessa DC, che da sola riscuoteva i consensi di poco meno del 50% dell'elettorato. Di fatto, il coinvolgimento dei vertici democristiani in una questione simile era un grave danno all'immagine del partito. In particolare Attilio Piccioni vide definitivamente compromessa, a causa del coinvolgimento del figlio, la sua promettente carriera politica, dimettendosi da Ministro degli Esteri nel settembre 1954 (sostituito dal liberale Gaetano Martino): una circostanza da cui trasse beneficio principalmente Amintore Fanfani, che si afferm\u00f2 cos\u00ec come il successore di De Gasperi alla guida del partito di maggioranza relativa. Analogamente, talune vicende correlate al caso (lo scandalo Sotgiu) furono una vera tempesta per il PCI, la seconda forza politica dell'epoca. Il caso and\u00f2 dunque a colpire trasversalmente la quasi totalit\u00e0 dell'arco parlamentare.\nIl caso Montesi fece guadagnare popolarit\u00e0 al magistrato Raffaele Sepe, tanto che alle elezioni presidenziali del 1955 ci furono parlamentari che scrissero nella scheda il suo nome.\nLa battaglia giudiziaria.\nDi grande interesse divenne anche l'aspetto giudiziario della vicenda, con una giostra di denunce, querele e controquerele che arrivarono a coinvolgere i principali e pi\u00f9 noti avvocati dell'epoca."}
{"id": "671807", "revid": "1428919", "url": "https://it.wikipedia.org/wiki?curid=671807", "title": "Slavonski Brod", "text": "Slavonski Brod \u00e8 una citt\u00e0 della Croazia e un porto sul fiume Sava nella regione storico-geografica della Slavonia. La citt\u00e0 \u00e8 il capoluogo della contea di Brod e della Posavina.\nSlavonski Brod vuol dire \"Brod slavona\" (la nave [guado] della Slavonia), in opposizione a Bosanski Brod (\"Brod bosniaca\") che \u00e8 la citt\u00e0 della Bosnia ed Erzegovina al di l\u00e0 del fiume. Nelle lingue slave in generale, la parola \"brod\" vuol dire \"guado\" e compare sovente nei nomi delle citt\u00e0 sorte nei pressi di un fiume. Fino al 1934, la citt\u00e0 si chiamava \"Brod na Savi\" (\"Brod presso il fiume Sava\").\nSlavonski Brod \u00e8 famosa per la sua fortezza barocca (in lingua tedesca: \"Festung\") attualmente in ristrutturazione. Durante la seconda guerra mondiale, la fortezza fu utilizzata come campo di transito (dulag 404) per i militari italiani catturati nell'ambito dell'operazione \"Achse\".\nLa citt\u00e0 \u00e8 un importante nodo per il traffico commerciale \u00e8 infatti nodo ferroviario e stradale oltre a disporre di un porto fluviale.\nIn epoca jugoslava era importante per le sue industrie (specialmente la ditta \"\u0110uro \u0110akovi\u0107\"), distrutte per\u00f2 nel corso della guerra degli anni '90."}
{"id": "671808", "revid": "125343947", "url": "https://it.wikipedia.org/wiki?curid=671808", "title": "Carl Anderson (cantante)", "text": "Biografia.\nDotato di una voce duttile e potente, divenne famoso per la straordinaria interpretazione di Giuda Iscariota in \"Jesus Christ Superstar\", a Broadway e nell'omonima trasposizione cinematografica. Nel musical la figura di Giuda aveva un ruolo quasi precipuo, rappresentato pi\u00f9 come una vittima del suo destino che come un traditore.\nSuccessivamente, Carl intraprese la carriera solista, oltre a varie collaborazioni tra cui con i Weather Report, pubblicando nove album, molto vicini al jazz ed al soul.\nAmmalatosi di leucemia, \u00e8 morto il 23 febbraio del 2004. Nel commento al DVD di \"Jesus Christ Superstar\", il regista Norman Jewison e l'interprete di Ges\u00f9 Ted Neeley ricordano Anderson con particolare commozione."}
{"id": "671810", "revid": "287204", "url": "https://it.wikipedia.org/wiki?curid=671810", "title": "Mielec", "text": "Mielec \u00e8 un comune urbano polacco del distretto di Mielec, nel voivodato della Precarpazia.Ricopre una superficie di 47,36 km\u00b2 e nel 2010 contava 60\u00a0752 abitanti.\nStoria.\nLa presenza di un abitato chiamato Mielec \u00e8 affermata per la prima volta da una Bolla pontificia emanata da Papa Gregorio IX nel 1229 dov'era citata gi\u00e0 nel XIII e XIV secolo, in quest'ultimo per l'esistenza di una parrocchia.\nXX secolo.\nLa citt\u00e0 si sviluppa nel XX secolo grazie all'apertura, nel 1938, di uno stabilimento dell'azienda aeronautica Pa\u0144stwowe Zak\u0142ady Lotnicze (PZL) identificato come PZL WP-2 ed in seguito Wytw\u00f3rni Sprz\u0119tu Komunikacyjnego (WSK) e PZL-Mielec.\nCultura.\nA Mielec esistono 9 scuole elementari, 4 licei, e numerose scuole medie. Tra i monumenti della citt\u00e0 si ricordano: basilica di San Matteo Evangelista, chiesa di San Marco, palazzo della famiglia Oborski ed il palazzo della famiglia Suchorzewski. A Mielec \u00e8 presente un gruppo di danza folcloristica \"Rzeszowiacy\".\nAttualmente Mielec \u00e8 una citt\u00e0 moderna con un notevole numero di fabbriche (zona Speciale Economica) e scuole.\nAmministrazione.\nGemellaggi.\nMielec \u00e8 gemellata con:"}
{"id": "671811", "revid": "1652635", "url": "https://it.wikipedia.org/wiki?curid=671811", "title": "Phycodurus eques", "text": "Phycodurus eques Gill, 1896, conosciuto comunemente come dragone foglia, \u00e8 un pesce d'acqua salata appartenente alla famiglia Syngnathidae; \u00e8 l'unica specie del genere Phycodurus.\nDescrizione.\nIl loro nome \u00e8 motivato dal loro aspetto, con lunghe protrusioni a forma di foglia che escono da tutto il corpo. Queste escrescenze non sono usate per il movimento, ma servono solamente come camuffamento.\nIl dragone foglia si sposta grazie a una pinna pettorale sulla cresta del collo e una pinna dorsale prossima all'estremit\u00e0 della coda. Queste piccole pinne sono quasi completamente trasparenti e difficili da vedere, dato che ondeggiano impercettibilmente per spostare l'animale silenziosamente attraverso l'acqua completando l'illusione di un'alga fluttuante.\nRaggiunge una lunghezza massima di 35\u00a0cm.\nBiologia.\n\u00c8 tendenzialmente solitario e si riunisce in gruppi di massimo 10 individui solo durante il periodo dell'accoppiamento.\nRiproduzione.\nLe femmine depositano le uova sulla coda del maschio dove si sviluppano fino alla maturit\u00e0.\nAlimentazione.\nSi nutrono di plancton, alghe e altri piccoli animali e non sono predati da nessun'altra specie che gli esseri umani.\nDistribuzione e habitat.\nQueste creature sono native delle acque attorno all'Australia meridionale ed occidentale e alla Tasmania. Generalmente rimangono in acque temperate.\nConservazione.\nLa Lista rossa IUCN classifica \"Phycodurus eques\" come specie prossima alla minaccia (\"Near Threatened\").\nSimbologia.\nDall'8 febbraio 2001, il dragone foglia \u00e8 l'emblema acquatico dello Stato dell'Australia Meridionale."}
{"id": "671812", "revid": "1543377", "url": "https://it.wikipedia.org/wiki?curid=671812", "title": "Theraphosidae", "text": "Theraphosidae , 1870 \u00e8 una famiglia di ragni appartenente all'infraordine Mygalomorphae, i cui membri sono noti come migale o \"volgarmente\" chiamate tarantole.\nEtimologia.\nIl nome deriva dal greco , \"th\u1e17ra\", cio\u00e8 \"animale selvatico, bestia\" e , \"ph\u00f4s\", cio\u00e8 \"luce\", ed il dittongo finale \"-idae\", che designa l'appartenenza ad una famiglia.\nOrigine del nome tarantola.\nIl nome tarantola era usato nei dintorni di Taranto gi\u00e0 dalla fine del '400 riferendosi alla \"Lycosa tarantula\". La credenza voleva che il morso di questo ragno provocasse una condizione patologica, detta tarantismo, caratterizzata da una situazione di malessere generale e una sintomatologia simile all'epilessia. Si riteneva fosse possibile neutralizzare gli effetti del veleno saltando e sudando copiosamente: da ci\u00f2 nacque la credenza popolare che la danza potesse guarire dalla malattia. Il termine \"taranta\" \u00e8 infatti anche usato come sinonimo di \"pizzica\", la danza e il genere musicale generato e culturalmente connesso al tarantismo.\nIn realt\u00e0 il morso della \"Lycosa tarantula\", \u00e8 pressoch\u00e9 innocuo per l'uomo; pi\u00f9 credibile appare essere l'ipotesi che le pinzature con gravi effetti sistemici sul corpo umano potessero essere probabilmente attribuibili alla malmignatta, ragno molto meno \"vistoso\" ma dal veleno ben pi\u00f9 temibile e con effetti neurotossici compatibili con il quadro sintomatico del tarantismo. La malmignatta (appartiene infatti al genere \"Latrodectus, \"le famigerate \"vedove nere\"\") \"ed il suo veleno, sebbene non potente come quello di altri esemplari esotici, \u00e8 effettivamente il pi\u00f9 pericoloso tra quelli dei ragni italici.\nQuando i primi esploratori europei giunti nelle Americhe scoprirono i ragni giganti della futura famiglia \"Theraphosidae\" li chiamarono \"tarantole\" per via delle loro grosse dimensioni e della vaga somiglianza ai ragni del genere \"Lycosa\".\nL'unico ragno appartenente alla famiglia \"Theraphosidae\" presente in Italia (Sicilia) \u00e8 \"Ischnocolus valentinus\".\nCaratteristiche generali.\nNonostante le loro dimensioni spesso considerevoli, ben poche migali possono essere considerate pericolose per l'uomo. In generale possiedono un veleno piuttosto blando.\nNon tutte le tarantole sono di grosse dimensioni, in base alla specie la lunghezza del corpo pu\u00f2 variare dai 2,5\u201310\u00a0cm con 8\u201330\u00a0cm di \"legspan\" (lunghezza considerando comprese le zampe). Le pi\u00f9 grosse appartengono al genere Theraphosa: \"Theraphosa blondi\" e \"Theraphosa apophysis\", originarie del Venezuela, possono superare anche i 100 grammi di peso ed i 33\u00a0cm di lunghezza.\nIn genere le femmine sono di corporatura pi\u00f9 robusta (soprattutto l'addome), di dimensioni maggiori ed hanno anche una maggiore longevit\u00e0 (anche oltre i 20 anni).\nLa maggior parte delle tarantole \u00e8 di colore scuro (marrone o nero), comunque qualche specie \u00e8 caratterizzata da colorazioni pi\u00f9 vivaci come il blu cobalto dell\"Haplopelma lividum\", i colori metallizzati dell\"Avicularia versicolor\" oppure i colori zebrati della \"Brachypelma smithi\" e dell\"Acanthoscurria geniculata\".\nAnatomia.\nIl corpo delle tarantole si pu\u00f2 suddividere in due sezioni principali: la parte anteriore \"prosoma\" (anche chiamato \"cefalotorace\") e l'addome chiamato \"opistosoma\".\nLa superficie del \"prosoma\" viene definita \"carapace\", al centro del quale si trova la \"fossa foveale\", piccola depressione dove congiungono i vari muscoli. Nella parte frontale trovano posto gli otto occhi disposti in due file.\nNell'addome trovano posto l'ano e gli \"opercoli branchiali\", ovvero la parte esterna dei quattro polmoni a libro.\nAppendici.\nDi fronte agli occhi partono due appendici chiamate \"cheliceri\" terminanti con gli aculei veleniferi; questi oltre ad essere utilizzati per immobilizzare le prede vengono anche usati per scavare o spostare piccoli oggetti (per esempio il sacco ovigero).\nAll'esterno dei \"cheliceri\" si trovano i \"pedipalpi\", appendici dall'aspetto quasi identico alle zampe, ma con un segmento in meno. I \"pedipalpi\" vengono usati durante l'alimentazione e come strumenti tattili; nei maschi essi acquistano anche la funzione di organi sessuali secondari.\nDopo i \"pedipalpi\" ci sono quattro paia di zampe, suddivise in sette segmenti: \"coxa\", \"trocantere\", \"femore\", \"patella\", \"tibia\" (con sperone tibiale nei maschi di molte specie), \"metatarso\" e \"tarso\".\nLe uniche appendici non collegate al \"prosoma\" sono le filiere (o \"spinner\") che sono dislocate nella parte conclusiva dell\"'ophistosoma\".\nPeli.\nOltre ai normali peli sul corpo alcune tarantole di origine americana hanno anche dei peli urticanti (circa 10.000 per mm\u00b2) che possono utilizzare come difesa in caso non riescano a fuggire dal pericolo. Oltre ad essere lanciati contro possibili aggressori, i peli urticanti vengono usati per marcare il territorio oppure, messi ai bordi della tana, aiutano a scoraggiare eventuali predatori, specie durante la muta.\nIn base al tipo di nemico i peli possono dimostrarsi mortali oppure un semplice deterrente. Nelle persone gli effetti si limitano ad un prurito nella zona colpita, ma maggiori problemi si hanno nel caso in cui vengano a contatto con gli occhi, vengano inalati oppure vi sia un'allergia a questi. Risultano invece ben pi\u00f9 pericolosi per i piccoli predatori che infastidiscono il ragno.\nAlcune specie, come \"Pelinobius muticus\", posseggono \"peli stridulanti\" che, se strofinati, gli permettono di creare un forte rumore in modo da scoraggiare eventuali assalitori.\nHabitat ed etologia.\nLe migali sono predatori crepuscolari: attendono le loro prede all'ingresso della tana per poi ucciderle iniettando il veleno attraverso gli aculei veleniferi. Nonostante la loro scarsa abilit\u00e0 visiva, in genere limitata a luci e ombre, riescono ad essere molto precise grazie ad un'estrema sensibilit\u00e0 alle vibrazioni che viene spesso migliorata utilizzando della tela all'esterno del rifugio. In base alle vibrazioni percepite il ragno decide se l'animale \u00e8 un pericolo oppure una possibile preda.\nLa dieta tipica \u00e8 formata da insetti come grilli (per le specie terricole) oppure falene (per le specie arboricole). In rari casi possono anche catturare piccoli mammiferi come topi oppure piccoli uccelli o pesci.\nVivono generalmente in solitudine e sono cannibali, alcune specie come l\"'Avicularia avicularia\" sembrano per\u00f2 pi\u00f9 tolleranti alla presenza di un altro esemplare nella loro zona.\nTane.\nLe tarantole vivono in diversi tipi di tane. Le specie terricole usano spesso scavarsela nella terra, utilizzare un rifugio abbandonato da qualche altro piccolo animale oppure qualche cavit\u00e0 sotto rocce o alberi caduti. Il buco ed il suo ingresso vengono poi ricoperte dalla tela, sia per protezione che per la caccia.\nLe specie arboricole, disponendo di un'agilit\u00e0 maggiore, abitano invece in ragnatele generalmente di forma tubolare costruite su alberi o piante.\nCrescita, vita e muta.\nCome gli altri ragni, le tarantole per crescere devono cambiare periodicamente il loro esoscheletro, con un processo chiamato \"muta\". I piccoli possono fare la muta anche qualche volta all'anno, mentre gli adulti lo fanno generalmente annualmente. Cambiando esoscheletro hanno inoltre la possibilit\u00e0 di recuperare zampe perse o denti rotti. Le tarantole impiegano solitamente tra i 2 ed i 5 anni per raggiungere l'et\u00e0 adulta, ma alcune specie possono impiegarci anche una decina di anni.\nSolitamente solo le femmine continuano a mutare una volta adulte ottenendo dunque una longevit\u00e0 molto superiore ai maschi.\nRiproduzione.\nUna volta adulti agli esemplari maschi restano solamente 1 o 2 anni di vita e partono immediatamente alla ricerca di una femmina con cui accoppiarsi. Il processo di riproduzione \u00e8, come per gli altri ragni, piuttosto diverso da quello dei mammiferi. Il maschio rilascia il suo seme su una ragnatela (\"tela spermica\") per poi assorbirlo attraverso i suoi \"pedipalpi\" (come delle piccole zampe situate nella parte frontale, usate anche per funzioni tattili). Trovata la tana di una possibile partner, inizia il corteggiamento tamburellando con le zampe anteriori per far capire le proprie intenzioni e per assicurarsi di essere della stessa specie. Se la compagna \u00e8 disposta ad accoppiarsi inizier\u00e0 a sua volta a tamburellare.\nDopo i preliminari il maschio inserir\u00e0 i suoi \"pedipalpi\" nella \"spermateca\" (una fessura ellittica presente nell'addome della femmina) per rilasciare il suo seme.\nTerminato l'accoppiamento il maschio dovr\u00e0 scappare velocemente o rischier\u00e0 di essere mangiato.\nDopo l'accoppiamento, in base alla specie, verranno depositate dalle 50 alle 2000 uova che saranno controllate dalla madre per 6/7 settimane. Una volta schiuse le uova i piccoli di ragno (\"spiderling\") rimarranno nelle vicinanze per qualche tempo per poi disperdersi in tutte le direzioni.\nMigali come animali domestici.\nLe migali sono tenute da alcuni come animali domestici per via della loro silenziosit\u00e0, dello spazio ridotto di cui necessitano, delle poche cure necessarie, dell'assenza di \"cattivi odori\" e del loro basso costo.\nGeneralmente, le specie pi\u00f9 consigliate per i novizi sono la \"Grammostola rosea\" (anche chiamata \"Chilean Rose\") e quelle appartenenti alla famiglia \"Brachypelma\" (che per\u00f2 sono soggette a controlli CITES). Il carattere in genere mansueto, la facilit\u00e0 di garantirgli parametri ambientali corretti e la facile reperibilit\u00e0 sul mercato fanno di queste tarantole un ottimo punto di partenza.\nIl terrario, in vetro o plastica per gli esemplari pi\u00f9 piccoli, va scelto in base al tipo di ragno: terricolo, arboricolo o scavatore.\nL'altezza non deve essere eccessiva per i ragni terricoli (al massimo 30\u00a0cm dal substrato, per minimizzare il rischio cadute), mentre deve essere maggiore per i ragni arboricoli (40\u201380\u00a0cm), in modo che possano arrampicarsi e creare le loro ragnatele tubulari.\nGeneralmente, come substrato \u00e8 consigliato qualche centimetro di torba irlandese, che non dove essere assolutamente concimata e/o trattata. Per i ragni scavatori tale substrato dovr\u00e0 essere aumentato fino a 20/40\u00a0cm. Come decorazione si pu\u00f2 posizionare un sasso liscio al centro del terrario per evitare che il ragno, cadendo dalle pareti, lo colpisca. Per le specie arboricole non devono mancare cortecce o altri materiali per arrampicarsi e poter creare le loro tele.\nOgni specie necessita di una temperatura media e di un'umidit\u00e0 relativa particolari. Per quanto riguarda la temperatura, si possono utilizzare tappetini riscaldanti oppure cavetti termici, entrambi da utilizzare all'esterno del terrario. Per l'umidit\u00e0, spesso viene utilizzato un recipiente d'acqua abbinato a spruzzate tramite vaporizzatore.\nMorsi e trattamento.\nNon ci sono prove di morti causate dal morso di migali agli umani.\nLa documentazione riguardante gli effetti dei morsi di tarantole \u00e8 piuttosto scarsa, comunque per molte specie gli effetti sono inferiori ad una semplice puntura di vespa.\nA parte il dolore, l'unico pericolo \u00e8 la possibilit\u00e0 di una reazione allergica o di infezione, molto rara.\nPrima di attaccare, la tarantola generalmente assume una posizione di avvertimento alzando la parte anteriore del corpo mostrando chiaramente i suoi \"aculei veleniferi\" e, in alcune specie, emettendo un suono stridulo. Se questo avvertimento non bastasse a scoraggiare il nemico, si gira per lanciare i peli urticanti eventualmente presenti sull'addome. Solo a questo punto e solo se impossibilitata alla fuga, la tarantola scatta velocemente per infliggere il morso.\nMigali come cibo.\nIn uno speciale del \"National Geographic\" \u00e8 stato illustrato come alcune trib\u00f9 dell'Amazzonia cacciano e cucinano le tarantole.\nI ragni vengono catturati con l'ausilio di un bastone e le loro zampe legate assieme per poi essere arrostiti ancora vivi.\nLa \"Theraphosa blondi\" \u00e8 considerata una prelibatezza dagli indigeni Piaroa del Venezuela.\nAltro luogo in cui la tarantola \u00e8 diffusa come cibo \u00e8 la Cambogia.\nTassonomia.\nSottofamiglie.\nA novembre 2020 la famiglia Theraphosidae \u00e8 suddivisa in 13 sottofamiglie, contenenti 150 generi e circa 1004 specie; la suddivisione in sottofamiglie segue quella adottata dal Museo di Storia Naturale di Berna:\nGeneri in ordine alfabetico.\nI 144 generi in ordine alfabetico sono:"}
{"id": "671813", "revid": "289247", "url": "https://it.wikipedia.org/wiki?curid=671813", "title": "Hildegard di Bingen", "text": ""}
{"id": "671816", "revid": "121608865", "url": "https://it.wikipedia.org/wiki?curid=671816", "title": "FAPSI", "text": "La FAPSI (in russo: \u0424\u0435\u0434\u0435\u0440\u0430\u043b\u044c\u043d\u043e\u0435 \u0430\u0433\u0435\u043d\u0442\u0441\u0442\u0432\u043e \u043f\u0440\u0430\u0432\u0438\u0442\u0435\u043b\u044c\u0441\u0442\u0432\u0435\u043d\u043d\u043e\u0439 \u0441\u0432\u044f\u0437\u0438 \u0438 \u0438\u043d\u0444\u043e\u0440\u043c\u0430\u0446\u0438\u0438, Federal'noe Agenstvo Pravitel'stvennoj Svjazi i Informacii: \"Agenzia Federale per le Comunicazioni e le Informazioni al Governo\") era un'agenzia governativa russa indipendente, formata unendo le competenze della 8\u00aa e della 16\u00aa direzione del KGB, si occupava soprattutto di signals intelligence e di sicurezza delle informazioni governative.\nCome la National Security Agency (NSA) statunitense, era l'organismo tecnico dei Servizi segreti.\nStoria.\nCreazione.\nIl FAPSI venne creato da due direzioni del KGB: l'8\u00aa \"Comunicazioni governative\" e la 16\u00aa \"Intelligence elettronica\"; rappresentava l'equivalente del National security agency americano. Il 25 settembre 1991 il presidente sovietico Michail Gorba\u010d\u00ebv sciolse il KGB in diverse direzioni, una di queste divenne la Commissione sulle Comunicazioni governative presso il Presidente dell'Unione sovietica. Il 24 dicembre 1991, dopo la fine dell'URSS, la commissione divenne l'Agenzia Federale per le Comunicazioni e le Informazioni al Governo presso il Presidente dell'Unione sovietica.\nDissoluzione.\nIn data 11 marzo 2003 l'agenzia venne riorganizzata nel Servizio comunicazione e informazioni speciali del FSB. Il 7 agosto 2004 il servizio venne incorporato nel Servizio protezione federale.\nStruttura.\nLa struttura organizzativa era composta dalle seguenti articolazioni:\nPer quanto riguarda l'attivit\u00e0 svolta, la FAPSI aveva giurisdizione in quattro settori principali:\nInoltre, come l'americana NSA, la FAPSI aveva:\nLa FAPSI lavorava sia in patria, sia all'estero, poteva avviare iniziative commerciali e affittare frequenze di comunicazione a compagnie nazionali e straniere."}
{"id": "671817", "revid": "1745361", "url": "https://it.wikipedia.org/wiki?curid=671817", "title": "Territorio di Krasnodar", "text": "Il territorio di Krasnodar \u00e8 un kraj della Russia, appartenente al circondario federale meridionale.\nGeografia fisica.\nIl territorio ha come capitale Krasnodar e si estende su una superficie di 83.600 km\u00b2 su cui vive una popolazione di circa 5,1 milioni di abitanti; si estende dal Caucaso occidentale fino al Mar Nero e su una vasta pianura, coperta sporadicamente da basse colline, che raggiunge il Mar d'Azov ed \u00e8 attraversata dal fiume Kuban'.\nI confini sono con l'oblast' di Rostov a nord-est, il territorio di Stavropol' e la Kara\u010daj-Circassia ad est, la repubblica separata dell'Abcasia (sostenuta dalla Georgia) a sud e la repubblica di Crimea ad ovest, tramite il ponte di Crimea. Inoltre, la repubblica di Adighezia \u00e8 un enclave del territorio. \nLa penisola di Taman' \u00e8 situata tra il Mar d'Azov a nord e il Mar Nero a sud. Il lago pi\u00f9 grande del territorio \u00e8 il lago Abrau.\nGeografia umana.\nI centri principali del territorio sono:\nEconomia.\nI giacimenti di petrolio, le industrie chimiche e petrolchimiche sono le maggiori risorse della regione. La popolazione si dedica anche all'allevamento ed all'agricoltura.\nGeografia antropica.\nSuddivisioni amministrative.\n\"Rajon\".\nIl territorio di Krasnodar \u00e8 suddiviso in 38 \"rajon\" (fra parentesi il capoluogo):\nCitt\u00e0.\nI centri abitati del territorio di Krasnodar che hanno lo \"status\" di citt\u00e0 (\"gorod\") sono 26 (in grassetto le citt\u00e0 sotto la diretta giurisdizione regionale e non dipendenti da alcun \"rajon\"):\nInsediamenti di tipo urbano.\nI centri urbani del territorio di Krasnodar che hanno \"status\" di \"insediamento di tipo urbano\" sono 12:"}
{"id": "671827", "revid": "486946", "url": "https://it.wikipedia.org/wiki?curid=671827", "title": "Leone delle caverne", "text": ""}
{"id": "671828", "revid": "111433", "url": "https://it.wikipedia.org/wiki?curid=671828", "title": "Casa di York", "text": "La Casa di York fu uno dei due rami cadetti della dinastia dei Plantageneti.\nIl casato venne fondato da Edmondo di Langley, primo duca di York e quintogenito di Edoardo III d'Inghilterra. Sal\u00ec al trono quando il figlio minore di Edmondo, Riccardo di Conisburgh, terzo conte di Cambridge, spos\u00f2 la cugina Anna Mortimer (anch'essa discendente di Edoardo III) ed avanz\u00f2 pretese alla corona in favore del figlio Riccardo di York in opposizione a Enrico VI, anch'egli nipote di Edoardo III e figlio di Giovanni di Gand, primo duca di Lancaster. Tale contrasto diede origine alla Guerra delle due rose.\nInquadramento storico-politico.\nA partire dal 1399 la corona inglese era possesso della Casa di Lancaster, la potentissima famiglia feudale fondata da Giovanni di Gand, duca di Lancaster, che era salita al trono grazie all'ambizione del figlio di quest'ultimo, Enrico IV.\nEnrico V, valoroso soldato e abile stratega, rafforz\u00f2 la sua autorit\u00e0 e il prestigio della famiglia infliggendo al regno di Francia numerose e pesanti sconfitte (la pi\u00f9 famosa delle quali fu quella d'Azincourt, nel 1415), e facendosi riconoscere erede di Carlo VI di Francia (Trattato di Troyes, 1420).\nCon Enrico VI (incoronato nel 1422), sovrano incompetente e afflitto da schizofrenia e demenza, il trono cominci\u00f2 a vacillare: incapace di governare il suo paese, il sovrano fu affiancato da William de la Pole, I duca di Suffolk, e, soprattutto, da Margherita d'Angi\u00f2, la regina consorte.\nLa Casa di York.\nLa pretesa al trono d'Inghilterra, che era caduta dal momento che i Lancaster avevano regnato per tre generazioni, fu avanzata da Riccardo di York grazie al malgoverno della regina Margherita e dei suoi favoriti. Tuttavia, essa era fondata genealogicamente, poich\u00e9 il duca discendeva direttamente da Lionello di Clarence, mentre la casa di Lancaster discendeva da Giovanni di Gand, fratello minore di Lionello. Certo, la discendenza era per via femminile, . La pretesa di Riccardo era anche favorita dall'accentramento dei titoli e dei domini ereditari nelle sue mani, e dalla sua parentela, attraverso il matrimonio con Cecily Neville, con i potenti conti di Westmorland. Era stata soprattutto la grande popolarit\u00e0 acquistata da Enrico V con le sue vittorie sui francesi, che aveva impedito per quarant'anni ogni invalidazione del diritto della casa di Lancaster.\nRiccardo di York.\nRiccardo, duca di York, dopo aver tentato con altri mezzi di porre rimedio alla debolezza del governo di Enrico VI, prese le armi contro i suoi cattivi consiglieri, che erano anche i suoi nemici personali, e infine in Parlamento pretese come di diritto la corona. I lord suggerirono come compromesso, che venne accettato, di lasciar regnare Enrico fino alla morte e di trasmettere poi la corona a Riccardo e ai suoi eredi. Ma l'atto fu respinto da Margherita d'Angi\u00f2 e dai suoi seguaci. Il duca Riccardo fu allora ucciso a Wakefield. Era cominciata la Guerra delle Due Rose.\nI discendenti di Riccardo - gli York al trono.\nPoco dopo, il figlio del duca fu incoronato sovrano a Londra col nome di Edoardo IV e assicur\u00f2 il trono con la vittoria di Towton (1461). Tuttavia, i dissensi minavano l'unit\u00e0 della sua stessa famiglia. Nel 1478, il fratello del re, Giorgio Plantageneto, I duca di Clarence, fu messo a morte come traditore. Re Edoardo mor\u00ec inaspettatamente nel 1483, passando il trono al figlio Edoardo V, sotto la tutela dello zio, Riccardo di Gloucester. Quest'ultimo fece sparire dalla circolazione il nipote, insieme al fratellino Riccardo, duca di York. Sbarazzatosi degli ingombranti parenti, fu investito del titolo di re col nome di Riccardo III.\nIl termine della dinastia reale.\nQuest'ultimo sovrano fu ucciso dopo soltanto due anni di regno nella battaglia di Bosworth. Dato che non c'erano eredi legittimi, il conte di Richmond, proclamato re col nome di Enrico VII, che era della famiglia Tudor ma strettamente imparentato con i Lancaster, mantenne la sua promessa di sposare Elisabetta di York, unendo cos\u00ec le due case reali; ebbe cos\u00ec fine la Guerra delle Due Rose.\nI Tudor daranno all'Inghilterra alcuni dei pi\u00f9 famosi e importanti monarchi della sua storia, quali Enrico VIII ed Elisabetta I, che porteranno il proprio paese dal Medioevo all'Et\u00e0 moderna.\nIl titolo di Duca di York.\nIl titolo di duca di York fu pi\u00f9 volte ripreso nella casa reale inglese. In particolare lo assunsero i pretendenti giacobiti, come Enrico Benedetto Stuart mentre il re Giorgio III conferiva il titolo di duca di York al proprio figlio Federico Augusto di Hannover."}
{"id": "671832", "revid": "648716", "url": "https://it.wikipedia.org/wiki?curid=671832", "title": "SMS M\u00f6we", "text": "La SMS \"M\u00f6we\" \u00e8 stata una delle pi\u00f9 importanti navi corsare tedesche della prima guerra mondiale.\nDopo il fallimento nella guerra di corsa dei transatlantici, afflitti da un consumo di combustibile troppo elevato per eseguire missioni prolungate, i tedeschi si ritrovarono a sperimentare l'impiego di navi mercantili, dall'aspetto esteriore praticamente insignificante, per poter passare pi\u00f9 facilmente nelle aree sorvegliate dalle marine nemiche e approssimarsi ai bersagli senza destare molta attenzione. \nUna delle navi scelte fu la \"Pungo\", una bananiera praticamente nuova, che aveva la caratteristica, data la merce trasportata, di essere ragionevolmente veloce, ma con un consumo accettabile per l'apparato motore alternativo, di potenza non elevatissima e di facile manutenzione anche lontano dai porti. La struttura era di una nave commerciale, con un unico grande fumaiolo e 2 alberi a prua e poppa.\nVenne trasformata in maniera efficiente, con una stiva per mine, cannoni e siluri ben mimetizzati lungo la fiancata, dietro a pannelli abbattibili. \nLa prima missione della nave venne lanciata alla fine del 1915, al comando del capitano, il conte Nikolaus zu Dohna-Schlodien, ex-ufficiale dell'incrociatore \"Posen\", che si sarebbe dimostrato un ottimo capitano corsaro.\nIl capodanno del 1916 la nave lo pass\u00f2 posando un campo minato tra la Scozia e le Orcadi, che causarono una bruttissima sorpresa agli inglesi, dimostrando quanto pericolose possano essere le mine a prescindere dal valore della nave che le porta: infatti provocarono ingenti danni alla nave da battaglia \"King Edward VII\" al largo di Capo Wrath Scozia (imbarc\u00f2 acqua nella sala macchine e nemmeno dodici ore dopo si capovolse e affond\u00f2). Pos\u00f2 l'altra met\u00e0 del considerevolissimo carico di mine da fondo nel golfo di Biscaglia. Poi, in poco pi\u00f9 di 6 settimane, pratic\u00f2 una guerra di corsa che port\u00f2 alla cattura di ben 15 navi (tutte eccetto una di bandiera britannica) per 57.520 tonnellate; di queste 13 furono affondate e due inviate con il loro carico e prigionieri in patria. . Quando, dopo 67 giorni di mare, rientr\u00f2 in Germania la sua fama era tanto grande che il Kaiser ordin\u00f2 che venisse scortata da una squadra da battaglia fino a Wilhelmshaven.\nDopo la revisione del motore, la nave ripart\u00ec per una seconda missione che ebbe persino pi\u00f9 successo. Il comandante, nel frattempo insignito dalla decorazione \"Pour le M\u00e9rite\", era sulla plancia di comando anche il 22 novembre 1916 quando la nave usc\u00ec dal porto. Ancora una volta aggir\u00f2 la sorveglianza delle marine alleate, affond\u00f2 altre 25 navi per un totale di 123.456\u00a0t incluse unit\u00e0 armate, come l'\"Otaki\", che rispose con una certa veemenza.\nNonostante le 40 navi mandate a picco per circa 180.000 tonnellate (18,5 volte il suo dislocamento), la \"M\u00f6we\" (come anche la \"Wolf\", altro corsaro di successo) non riusc\u00ec a cambiare in maniera decisiva gli eventi che portarono alla sconfitta degli imperi centrali, n\u00e9 era ragionevole pensarlo, ma si dimostr\u00f2 molto efficiente in termini di costo-efficacia.\nCertamente la M\u00f6we fu un modello di successo, che ispir\u00f2 le imprese delle navi corsare del conflitto mondiale successivo, anche se nella seconda parte della guerra il potere aeronavale alleato rese piccolo anche l'oceano.\nCon la firma dell'armistizio e poi del trattato di pace, la \"M\u00f6we\" come altre navi da battaglia tedesche di stazza superiore alle 3000t venne consegnata agli inglesi. Dopo averla requisita e disarmata essi la vendettero alla compagnia Elderss &amp; Fysse che la ribattezz\u00f2 Greenbrier tornando alla sua occupazione primaria, cio\u00e8 il trasporto di banane e frutta dalle Indie Occidentali in Inghilterra. Venne poi riacquistata nel 1933 da una compagnia tedesca e rinominata Oldenburg. L'ora fatale della \"M\u00f6we\", ora \"Oldenburg\", scatt\u00f2 il 7 aprile 1945, mentre era in servizio come unit\u00e0 di trasporto in Norvegia, venne colpita e affondata da un attacco aereo compiuto da bombardieri della RAF."}
{"id": "671834", "revid": "33300", "url": "https://it.wikipedia.org/wiki?curid=671834", "title": "Processore Cell", "text": ""}
{"id": "671838", "revid": "533647", "url": "https://it.wikipedia.org/wiki?curid=671838", "title": "Eldol", "text": ""}
{"id": "671842", "revid": "767487", "url": "https://it.wikipedia.org/wiki?curid=671842", "title": "Joseph Lyons", "text": "Lyons era figlio di immigrati irlandesi. Suo padre, Michael Lyons, era un agricoltore benestante che decise di entrare in affari nel ramo \"macelleria e panetteria\", ma perse il suo patrimonio a causa del cattivo stato di salute e quindi fu costretto a trovarsi un impiego. Sua madre allev\u00f2 con coraggio e determinazione i suoi otto figli ma Lyons fu costretto a lasciare la scuola all'et\u00e0 di nove anni per lavorare come fattorino e apprendista tipografo. Con l'aiuto di due zie riusc\u00ec a riprendere gli studi al \"Philip Smith Teachers' Training College\", e divenne insegnante. Egli fu un attivo sindacalista e uno dei primi membri del partito laburista della Tasmania, nelle cui file fu eletto nel 1909 al parlamento statale.\nDal 1914 al 1916 Lyons assunse e guid\u00f2 i dicasteri delle finanze, dell'educazione e delle ferrovie nel governo laburista del premier della Tasmania John Earle. Come Ministro dell'istruzione egli var\u00f2 molte riforme, tra le quali vale la pena ricordare l'abolizione della tassa di iscrizione alle scuole statali, l'aumento degli stipendi al personale docente e la fondazione del primo liceo statale della Tasmania.\nNel 1915 spos\u00f2 Enid Burnell, un'insegnante di diciotto anni che esercit\u00f2 una grande influenza su Lyons al quale diede 11 figli.\nQuando, durante il primo conflitto mondiale, all'interno dei laburisti scoppi\u00f2 la crisi della coscrizione obbligatoria, il premier tasmaniano Earle, favorevole alla leva obbligatoria, ader\u00ec al nuovo partito nazionalista fondato dal premier federale, eletto nelle file laburiste, Billy Hughes Come molti australiani di origine cattolico-irlandese, Lyons era contrario all'introduzione della leva obbligatoria e rimase nel partito laburista, divenendone il nuovo leader in Tasmania, dove guid\u00f2 l'opposizione al locale governo nazionalista sino al 1923, quando riusc\u00ec a formare un governo di minoranza. Egli rimase in carica come premier della Tasmania e ministro del Tesoro sino al 1928. Durante il suo governo Lyons riusc\u00ec a stabilire buone relazioni sia con il mondo degli affari sia con i conservatori del governo federale, attirandosi le critiche dei sindacalisti presenti all'interno del suo partito. Nelle elezioni statali del 1928 egli fu sconfitto di misura dai nazionalisti. Nel 1929 Lyons fece il suo ingresso nella politica federale conquistando un seggio nel parlamento di Canberra in quelle elezioni che videro il ritorno al governo dei laburisti guidati da James Scullin il quale gli confer\u00ec l'incarico di ministro del Lavoro e delle Ferrovie.\nQuando l'onda lunga della Grande depressione colp\u00ec nel 1930 l'Australia, il governo Scullin si divise sui rimedi da adottare tra i fautori di una politica finanziaria e deflazionistica ortodossa guidata dallo stesso, e Lyons e i proto-keynesiani, fautori di una politica inflazionista, guidati da ministro del Tesoro Ted Theodore.\nQuando Ted Theodore, accusato di corruzione in un \"affair\" verificatosi mentre era capo del governo del Queensland, fu costretto a dimettersi nel giugno del 1930, Scullin prese per s\u00e9 l'interim del Tesoro. Ma dall'agosto del 1930 al giugno del 1931 Scullin dovette recarsi a Londra per la Conferenza Imperiale e Lyons divenne facente funzioni del ministro del tesoro.\nNell'ottobre del 1930 Lyons var\u00f2 una finanziaria attenta agli equilibri di bilancio, annunciando una diminuzione della spesa pubblica e degli stipendi, impegnandosi a mantenere bassi i tassi di interesse per le grandi industrie.\nLe sue ricette economiche gli valsero l'appoggio dei grandi gruppi, ma furono fieramente avversate dalle basi del partito laburista che chiedevano un'espansione del deficit pubblico per stimolare la domanda e guardavano con orrore alla prospettiva di un contenimento dei salari e della spesa pubblica. Colpito dagli attacchi a lui sferrati da membri del suo partito, decise di prendere in considerazione la proposta di influenti membri dell'establishment che gli offrivano la guida dell'opposizione conservatrice.\nA gennaio il Premier torn\u00f2 nel suo paese e riassegn\u00f2 al keynesiano Theodore il ministero del Tesoro. Per reazione Fenton e Lyons si dimisero dal governo e si unirono ai conservatori del partito nazionalista. L'opposizione form\u00f2 il partito dell'Australia unita o Uap guidata dallo stesso Lyons, che in fondo non era altro che il partito nazionalista con un nuovo nome. Nello stesso tempo il primo ministro laburista del Nuovo Galles del Sud Jack Lang fond\u00f2 una fazione di sinistra del Labor che si batteva per ripudiare il debito estero e per altre misure radicali. La costituzione di questa fazione fece perdere definitivamente la maggioranza parlamentare al governo in carica che fu sfiduciato nel novembre 1931, grazie al determinante contributo del Lang Labor che un\u00ec i propri voti a quelli dell'opposizione conservatrice.\nAlle elezioni anticipate del dicembre 1931 i laburisti anche a causa della immagine deteriorata dalle divisioni interne subirono una pesante sconfitta (dei 47 seggi che detenevano nel precedente parlamento ne conservarono solo 14, mentre il Lang Labor ne conquist\u00f2 altri 4), e Lyons, che sfruttando la sua vecchia militanza laburista riusc\u00ec a fornire del UAP una solida immagine di forza interclassista e tesa al bene della nazione, nel 1932 divenne primo ministro.\nLyons divent\u00f2 cos\u00ec il terzo ex leader laburista a guidare un governo Conservatore ed il secondo premier cattolico-irlandese.\nIl UAP aveva i numeri per governare da solo ma dopo le elezioni del 1934 si riform\u00f2 la tradizionale coalizione Conservatrice con il Partito Agrario. In campo economico Lyons, che sino al 1935 affid\u00f2 a s\u00e9 stesso anche il ministero del Tesoro, continu\u00f2 a coltivare la sua politica conservatrice fatta di tagli alla spesa pubblica e di controllo del debito. Questa sua politica fin\u00ec per risanare gradualmente la situazione economica.\nIn politica estera egli sostenne con qualche critica la Gran Bretagna e fu un strenuo difensore del ruolo della Societ\u00e0 delle Nazioni. Il Governo Lyons persegu\u00ec una politica di riconciliazione verso i regimi al potere in Germania, Italia e Giappone, ma nello stesso tempo prepar\u00f2 il suo paese alla guerra espandendo le spese militari, fondando un'industria dell'aviazione militare e producendo un numero crescente di munizioni ed armamenti navali.\nNel 1934 fece il suo ingresso in parlamento l'abile e ambizioso Robert Menzies che non fece mistero di ambire alla poltrona di Lyons, il quale lungi dal farsi da parte guid\u00f2 il suo partito nella vittoriosa tornata elettorale del 1937. Ma la buia situazione internazionale depresse Lyons che fu un convinto pacifista. Molti esponenti politici invitarono Lyons a rassegnare le dimissioni indicando in Menzies il suo successore, ma invece fu proprio Menzies a dimettersi per protestare contro l'inazione del governo verso le potenze dell'Asse. Il 7 aprile 1939 Lyons fu improvvisamente colpito da un infarto, morendo a soli 59 anni. Egli fu il primo premier a morire mentre era ancora in carica. Lyons, devoto cattolico, fu anche la sola persona, dopo la costituzione della federazione, ad aver ricoperto la carica di premier sia in campo statale (guid\u00f2 il governo della Tasmania) che federale e ad oggi l'unico premier nato in Tasmania.\nLa sua vedova, Enid Lyons, pi\u00f9 tardi entr\u00f2 in politica nelle file della destra e nel 1943 divent\u00f2 la prima donna a sedere in parlamento; pi\u00f9 tardi divenne la prima donna ministro del governo liberale di Menzies. Due dei suoi figli pi\u00f9 tardi fecero il loro ingresso nella politica della Tasmania nelle file del partito liberale: Kevin Lyons tra il 1969 e il 1972 divenne vice premier della Tasmania, mentre Brendan Lyons entr\u00f2 nel governo di Robin Gray durante il 1980."}
{"id": "671844", "revid": "729019", "url": "https://it.wikipedia.org/wiki?curid=671844", "title": "Slu\u017eba vne\u0161nej razvedki", "text": "Lo Slu\u017eba vne\u0161nej razvedki (\u0421\u043b\u0443\u0436\u0431\u0430 \u0432\u043d\u0435\u0448\u043d\u0435\u0439 \u0440\u0430\u0437\u0432\u0435\u0434\u043a\u0438, SVR) (in italiano: \"Servizio di intelligence internazionale\") \u00e8 un servizio segreto della Russia. Ha competenza in ambito estero per le sue attivit\u00e0.\nStoria.\n\u00c8 stato il primo organismo di intelligence a prendere vita dopo lo scioglimento del KGB. Assunse inizialmente la denominazione di CSR (Central'naja slu\u017eba razvedki: Servizio centrale di intelligence) nell'ottobre 1991, ereditando le competenze del Primo direttorato centrale del KGB.\nQuesto organismo ha sede a Mosca e dispone di uffici in ambasciate, consolati e rappresentanze commerciali in tutto il mondo.\nOrganizzazione.\nL'organizzazione \u00e8 la seguente:\nL'organizzazione operativa pu\u00f2 contare su undici dipartimenti territoriali, sfrutta la copertura diplomatica e si avvale dell'ausilio di forze speciali o Spetsnaz (in particolare delle unit\u00e0 Vympel e Alpha)."}
{"id": "671846", "revid": "533647", "url": "https://it.wikipedia.org/wiki?curid=671846", "title": "Rodiano", "text": ""}
{"id": "671850", "revid": "533647", "url": "https://it.wikipedia.org/wiki?curid=671850", "title": "Redechio", "text": ""}
{"id": "671851", "revid": "320578", "url": "https://it.wikipedia.org/wiki?curid=671851", "title": "CSN&amp;Y", "text": ""}
{"id": "671853", "revid": "1543377", "url": "https://it.wikipedia.org/wiki?curid=671853", "title": "Sing When You're Winning", "text": "Sing When You're Winning \u00e8 il terzo album in studio di Robbie Williams. Il primo singolo estratto \u00e8 \"Rock DJ\" seguito da \"Kids\", \"Supreme\", \"Let Love Be Your Energy\", \"The Road to Mandalay\" (pubblicato in un unico disco con il brano non inserito nel disco \"Eternity\") e \"Better Man\".\nCon \"Sing When You're Winning\", Williams abbandona il britpop degli album precedenti, per abbracciare uno stile pi\u00f9 basato sulla dance pop, incorporando tuttavia elementi psichedelici e soft rock."}
{"id": "671856", "revid": "48706", "url": "https://it.wikipedia.org/wiki?curid=671856", "title": "L'austera Accademia", "text": ""}
{"id": "671867", "revid": "701660", "url": "https://it.wikipedia.org/wiki?curid=671867", "title": "Linee filoviarie italiane", "text": "Lista di linee filoviarie in Italia, in grigio le linee non pi\u00f9 attive.\nNei territori passati alla Jugoslavia nel 1947 era presente la filovia Pirano\u2013Portorose (1909-1912)."}
{"id": "671869", "revid": "729019", "url": "https://it.wikipedia.org/wiki?curid=671869", "title": "Battaglia di Milazzo (260 a.C.)", "text": "La battaglia di Milazzo (\"Mylae\") si \u00e8 svolta nel 260 a.C., nel corso della prima guerra punica ed \u00e8 stata la prima vittoria navale di Roma nei confronti dell'esperta flotta di Cartagine.\nSituazione.\nLa Prima guerra punica cominciava a delinearsi come guerra di lunga durata. Per la conquista della Sicilia Cartagine si era battuta per secoli con Siracusa ed altre colonie greche; non avrebbe certo ceduto territori, colonie e commerci ai romani senza resistere duramente.\nRoma, dopo la battaglia di Messina e un breve vittorioso conflitto con Siracusa governata da Gerone II, aveva accettato l'alleanza dei greco-siciliani per avere delle facilitazioni logistiche e di rifornimento. Con la successiva battaglia di Agrigento, Roma si era spinta lontano lungo la costa meridionale della Sicilia lasciando alla flotta di Cartagine il controllo dell'occidente e delle costa tirrenica. Nel contempo riceveva l'adesione di molte citt\u00e0 dell'interno che erano pi\u00f9 direttamente attaccabili da eserciti di terra, arrivando fino a Segesta, a poche miglia dalla base cartaginese di Trapani.\nCartagine con la sua potente ed esperta flotta manteneva il controllo delle rotte di navigazione; Roma, che per i commerci e i rifornimenti si era limitata ad affidarsi alle marinerie greche ed etrusche, non poteva proteggere le navi. Per spezzare questo ricatto economico e bellico Roma dovette iniziare la costruzione di una sua flotta militare. Nel 260 a.C. le prime navi romane erano pronte e furono inviate verso la Sicilia. 17 navi, al comando del console Gneo Cornelio Scipione Asina furono attaccate da venti navi cartaginesi nel porto di Lipari. La battaglia delle Isole Lipari vide il console Scipione catturato e il comandante della flottiglia punica Boode tornare a Palermo dal comandante delle forze cartaginesi in Sicilia, Annibale Giscone.\nLa sconfitta di Roma in questa prima battaglia fu dettata dalla sua inesperienza nel settore navale, dove Cartagine era cosciente della propria superiorit\u00e0.\nL'arma segreta.\nRimasti senza un console, i Romani inviarono messaggi all'altro, Gaio Duilio, che comandava le forze terrestri. Nel frattempo cominci\u00f2 la preparazione della flotta per sostenere l'attacco di quella cartaginese che si sapeva essere in movimento; i Romani, resisi rapidamente conto dell'inferiorit\u00e0 operativa nelle manovre navali e nella guerra per mare in genere, elaborarono quella che oggi sarebbe definita un'arma segreta: il corvo.\nLa vera natura di tale strumento \u00e8 in discussione fra gli storici. Secondo lo storico greco Polibio, che scriveva circa un secolo pi\u00f9 tardi, il corvo era costituito da: un palo cilindrico posto a prua della nave, avente una lunghezza di quattro orgyie e un diametro di tre palmi. Qui veniva inchiodata una scala a tavole trasversali larga quattro piedi e lunga sei orgyie. La scala aveva ai lati un parapetto alto fino al ginocchio. Sulla punta era installato una sorta di pestello di ferro appuntito con un anello in cima, sicch\u00e9 l'insieme sembrava del tutto simile ai macchinari per la preparazione del pane. Una corda attaccata all'anello permetteva di sollevare il corvo che, se lasciato cadere, si piantava sul tavolato della nave avversaria rendendo impossibile la separazione delle navi.\nIn pratica il corvo era una passerella che fissata alla nave avversaria, permetteva a soldati abituati a combattere sulla terraferma di passare da una nave all'altra senza evoluzioni sulle funi e quindi di combattere come erano addestrati a fare. Se le navi restavano accostate ai fianchi l'abbordaggio era generale, se invece si attaccava la prua, il corvo permetteva l'attacco dei fanti su due file. I primi assaltatori riparavano loro stessi e i compagni tenendo gli scudi davanti a loro, quelli che seguivano, sempre con gli scudi, proteggevano i fianchi.\nSi deve citare, a margine, il fatto che qualcuno (Sordi) mette in dubbio l'esistenza dei corvi attribuendone l'invenzione al comandante cartaginese Annibale Giscone quale giustificazione della sconfitta. Vista l'abitudine cartaginese di crocifiggere i generali sconfitti (fine che toccher\u00e0 anche a lui dopo la sconfitta alla battaglia di Sulci) si pu\u00f2 credere che il pericolo avrebbe \"aguzzato l'ingegno\" di Annibale. Per contro almeno un tremendo naufragio di una flotta romana \u00e8 stato attribuito proprio alle difficolt\u00e0 di manovra delle navi appesantite dai corvi il cui uso \u00e8 stato in breve abbandonato.\nLa battaglia.\nGaio Duilio si rec\u00f2 personalmente al comando della flotta, settore pi\u00f9 debole, lasciando ai tribuni la gestione delle truppe e delle operazioni a terra, settore bellico a cui le legioni erano gi\u00e0 addestrate e da secoli vittoriose.\nLe truppe cartaginesi stavano saccheggiando la zona attorno a Milazzo; Gaio Duilio diresse la flotta romana verso la citt\u00e0 e Annibale Giscone, informato di questo spostamento del teatro delle operazioni, salp\u00f2 da Palermo al comando di una flotta di 130 navi e, convinto dal risultato della battaglia di Lipari, della sua superiore capacit\u00e0 operativa, incroci\u00f2 la flotta nemica nel golfo di Milazzo.\nI Cartaginesi, vedendo i corvi sulle tolde delle navi nemiche,\nIl corvo si rivel\u00f2 decisivo per le sorti della battaglia: le navi immobilizzate tra di loro permisero ai Romani di scontrarsi sui ponti delle navi e la battaglia da navale divenne simile a una terrestre, un genere di scontro in cui i Romani si erano distinti nei secoli. I Cartaginesi, sbalorditi furono in parte massacrati e in parte si arresero. 30 navi, le prime che erano entrate in battaglia furono catturate e con queste anche la nave di Annibale che per\u00f2 riusc\u00ec a sfuggire alla cattura su una scialuppa.\nIl resto della flotta punica cerc\u00f2 di manovrare per evitare l'aggancio dei corvi, tentando di trarre vantaggio dalla migliore qualit\u00e0 delle navi ed esperienza degli equipaggi. \nI corvi per\u00f2, essendo imperniati verticalmente, potevano essere diretti quasi in ogni direzione e le navi cartaginesi finivano regolarmente immobilizzate, assaltate e catturate. Alla fine cinquanta navi puniche restarono nelle mani dei Romani e le altre, virarono di bordo e fuggirono. La battaglia di Milazzo aveva segnato l'ingresso di Roma nel Mediterraneo.\nColonna rostrata.\nPer celebrare la vittoria venne eretta nel foro romano la celebre colonna rostrata di Gaio Duilio."}
{"id": "671870", "revid": "1305772", "url": "https://it.wikipedia.org/wiki?curid=671870", "title": "Circuito di Anderstorp", "text": "Il circuito di Anderstorp (conosciuto anche come \"Scandinavian Raceway\") \u00e8 un autodromo che si sviluppa sul sedime dell'aeroporto del villaggio di Anderstorp, nel comune di Gislaved (contea di J\u00f6nk\u00f6ping), circa 150 km a sud di G\u00f6teborg, in Svezia. Era il pi\u00f9 moderno autodromo della Scandinavia e ha ospitato tutte le sei edizioni del Gran Premio di Svezia di Formula 1 (dal 1973 al 1978), diciassette del Gran Premio di Svezia del Motomondiale (dal 1971 al 1977 e dal 1981 al 1990) e due del Gran Premio di superbike di Anderstorp (nel 1991 e 1993).\nStoria.\nInaugurato il 18 giugno 1968, il circuito era lungo 4.018 metri ed era costruito utilizzando le infrastrutture del piccolo aeroporto locale. Due erano le caratteristiche particolari che riguardavano i box di questo tracciato: fino agli anni novanta erano posti lontano dalla linea dell'arrivo e le vetture vi entravano dal retro per uscirvi dal davanti. Successivamente, in occasione dei lavori di ammodernamento delle infrastrutture dell'autodromo, tale caratteristica \u00e8 scomparsa: ora il traguardo \u00e8 sul breve rettilineo dei box, poco prima del rettilineo pi\u00f9 lungo. A seguito della morte dell'idolo locale Ronnie Peterson nel Gran Premio d'Italia 1978, la Svezia decise di vietare le gare di Formula 1 sul suo territorio nazionale e quindi il tracciato venne abbandonato dalla massima serie automobilistica. L'impianto ha per\u00f2 continuato a funzionare, ospitando ancora il Motomondiale per un'altra decina di anni, con l'ultima gara iridata disputatasi nel 1990. Il circuito ha nel frattempo ospitato regolarmente varie gare del campionato turismo nel corso degli anni. Nel 2007 vi si \u00e8 corsa una prova del WTCC, in sostituzione del Circuito di Istanbul, ma nel 2008 il circuito svedese \u00e8 stato rimpiazzato dall'autodromo di Imola.\nIl tracciato.\nIl circuito era caratterizzato da un unico vero e proprio allungo di circa 800 metri in corrispondenza della pista d'atterraggio dell'aeroporto. In questo tratto la sede stradale era molto ampia, poich\u00e9 veniva utilizzata tutta la larghezza del nastro d'asfalto usato dagli aerei. Al termine di questo rettilineo, dopo una leggera piega a destra che portava i concorrenti fuori dalla pista di atterraggio, vi era una veloce curva a destra chiamata \"Norra\" (svedese: \"Nord\"), che su richiesta dei piloti della massima serie automobilistica venne sostituita nel 1974 da una chicane, che tuttavia non modific\u00f2 la lunghezza del tracciato. C'\u00e8 da notare che il Motomondiale non ne faceva uso, nonostante la via di fuga praticamente inesistente e la conseguente presenza di reti che servivano ad \"acchiappare\" i piloti che fossero finiti fuoristrada, come capit\u00f2 a Giacomo Agostini e Barry Sheene nel 1974. A partire dalla stagione 1978 questa chicane provvisoria \u00e8 stata rimossa a seguito della decisione di procedere alla riprofilatura della \"Norra\" per motivi di sicurezza, insieme ad altri interventi alle barriere, che ne hanno garantito l'omologazione per la Formula 1 fino al 1981. La veloce curva venne rallentata e trasformata in una secca curva a 90 gradi, con conseguente ampliamento della via di fuga e modifica della lunghezza del tracciato, portato a 4.025 metri. Un'altra peculiarit\u00e0 del tracciato \u00e8 la presenza di curve con una marcata sopraelevazione (tra cui la \"Startkurvan\" e le curve \"Opel\" e \"Karusell\", quest'ultima chiaro richiamo all'omonima curva del N\u00fcrburgring), simili a quelle dell'ormai demolito \"North Loop\" del Circuito di Assen, una caratteristica poco diffusa sugli autodromi ricavati da aeroporti, che di norma hanno un profilo trasversale delle curve completamente piatto, come il terreno su cui sorgono."}
{"id": "671873", "revid": "767487", "url": "https://it.wikipedia.org/wiki?curid=671873", "title": "Cronaca familiare (film)", "text": "Cronaca familiare \u00e8 un film del 1962 diretto da Valerio Zurlini, tratto dall'omonimo romanzo autobiografico di Vasco Pratolini, vincitore del Leone d'oro alla Mostra del cinema di Venezia.\n\u00c8 la storia di due fratelli, interpretati da Marcello Mastroianni e Jacques Perrin, che vengono separati alla morte della madre, ma che poi vengono riuniti a causa di difficili circostanze familiari.\nDescritto come uno dei film \"maschili\" pi\u00f9 commoventi nella storia del cinema, \"Cronaca familiare\" riprende molti dei fatti e motivi del romanzo originale di Pratolini. Mastroianni ci presenta una \"performance\" piena di sensibilit\u00e0 e ben equilibrata, quale emergente giornalista nella Roma del 1945.\nTrama.\nEnrico riceve una telefonata che lo informa della morte del fratello Lorenzo ed allora si ricorda dei tempi passati, del loro lungo e difficile rapporto; Enrico cresciuto dalla loro povera ma affettuosa nonna, Lorenzo tirato su come un vero gentiluomo da un ricco aristocratico del luogo, che lo affida al suo maggiordomo. Riuniti a Firenze negli anni trenta, il viziato Lorenzo viene mantenuto da Enrico, quest'ultimo sempre ossessionato da un senso di colpevole responsabilit\u00e0 verso un fratello che ama e odia simultaneamente. Una strana e progressivamente fatale malattia di Lorenzo far\u00e0 emergere in Enrico tutto il suo profondo attaccamento e amore per il fratello morente."}
{"id": "671878", "revid": "125288072", "url": "https://it.wikipedia.org/wiki?curid=671878", "title": "Terra di Siena", "text": "La terra di Siena \u00e8 un pigmento inorganico appartenente ai bruni e usato in pittura. Si distingue in terra di Siena naturale e terra di Siena bruciata. \nI colori attualmente in commercio color terra di Siena sono ottenuti da miscele particolari di ossidi di ferro ed altri minerali brunastri.\nStoria.\nIl nome attribuito a questo colore ha origine in un tipo di terra estratta da una cava nella localit\u00e0 Bagnoli di Arcidosso, nel territorio del Monte Amiata, facente parte della Repubblica di Siena in epoca medioevale, oggi inserita nella provincia di Grosseto. Tale cava, attiva fino agli anni cinquanta del Novecento, produceva un inerte che veniva utilizzato come colorante anche in tempi antichissimi, e che si denominava indifferentemente \"terra rossa\" \"terra gialla\" e anche \"terra di Siena\". La popolarit\u00e0 della \"terra di Siena\" deriva dall'uso che ne \u00e8 stato fatto nell'arte toscana venendo citata nei principali trattati sulle tecniche artistiche, da Cennino Cennini a Giorgio Vasari."}
{"id": "671883", "revid": "84604", "url": "https://it.wikipedia.org/wiki?curid=671883", "title": "Terra di Siena naturale", "text": ""}
{"id": "671887", "revid": "84604", "url": "https://it.wikipedia.org/wiki?curid=671887", "title": "Terra di Siena bruciata", "text": ""}
{"id": "671891", "revid": "767487", "url": "https://it.wikipedia.org/wiki?curid=671891", "title": "Miroslav Vitou\u0161", "text": "Biografia.\nInizi\u00f2 lo studio del violino all'et\u00e0 di sei anni, del pianoforte a dieci anni, e del contrabbasso a quattordici. Da ragazzo Vitou\u0161 pratic\u00f2 anche il nuoto a livello agonistico. Uno dei suoi primi gruppi fu il Junior Trio, con suo fratello Alan alla batteria e con l'amico ceco, presto anch'egli famoso, Jan Hammer alle tastiere. Vitou\u0161 studi\u00f2 al conservatorio di Praga (sotto la guida di F. Posta), e vinse successivamente un concorso internazionale a Vienna, ottenendo una borsa di studio per il Berklee College of Music di Boston.\nIl virtuosismo di Vitous come contrabbassista ha spinto molti critici ad affiancarlo a strumentisti del calibro di Scott LaFaro, Ron Carter, Dave Holland, Niels-Henning \u00d8rsted Pedersen e Christian McBride. Un esempio rappresentativo del talento di Vitous \u00e8 il disco \"Now He Sings, Now He Sobs\" (1968), con Chick Corea al pianoforte e Roy Haynes alla batteria. Questo disco presenta forte senso ritmico, innovative linee di walking bass ed un intenso uso dell'improvvisazione.\nIl suo primo disco da leader, \"Infinite Search\" (1969), riedito successivamente con \"bonus tracks\" fra cui \"Mountain In The Clouds\", presenta nella formazione musicisti chiave per quello che sar\u00e0 successivamente il movimento jazz fusion: il chitarrista John McLaughlin, il pianista Herbie Hancock, il batterista Jack DeJohnette, e il sassofonista Joe Henderson, gi\u00e0 nota icona del jazz.\n\u00c8 stato uno dei membri fondatori del gruppo Weather Report, ha lavorato con Jan Hammer, Freddie Hubbard, Miles Davis, Chick Corea, Wayne Shorter, Joe Zawinul e Jan Garbarek.\nVitous ha sempre ribadito ai giornalisti che la sua controversa uscita dai Weather Report fu causata dal cattivo rapporto con Joe Zawinul, tastierista e cofondatore del suddetto gruppo. Alphonso Johnson, che rimpiazz\u00f2 Vitous, fu anch'egli presto sostituito da Jaco Pastorius. Nel 1988, Vitous torn\u00f2 in Europa per concentrarsi sulla composizione, senza per\u00f2 smettere di esibirsi in concerti e festival. Ha anche suonato con Michel Petrucciani."}
{"id": "671895", "revid": "49409", "url": "https://it.wikipedia.org/wiki?curid=671895", "title": "Gruppo Carbonilico", "text": ""}
{"id": "671896", "revid": "198277", "url": "https://it.wikipedia.org/wiki?curid=671896", "title": "Circuito di Dallas", "text": "Il circuito di Dallas era un tracciato automobilistico occasionale disegnato attorno allo stadio Cotton Bowl, all'interno del Fair Park sito alla periferia della citt\u00e0 texana.\nHa ospitato il Gran Premio degli Stati Uniti d'America di Formula 1 nel 1984 con il nome ufficiale di Gran Premio di Dallas: l'unico Gran Premio disputato qui vide la vittoria di Keke Rosberg su Williams davanti a Ren\u00e9 Arnoux su Ferrari e a Elio De Angelis su Lotus.\nIl giorno della gara l'asfalto presentava problemi in alcuni punti particolarmente impegnativi al punto che i commissari annullarono il \"warm-up\" onde permettere i lavori di riparazione e ridussero di 10 giri la lunghezza prevista del Gran Premio, per rimanere sotto il limite delle due ore; nonostante ci\u00f2, la corsa vide numerosi incidenti e contatti con i muretti e venne comunque interrotta allo scadere delle due ore. Il caldo torrido provoc\u00f2 anche un malore a Nigel Mansell mentre cercava di concludere la gara spingendo la propria Lotus, rimasta piantata a pochi metri dal traguardo a causa di un guasto al cambio."}
{"id": "671899", "revid": "125107857", "url": "https://it.wikipedia.org/wiki?curid=671899", "title": "Strada statale 675 Umbro-Laziale", "text": "La strada statale 675 Umbro-Laziale (SS 675) \u00e8 una strada statale italiana che si sviluppa in Umbria e nel Lazio. La tratta attualmente in esercizio collega Terni, Orte e Viterbo per terminare nei pressi di Monte Romano, mentre il tratto ancora in fase di realizzazione condurr\u00e0 fino all\u2019Autostrada Tirrenica, innestandosi tra Tarquinia e Civitavecchia.\nPresenta caratteristiche di superstrada per tutto il suo percorso, quindi con carreggiate separate e due corsie per senso di marcia.\nStoria.\nIl progetto di una superstrada che collegasse il porto di Civitavecchia alle industrie di Terni per poi giungere a Rieti risale agli anni sessanta; la sua realizzazione, tuttavia, ha avuto tempi molto lunghi. Il tratto Viterbo-Orte fu finanziato nel dicembre del 1975.\nAl mese di l'opera \u00e8 completa fino a Monte Romano Est. L'ultimo lotto rimanente, da Monte Romano est a Tarquinia sud, ha visto un rallentamento per l'annullamento, a seguito del ricorso al TAR di alcune associazioni ambientaliste, delle delibere del Consiglio dei Ministri del 1/12/2017 e del CIPE del 28/2/2018 con le quali veniva approvato il provvedimento di compatibilit\u00e0 ambientale del progetto preliminare, precedentemente respinto dalla commissione di VIA.\nPercorso.\nL'arteria ha origine a nord-est di Terni dove il tracciato confluisce senza soluzione di continuit\u00e0 nella strada statale 3 via Flaminia.\nDopo aver aggirato la citt\u00e0 a nord e aver incrociato la strada statale 3 bis Tiberina, la strada prosegue in direzione sud-ovest superando Narni ed entrando nel Lazio, dove incrocia l'A1 Milano-Napoli all'altezza di Orte.\nIl percorso continua in direzione ovest fino a raggiungere Viterbo che viene superata descrivendo un arco da nord-est a sud-ovest fino al vecchio termine dell'arteria in corrispondenza dell'innesto con la strada statale 2 Via Cassia a nord di Vetralla.\nIl 19 aprile 2011 fu inaugurato il tratto che conduce fino alla localit\u00e0 Cinelli, dove l'infrastruttura si innestava sulla strada statale 1 bis Via Aurelia.\nIl tratto da Cinelli a Monte Romano \u00e8 stato completato in poco pi\u00f9 di due anni (luglio 2016-dicembre 2018), mentre il 3 agosto 2015 si \u00e8 avviata la procedura di \"VIA\" per il tratto finale dell'opera Monte Romano Est-Civitavecchia della lunghezza di circa 18\u00a0km e che sar\u00e0 composto da 9 viadotti, 1 galleria e 2 svincoli; tale tracciato, che si estendeva per lo pi\u00f9 nella valle del Mignone, non potr\u00e0 pi\u00f9 essere percorribile in quanto risultato dannoso per l'ambiente.\nDell'arteria cos\u00ec come concepita nella sua integrit\u00e0, fa parte anche un segmento gi\u00e0 in esercizio dal Porto di Civitavecchia all'innesto con l\u2019A12 Roma-Tarquinia presso l'uscita Civitavecchia Porto ed attualmente classificata come strada statale 698 del Porto di Civitavecchia.\nDenominazioni e itinerari.\nLa SS 675 \u00e8 parte:\nCaratteristiche.\nLa superstrada Umbro-Laziale \u00e8 classificata tecnicamente come strada extraurbana principale. Presenta tre interconnessioni: due in esercizio, a Orte con la A1 (Autostrada del Sole) e a ovest di Terni con la strada statale 3 bis Tiberina; una in progetto, a sud di Tarquinia con la A12 (Autostrada Azzurra).\nStrada statale 675 bis Umbro-Laziale.\nLa strada statale 675 bis Umbro-Laziale (SS 675 bis) \u00e8 una strada statale italiana. Rappresenta il naturale proseguimento della strada statale 3 bis Tiberina dopo l'interconnessione con la SS 675.\nHa una breve lunghezza che la porta a terminare sulla SC Campore in localit\u00e0 Sabbione. In seguito ai lavori di ammodernamento di tale svincolo che ne hanno anche variato la lunghezza, l'arteria \u00e8 stata chiusa al traffico, venendo riaperta il 12 ottobre 2009.\nLa classificazione attuale \u00e8 avvenuta col decreti del presidente del Consiglio dei ministri del 23 novembre 2004; l'itinerario attuale \u00e8 il seguente: \"Innesto con la S.S. 3 bis presso Mazzancollo - Innesto con la S.C. Via delle Campore\".\nStrada statale 675 dir Umbro-Laziale.\nLa strada statale 675 dir Umbro-Laziale (SS 675 dir) \u00e8 una strada statale italiana. Essa ha origine all'altezza dello svincolo per Amelia posto al km 21 circa della SS 675; dopo essersi unita con la SP 28 proveniente da Montoro, frazione di Narni, termina il suo tracciato con un innesto sulla ex strada statale 205 Amerina in localit\u00e0 San Pellegrino.\nLa classificazione attuale \u00e8 avvenuta col decreti del presidente del Consiglio dei ministri del 23 novembre 2004; l'itinerario attuale \u00e8 il seguente: \"Innesto con la S.S. n. 675 presso Amelia - Innesto con la S.P. n. 205 presso S. Pellegrino\".\nStrada statale 675 racc Raccordo Umbro-Laziale.\nLa Strada statale 675 racc Raccordo Umbro-Laziale (SS675 racc) \u00e8 una strada statale di brevissima lunghezza (solo 2,85 km) che unisce la SP151, intersecandosi con la A1, alla SS675. Mette, inoltre, in collegamento il casello di Orte all'uscita \"Orte - A1\" della SS675. Dopo degli intensi lavori di riparazione del manto viabile che l'hanno coinvolta, la strada \u00e8 stata riaperta il 13 novembre 2020"}
{"id": "671901", "revid": "125103696", "url": "https://it.wikipedia.org/wiki?curid=671901", "title": "Il conte di Montecristo (miniserie televisiva 1966)", "text": "Il conte di Montecristo \u00e8 uno sceneggiato televisivo in otto puntate realizzato per la RAI - Radiotelevisione italiana, andato in onda nel 1966 sul Programma Nazionale.\nDiretto da Edmo Fenoglio (che ne ha curato con Fabio Storelli anche l'adattamento televisivo e la relativa sceneggiatura), era ispirato alle vicende dell'omonimo romanzo di Alexandre Dumas padre.\nL'allora giovanissimo esordiente Andrea Giordana ottenne un grande successo personale vestendo i panni del protagonista, Edmond Dant\u00e8s. L'intero \"cast\" era costituito da attori di estrazione teatrale che godevano di grande fama.\nCast.\nLo sceneggiato \u00e8 stato realizzato con l'ausilio di numerosi interpreti, quasi tutti di estrazione teatrale, molti dei quali assai noti e qui impegnati in piccoli ruoli, quasi dei cameo che hanno contribuito a restituire un valore aggiunto alla fiction.\nTra gli altri interpreti figuravano:"}
{"id": "671903", "revid": "320578", "url": "https://it.wikipedia.org/wiki?curid=671903", "title": "SS675", "text": ""}
{"id": "671904", "revid": "287204", "url": "https://it.wikipedia.org/wiki?curid=671904", "title": "Klasterec nad ohri", "text": ""}
{"id": "671905", "revid": "767487", "url": "https://it.wikipedia.org/wiki?curid=671905", "title": "Genoa Social Forum", "text": "Il Genoa Social Forum (GSF) \u00e8 stata una rete di movimenti, partiti, associazioni e societ\u00e0 civile di contestazione no-global. Il portavoce nazionale era Vittorio Agnoletto.\nStoria.\nIl GSF nasce a Genova nel 2000 come \"Patto di Lavoro\" in vista della riunione del G8 nel capoluogo ligure in cui sarebbero poi successi, i noti fatti del G8 di Genova. Assunse la dizione definitiva di Genoa Social Forum il 27 febbraio 2001 e ad esso aderirono 1187 sigle tra cui associazioni, partiti, centri sociali, sindacati e ONG italiane ed estere.\nNonostante le numerose richieste di incontri con rappresentanti delle istituzioni in previsione dell'organizzazione di un contro-forum, queste si resero disponibili solo per il 24 giugno 2001 nella persona del capo della Polizia Gianni De Gennaro. Il GSF chiese, attraverso i portavoce Vittorio Agnoletto e Luca Casarini, l'annullamento del G8, con la motivazione che la riunione dei capi di Stato e di governo era da considerarsi illegittima, in quanto pochi uomini potenti avrebbero preso decisioni destinate a condizionare popoli non rappresentati dal G8 e perch\u00e9 il divieto di entrare liberamente nella zona rossa costituiva una limitazione delle libert\u00e0 costituzionali; tali richieste non furono accettate dal governo, motivando ci\u00f2 con l'impossibilit\u00e0 di venire meno agli impegni internazionali precedentemente assunti dall'Italia, anche se questi fossero stati assunti dal precedente governo.\nDopo il vertice del G8 a Genova, i movimenti e le associazioni che avevano dato vita al Genoa Social Forum decisero di continuare l'esperienza costituendo dei Social Forum in molte regioni e citt\u00e0 italiane, per impegnarsi sui temi della globalizzazione solidale, dell'ambiente e della pace. Questo percorso si concretizz\u00f2 con l'European Social Forum a Firenze nel 2002 e nelle assemblee nazionali l'1 e 2 marzo 2003 a Livorno e il 7 e 8 febbraio 2004 a Bologna. In questo periodo il movimento no-global organizzato nei Social Forum, si mobilit\u00f2 contro la guerra in Iraq con manifestazioni pacifiste.\nAderenti nazionali.\nI firmatari del GSF erano 1187, di cui 86 genovesi, 929 nazionali e 172 internazionali. Tra di esse vi erano:"}
{"id": "671907", "revid": "65224", "url": "https://it.wikipedia.org/wiki?curid=671907", "title": "Klasterec", "text": ""}
{"id": "671928", "revid": "5369497", "url": "https://it.wikipedia.org/wiki?curid=671928", "title": "San Cadoc", "text": ""}
{"id": "671940", "revid": "287204", "url": "https://it.wikipedia.org/wiki?curid=671940", "title": "Resa", "text": "Il termina resa ha, nella lingua italiana, diverse accezioni:"}
{"id": "671942", "revid": "1632387", "url": "https://it.wikipedia.org/wiki?curid=671942", "title": "Toy-Box (gruppo musicale)", "text": "I Toy-Box sono un gruppo danese formato nel 1990. \u00c8 composto da due soli membri, entrambi cantanti: Aneela Mirza e Amir El-Falaki. Nel 1999 hanno un discreto successo nelle classifiche musicali scandinave con una canzone dal loro album \"Fantastic\": \"Tarzan &amp; Jane\". Il primo album dei Toy-Box, \"Fantastic\", include le hit \"The Sailor Song\", \"Best Friend\", \"Super-Duper-Man\", \"Teddy-Bear\" e \"Tarzan &amp; Jane\" e viene distribuito nel 1999, seguito nel 2001 dal loro secondo album, \"ToyRide\", che include le canzoni preferite dai fan \"Www.girl\", \"Prince of Arabia\" e \"Wizard of Oz\".\nLo scioglimento del gruppo non \u00e8 stato annunciato ufficialmente. Anila ha cambiato il suo nome in Aneela ed ha cominciato una carriera da solista. Interrogata su un altro possibile album dei Toy-Box, ha risposto: \"Non ne ho idea, tutto \u00e8 possibile\".\nI Toy-Box sono spesso comparati alla band scandinava degli Aqua, e sono stati spesso considerati una \"copia\" degli Aqua. Inoltre le voci di Amir e di Anila sono state spesso associate a quelle di Ren\u00e9 Dif e Lene Nystr\u00f8m Rasted.\nDiscografia.\nAlbum.\nFantastic (1999)\nToyride (2001)"}
{"id": "671943", "revid": "72265", "url": "https://it.wikipedia.org/wiki?curid=671943", "title": "Tempo continuo", "text": ""}
{"id": "671966", "revid": "287204", "url": "https://it.wikipedia.org/wiki?curid=671966", "title": "Flinders Bay", "text": "Flinders Bay (34\u00b0 21' 00\" S 115\u00b0 20' 00\" E) \u00e8 una baia situata nello stato dell'Australia Occidentale, in Australia. \u00c8 una localit\u00e0 che si trova immediatamente a sud della citt\u00e0 di Augusta e vicina alla bocca del fiume Blackwood, a nord-est di Cape Leeuwin.\nStoria.\nNei primi anni del XIX secolo, la baia era conosciuta con il nome di \"Dangerous Bight\". Prese poi il nome dal navigatore Matthew Flinders (1774 \u2013 1814), che fu il primo ad attraversarla il 7 dicembre 1801.\nIl nome \"Flinders Bay\" si riferisce anche al piccolo insediamento situato nei pressi della baia, noto perch\u00e9, oltre ad essere una base per i numerosi pescherecci di quella zona costiera, era il terminale della linea ferroviaria \"Flinders Bay Branch Railway\" (chiusa nel 1957). Questo insediamento veniva in un primo tempo considerato separato da Augusta, mentre oggi \u00e8 considerato parte meridionale della citt\u00e0."}
{"id": "671967", "revid": "48706", "url": "https://it.wikipedia.org/wiki?curid=671967", "title": "L'Atro Antro", "text": ""}
{"id": "671969", "revid": "46931", "url": "https://it.wikipedia.org/wiki?curid=671969", "title": "Baia di Flinders", "text": ""}
{"id": "671970", "revid": "33528", "url": "https://it.wikipedia.org/wiki?curid=671970", "title": "Campo petrolifero di Ghawar", "text": ""}
{"id": "671971", "revid": "14691", "url": "https://it.wikipedia.org/wiki?curid=671971", "title": "Agility Dog", "text": ""}
{"id": "671973", "revid": "1782831", "url": "https://it.wikipedia.org/wiki?curid=671973", "title": "Funzione di Wannier", "text": "Le funzioni di Wannier sono una base ortonormale alternativa alle funzioni di Bloch. Sono definite tramite una trasformazione unitaria sulle funzioni di Bloch, di conseguenza formano una rappresentazione alternativa del sistema quantistico. Le funzioni di Wannier vengono identificate dall'indice di banda formula_1 e dalla cella formula_2 del reticolo reale a cui appartengono; in notazione di Dirac formula_3. Introdotte da Gregory Wannier alla fine degli anni trenta, sono diventate popolari negli anni sessanta con l'avvento della fisica computazionale.\nSono definite formalmente secondo la seguente espressione:\nin cui formula_5 \u00e8 la parte periodica della funzione di Bloch e l'integrale viene valutato sulla prima zona di Brillouin. La relazione pu\u00f2 essere invertita nel seguente modo:\nA differenza delle funzioni di Bloch, le funzioni di Wannier non sono autostati dell'operatore hamiltoniano e la loro scelta dipende dalla scelta arbitraria della gauge. Normalmente si utilizza una specifica classe di funzioni, dette funzioni di Wannier con localizzazione ottimale (\"Maximally localized Wannier functions\") che hanno la propriet\u00e0 di decadere esponenzialmente con la distanza dal proprio centro.\nPer questi motivi sono particolarmente adatte a studi, in particolare di tipo computazionale, nei seguenti campi:"}
{"id": "671976", "revid": "1990921", "url": "https://it.wikipedia.org/wiki?curid=671976", "title": "Widia", "text": "Il Widia, anche conosciuto come carburo cementato, Carboloy o metallo duro, \u00e8 un materiale utilizzato nelle lavorazioni meccaniche consistente di particelle dure di carburo di tungsteno inglobate in una matrice metallica (spesso cobalto).\nViene prodotto attraverso il processo della sinterizzazione, cio\u00e8 polveri fini delle componenti vengono mescolate, pressate e poi riscaldate mantenendo una pressione alta in modo che i granuli delle polveri si uniscano a formare un pezzo unico. Questo significa che i \"metalli duri\" non sono metalli veri e propri, ma carburi (80-95%) legati da un metallo. \nLa denominazione gergale widia deriva dal marchio registrato della Krupp che invent\u00f2 nel 1926 questo materiale e lo chiam\u00f2 \"Wie Diamant\" (\"come diamante\").\nI carburi utilizzati sono per lo pi\u00f9 carburo di tungsteno, di titanio e di tantalio.\nSe prevale il carburo di titanio e il cobalto viene sostituito con nichel, il materiale viene denominato cermet (dall'inglese Ceramic Metal). Se i componenti dei metalli duri o elementi simili vengono uniti tramite fusione, si tratta di stelliti.\nI metalli duri vengono utilizzati per realizzare utensili per processi industriali ad asportazione di truciolo (tornitura, fresatura, foratura maschiatura) oppure per ogni altro processo nel quale viene richiesto un materiale di elevata durezza (taglio, frantumazione, etc.). Utensili in metallo duro sono pi\u00f9 duri di quelli in acciaio rapido e super rapido (HV 1500 rispetto a HV 1000) e resistono a temperature di taglio pi\u00f9 elevate (1000 \u00b0C rispetto a 600 \u00b0C) e permettono quindi velocit\u00e0 di lavorazione superiori. Uno svantaggio del metallo duro \u00e8 la tenacit\u00e0 minore rispetto all'acciaio rapido.\nSecondo il loro utilizzo i metalli duri vengono definiti con una lettera e due cifre, p.e. un metallo duro del tipo K01 \u00e8 destinato alla finitura (01) di acciai temprati o materiali con caratteristiche simili (K). \nI metalli duri sono in commercio sotto forma di inserti di forma standardizzata (per il fissaggio meccanico sull'utensile), piastre (per il fissaggio tramite brasatura) o barrette (per l'esecuzione di utensili a misura).\nPer aumentare le prestazioni i metalli duri possono presentare un rivestimento sottile di nitruro di titanio (TiN, di colore giallo), carburo di titanio (TiC), carbonitruro di titanio (TiCN), allumina (Al2O3), diamante policristallino o altro.\nUtilizzi.\nLe placchette in widia vengono utilizzate ad esempio nelle lame delle seghe circolari o negli utensili per lavorazioni al tornio o inserti da taglio per il trapano oppure per la produzione di frese. Data la notevole durezza degli utensili in widia per l'affilatura si usa una \"mola diamantata\".\nL'interno delle filiere, utilizzate nella trafilatura per la deformazione a freddo degli acciai, \u00e8 tipicamente costituito da widia. Questo permette di ridurre di diametro il filo in ingresso con una usura dell'utensile molto ridotta. In alternativa si utilizzano filiere con nocciolo in diamante, pi\u00f9 durevoli, ma risultano molto pi\u00f9 costose soprattutto per trafilare fili di diametro grosso (indicativamente maggiore di 2 mm).\nSfere realizzate in widia si usano come penetratori per le prove di durezza Brinell e Rockwell."}
{"id": "671977", "revid": "11792", "url": "https://it.wikipedia.org/wiki?curid=671977", "title": "Fisica della materia", "text": ""}
{"id": "671978", "revid": "287204", "url": "https://it.wikipedia.org/wiki?curid=671978", "title": "Oblast' di Celjabinsk", "text": ""}
{"id": "671981", "revid": "767487", "url": "https://it.wikipedia.org/wiki?curid=671981", "title": "Axis of Advance", "text": "Gli Axis of Advance sono un gruppo blackened death metal canadese formato nel 1998."}
{"id": "671982", "revid": "110157", "url": "https://it.wikipedia.org/wiki?curid=671982", "title": "Mare delle Andamane", "text": "Il mare delle Andamane (birmano: \u1019\u102f\u1010\u1039\u1010\u1019; IPA: [mo\u028a\u0294t\u0259ma\u0330]) \u00e8 un mare facente parte dell'Oceano Indiano e posto al sud-est della baia del Bengala, al sud della Birmania, a ovest della Thailandia e a est delle isole Andamane, da cui prende il nome.\nGeografia.\nFacente parte dell'Oceano Indiano, \u00e8 lungo approssimativamente 1.200 chilometri (nord-sud) e largo 650 chilometri (est-ovest), con una superficie di 797.700 km\u00b2. Nel sud-est il mare delle Andamane forma lo stretto di Malacca, che separa la penisola Malese dall'isola di Sumatra.\nPlacche tettoniche.\nNel fondo oceanico del mare delle Andamane corrono da nord a sud due placche tettoniche: la placca birmana e la placca della Sonda, che si crearono con continui scontri fra la placca euroasiatica e quella indiana. Come risultato il fondo marino si espanse formando una conca marginata che cominci\u00f2 la sua formazione fra i 3 e i 4 milioni di anni fa.\nAttivit\u00e0 vulcanica.\nA est della principale isola dell'arcipelago delle Andamane, la grande Andamana, si trova l'isola Barren su cui c'\u00e8 un vulcano attivo (l'unico del subcontinente indiano), Quest'attivit\u00e0 vulcanica \u00e8 provocata per la subduzione della placca indiana sull'arco delle isole Andamane che fa emergere magma nella placca della Birmania."}
{"id": "671985", "revid": "72265", "url": "https://it.wikipedia.org/wiki?curid=671985", "title": "Matrice unit\u00e0", "text": ""}
{"id": "671986", "revid": "842", "url": "https://it.wikipedia.org/wiki?curid=671986", "title": "CDC 160", "text": ""}
{"id": "671993", "revid": "2044019", "url": "https://it.wikipedia.org/wiki?curid=671993", "title": "Basil Rathbone", "text": "\u00c8 noto al grande pubblico soprattutto per la sua interpretazione di Sherlock Holmes e per i suoi ruoli di \"antagonista\" in diversi film del genere cappa e spada.\nBiografia.\nPrimi anni.\nNato in Sudafrica da genitori inglesi, la sua famiglia dovette fuggire dal paese all'inizio della Seconda guerra boera, a causa dell'accusa che i Boeri mossero contro il padre di Basil, ritenuto una spia al servizio dei britannici. Dopo il rientro in Inghilterra, Basil studi\u00f2 alla Repton School e trov\u00f2 poi lavoro presso la Globe Insurance Companies.\nAllo scoppio della Prima guerra mondiale prest\u00f2 servizio nel London Scottish Regiment a partire dal 1916. In questo corpo egli incontr\u00f2 altri attori di rilievo quali Claude Rains, Herbert Marshall e Ronald Colman. Successivamente venne trasferito al 2\u00ba battaglione dei Liverpool Scottish col grado di luogotenente e prest\u00f2 servizio come ufficiale dell'intelligence raggiungendo poi il grado di capitano. Durante la guerra, dimostr\u00f2 coraggio e astuzia (doti che poi saranno per coincidenza anche le stesse del personaggio pi\u00f9 memorabile della sua carriera di attore, Sherlock Holmes), quando in un'occasione, intenzionato ad ottenere una migliore visibilit\u00e0 sul campo, convinse i suoi superiori a permettergli di tracciare le posizioni del nemico in pieno giorno anzich\u00e9 di notte come era in uso fare. Rathbone complet\u00f2 la missione con successo camuffandosi anche con travestimenti che lo rendessero il meno evidenziabile possibile e per questo nel 1918 venne insignito della Military Cross. Durante lo scontro mondiale suo fratello John mor\u00ec.\nNel 1914 spos\u00f2 l'attrice Marion Foreman, dalla quale divorzi\u00f2 nel 1926 a causa della sua relazione extraconiugale con l'attrice Eva Le Gallienne. Si spos\u00f2 una seconda volta nel 1927 con la scrittrice Ouida Bergere; i due rimasero insieme fino alla morte di lui nel 1967. Ouida morir\u00e0 nel 1974.\nCarriera cinematografica.\nDurante gli anni venti, Rathbone interpret\u00f2 ruoli shakespeariani in diversi teatri britannici. Entr\u00f2 nel mondo del cinema recitando in alcuni film muti, fino alla sua definitiva consacrazione nel ruolo del detective Philo Vance nella pellicola \"L'enigma dell'alfiere nero\" (1929), tratta dal romanzo \"L'enigma dell'alfiere\" di S.S. Van Dine.\nNegli anni trenta partecip\u00f2 a diversi film del genere cappa e spada, interpretando personaggi negativi ma dai modi gentili e raffinati; tra questi sono da ricordare \"David Copperfield\" (1935), \"Anna Karenina\" (1935), \"Gli ultimi giorni di Pompei\" (1935), \"Capitan Blood\" (1935), \"Le due citt\u00e0\" (1935), \"La leggenda di Robin Hood\" (1938), in cui fu un indimenticabile Sir Guy di Gisborne, \"L'usurpatore\" (1939), e \"Il segno di Zorro\" (1940), in cui interpret\u00f2 il ruolo del Capitano Est\u00e9ban Pasquale.\nAlcune fonti affermano che Margaret Mitchell lo avesse inizialmente scelto per il ruolo di Rhett Butler nella versione cinematografica del suo romanzo \"Via col vento\", sebbene in un'intervista dell'epoca ella affermasse di aver pensato addirittura al comico Groucho Marx .\nRathbone fu celebre per la sua eleganza e abilit\u00e0 nelle scene di duello, come quella sulla spiaggia di \"Capitan Blood\" o come nel finale di \"La leggenda di Robin Hood\", in cui Sir Guy affronta Robin (Errol Flynn). Altri celebri duelli di spada appaiono in \"L'usurpatore\", \"Il segno di Zorro\" e ne \"Il giullare del re\" (1956), dove si pu\u00f2 ammirare una famosa scena in cui Danny Kaye taglia in due una candela con la spada, lasciandola accesa.\nNel 1937 Rathbone ottenne una candidatura al premio Oscar al miglior attore non protagonista per il ruolo di Tebaldo in \"Giulietta e Romeo\" (1936) di George Cukor, e ancora nel 1939 per la sua interpretazione di re Luigi XI in \"Un vagabondo alla corte di Francia\" (1938).\nTuttavia la sua figura \u00e8 universalmente ricordata dal grande pubblico per l'interpretazione del personaggio di Sherlock Holmes nella fortunata serie di quattordici pellicole prodotte dalla Universal Studios tra gli anni trenta e gli anni quaranta. Rathbone imperson\u00f2 il celebre investigatore anche nella trasmissione radiofonica \"Le nuove avventure di Sherlock Holmes\", sempre accanto a Nigel Bruce nel ruolo del Dottor Watson.\nRathbone esord\u00ec come Sherlock Holmes nel 1939 in \"Il mastino di Baskerville\", prima pellicola della serie, e il personaggio dell'investigatore gli rimase incollato per tutta la sua successiva carriera cinematografica. L'ultima pellicola della serie fu girata nel 1946 e Rathbone interruppe nello stesso anno anche l'interpretazione radiofonica del suo personaggio, passando il testimone allo stesso Nigel Bruce.\nRathbone calc\u00f2 spesso anche i palcoscenici di Broadway, dove nel 1948 vinse un Tony Award come miglior attore per la sua interpretazione del Dr. Austin Sloper nel dramma \"L'ereditiera\" (la cui versione cinematografica valse poi un Premio Oscar a Olivia de Havilland).\nNegli anni cinquanta interpret\u00f2 due parodie di suoi vecchi successi, \"La grande notte di Casanova\" (1954), con Vincent Price e Bob Hope, e il gi\u00e0 citato \"Il giullare del re\" (1956) con Danny Kaye. Ebbe inoltre un ruolo importante ne \"L'ultimo urr\u00e0\" (1958), dramma a sfondo politico diretto da John Ford. Nel frattempo partecip\u00f2 a diverse trasmissioni televisive, ma recit\u00f2 anche in diversi film di minor qualit\u00e0. Nel 1962 apparve nella pellicola di produzione italiana \"Ponzio Pilato\", con Massimo Serato e Riccardo Garrone.\nMor\u00ec il 21 luglio 1967 a New York per un infarto ed \u00e8 seppellito al Ferncliff Cemetery, Hartsdale, New York.\nRiconoscimenti.\nBasil Rathbone \u00e8 tra le celebrit\u00e0 della Hollywood Walk of Fame ad avere tre stelle: per il cinema, per la radio e per la televisione.\nDoppiatori italiani.\nDa doppiatore \u00e8 stato sostituito da:"}
{"id": "671996", "revid": "149727", "url": "https://it.wikipedia.org/wiki?curid=671996", "title": "Locomotiva FS 623", "text": ""}
{"id": "671997", "revid": "339392", "url": "https://it.wikipedia.org/wiki?curid=671997", "title": "Uchiha", "text": ""}
{"id": "671998", "revid": "767487", "url": "https://it.wikipedia.org/wiki?curid=671998", "title": "Ava Inferi", "text": "Gli Ava Inferi sono una band gothic metal portoghese formata nel 2005 da Rune Eriksen e Carmen Sim\u00f5es. Il gruppo \u00e8 sotto contratto con l'etichetta discografica Season of Mist."}
{"id": "672000", "revid": "125707282", "url": "https://it.wikipedia.org/wiki?curid=672000", "title": "Christine Angot", "text": "Le opere di Angot sono spesso classificate come autofiction o con l'appellativo di \"nombriliste\", entrambi rifiutati dall'autrice. Il suo progetto letterario \u00e8 caratterizzato soprattutto dalla presenza di un metadiscorso sulla ricezione della sua parola sull'incesto, con cui sondare il rapporto della societ\u00e0 con questo tab\u00f9 fondamentale. Descrive la propria parola letteraria come performativa, come qualcosa che \u00abagisce\u00bb (si vedano le prime pagine di \"Quitter la ville\").\n\u00c8 diventata una figura di spicco della letteratura francese contemporanea a partire dal 1999, quando il suo romanzo pi\u00f9 celebre, \"L'incesto\", \u00e8 diventato un caso editoriale. La critica letteraria si divide tra il considerarla un'autrice di scarsa levatura elevata da una trovata mediatica e l'apprezzarne in particolare lo stile incisivo e la pertinenza delle problematiche sollevate nella sua opera."}
{"id": "672007", "revid": "33689", "url": "https://it.wikipedia.org/wiki?curid=672007", "title": "Avventura testuale", "text": "Le avventure testuali (in inglese interactive fiction) sono programmi per computer che simulano un ambiente nel quale i giocatori usano comandi testuali per istruire il personaggio della storia a interagire con l'ambiente in cui si trova. Le avventure testuali possono essere interpretate sia come un lavoro letterario che come un videogioco.\nCome prodotto commerciale, raggiunsero il picco di popolarit\u00e0 negli anni ottanta, distribuite per gli home computer. Dopo essere stato relegato per decenni a livello amatoriale, il genere \u00e8 rinato grazie ai videogiochi per dispositivi mobili.\nDescrizione.\nLe avventure testuali sono stati uno dei primi tipi di videogioco per PC e costituiscono un sottogenere delle avventure.\nPossono essere viste come una versione informatica dei giochi di ruolo da tavolo come \"Dungeons &amp; Dragons\", dove per\u00f2 il giocatore \u00e8 solo e il computer svolge il ruolo del game master ovvero del narratore.\nIl giocatore usa una interfaccia a riga di comando per controllare il gioco, e anche la situazione di gioco \u00e8 descritta al giocatore tramite frasi di testo.\n\u00c8 possibile anche la presenza di immagini in computer grafica per descrivere la situazione, ma queste hanno soltanto la funzione di illustrazioni non interattive, analogamente alle illustrazioni di un libro. Per questi casi si usava a volte il termine \"avventure semigrafiche\".\nQuando invece il giocatore interagisce direttamente con la grafica, ad esempio selezionando parti della scena con il mouse, si rientra nel genere dell'avventura grafica.\nDi solito i comandi sono sotto forma di semplici frasi telegrafiche del tipo \"prendi chiave\" o \"vai est\", che vengono interpretate da un parser. La complessit\u00e0 dell'interprete pu\u00f2 variare: i primi gestivano solo frasi di due parole nella forma verbo-nome, ma in seguito se ne sono diffusi di pi\u00f9 complessi, in grado ad esempio di comprendere \"apri la scatola rossa con la chiave verde poi vai a nord\". Questo livello di complessit\u00e0 \u00e8 lo standard per le avventure odierne.\nDa tali avventure a giocatore singolo derivarono i \"Multi user dungeon\" (MUD), di analogo funzionamento ma nei quali \u00e8 pi\u00f9 importante l'aspetto sociale. I MUD si diffusero a met\u00e0 degli anni ottanta e si basano su comandi simili e su messaggi di chat: il primo MUD fu in realt\u00e0 una versione multigiocatore di \"Zork\".\nEsistono anche sistemi a riconoscimento vocale e sintesi vocale che permettono di giocare anche agli utenti con problemi visivi.\nStile di scrittura.\nMentre i comandi inseriti dall'utente sono semplici frasi all'imperativo, le risposte del gioco sono solitamente scritte al presente indicativo in seconda persona. Questo perch\u00e9 il protagonista del gioco si identifica con il giocatore, che vede accadere gli eventi man mano che gioca.\nMentre nelle prime avventure il protagonista spesso manca di spessore caratteriale ed \u00e8 semplicemente un alter ego del giocatore, in quelle pi\u00f9 recenti il protagonista tende ad essere un personaggio molto ben definito.\nUna tipica risposta al comando \"tira leva\" potrebbe essere:\nMolte avventure, come \"Zork\", la \"Guida galattica per autostoppisti\", \"Curses\", hanno un tono umoristico e quindi molto informale. Non \u00e8 raro che facciano battute, commenti sarcastici e prendano in giro il giocatore.\nA volte i testi sono curati da scrittori professionisti.\nStoria.\n\"Adventure\".\nNel 1975 Will Crowther scrisse la prima avventura testuale, \"Adventure\" (inizialmente chiamata semplicemente \"ADVENT\" perch\u00e9 all'epoca i file potevano avere nomi di al pi\u00f9 sei caratteri, poi \"Colossal Cave\"). implementata in Fortran per il PDP-10. Nel 1976 Don Woods scopr\u00ec \"Adventure\" mentre stava lavorando al suo Stanford Artificial Intelligence Laboratory e ottenne il permesso di Crowther per ampliare il gioco. La versione originale di Crowther era una simulazione molto accurata della \"Colossal Cave\" nel Mammoth Cave National Park; il contributo di Woods port\u00f2 reminiscenze degli scritti di J. R. R. Tolkien, includendo troll, elfi e un vulcano ispirato da Monte Fato.\nNel 1976 il gioco cominci\u00f2 a diffondersi attraverso Arpanet, riscuotendo un grande successo sebbene limitato agli addetti ai centri di calcolo, e sopravvivendo fino ai giorni nostri con Internet. Da allora il gioco \u00e8 stato reso disponibile su diversi sistemi operativi.\nSviluppi commerciali.\nLa prima avventura testuale commerciale fu \"Adventureland\", vagamente ispirata all'originale \"Advent\", scritta nel 1978 da Scott Adams, inizialmente per il computer TRS-80. Ne inizi\u00f2 lo sviluppo in BASIC, ma le limitazioni dei personal computer di allora, rispetto a mainframe come il PDP-10, si facevano sentire; perci\u00f2, gi\u00e0 dalla prima versione commerciale di \"Adventureland\", pass\u00f2 alla realizzazione di un interprete in linguaggio macchina, generico e riutilizzabile.\nAdams pubblic\u00f2 un piccolo annuncio pubblicitario su una rivista di computer per vendere \"Adventureland\", creando di fatto la prima avventura commerciale.\nIl successo fu grande e segu\u00ec una serie di altri titoli, a partire dalla famosa \"Pirate Adventure\", dando il via alla diffusione di massa delle avventure testuali.\nAdams fond\u00f2 nel 1979 la Adventure International, che dur\u00f2 fino al 1985.\nLa principale azienda impegnata nella produzione di titoli del genere fu per\u00f2 Infocom, creatrice, tra l'altro, della serie \"Zork\". Altri titoli famosi del suo catalogo furono \"Trinity\", \"The Hitchhiker's Guide to the Galaxy\" e \"A Mind Forever Voyaging\".\nNel giugno 1977 Marc Blank, Bruce K. Daniels, Tim Anderson e Dave Lebling cominciarono a scrivere \"Zork\" (anche noto come \"Dungeon\"), presso il laboratorio di informatica del MIT. Il gioco venne programmato in MDL, una variante del LISP. Terminarono all'inizio del 1979. Successivamente, sempre nello stesso anno, dieci membri del MIT Dynamics Modelling Group si unirono a Infocom.\nPer rendere i giochi pi\u00f9 portabili possibile, Infocom svilupp\u00f2 la Z-machine, una macchina virtuale che poteva essere implementata su molte piattaforme, e che accettava in ingresso dei \"file storia\" standard.\nLa compagnia venne acquistata dalla Activision nel 1986 dopo il fallimento di Cornerstone, un programma di database, e cess\u00f2 l'attivit\u00e0 delle avventure testuali pochi anni dopo.\nNel 1991 e 1992, l'Activision rilasci\u00f2 le due raccolte di \"The Lost Treasures of Infocom\", contenenti gran parte dei giochi della Infocom, poi nel 1996 \"Classic Text Adventure Masterpieces of Infocom\".\nDalle ceneri della Infocom nacque poi Legend Entertainment, fondata da Bob Bates e Mike Verdu nel 1989. Le sue avventure utilizzano in realt\u00e0 grafica ad alta risoluzione e suoni per mostrare l'ambiente di gioco dal punto di vista del protagonista, ma pur sempre staticamente e con comandi testuali. Tra i suoi titoli, \"Eric the Unready\", \"Spellcasting\" e \"Gateway\", basato sui racconti di Frederik Pohl. Legend \u00e8 stata chiusa nel 2003, dopo essere stata acquisita da Atari.\nXXI secolo.\nDopo la fine di un mercato commercialmente interessante per le avventure testuali, per decenni il genere \u00e8 rimasto vivo perlopi\u00f9 nella produzione amatoriale. Interpreti analoghi alla Z-machine sono stati sviluppati anche per le macchine moderne.\nPer anni gli appassionati continuarono a produrre avventure di popolarit\u00e0 molto limitata, usando \"Adventure Game Toolkit\" e programmi simili. Ma ci\u00f2 che permise alla comunit\u00e0 di prosperare di nuovo fu la distribuzione di due sistemi di sviluppo sofisticati, ma alla portata di chiunque avesse tempo e passione. Michael J. Roberts pubblic\u00f2 TADS nel 1987, un vero e proprio linguaggio di programmazione per le avventure; Graham Nelson pubblic\u00f2 Inform nel 1993, altro linguaggio completo di librerie che poteva essere compilato in \"file storia\" per Z-Code, il formato utilizzato dalla Z-machine.\nL'interesse aument\u00f2 anche con la nascita di competizioni come l'annuale Interactive Fiction Competition per le storie brevi, la pi\u00f9 recente Spring Thing per le storie lunghe e i premi XYZZY Awards. I giochi moderni usano nuove tecniche di narrazione e focalizzano sull'interazione con i personaggi, non solo sulla risoluzione di enigmi.\nSebbene la produzione odierna sia quasi sempre gratuita, esistono anche giochi commerciali, tra cui \"\" di Peter Nepstad, molti giochi della Malinche Entertainment, e \"Future Boy!\" della The General Coffee Company.\nNegli anni 2010 sono inoltre state sviluppati diversi giochi per mobile, a livello commerciale, che rientrano nel genere dell'avventura testuale: fra gli altri, \"Reigns\" di Nerial e \"Se mi ami, non morire\" (coprodotto da ARTE France, The Pixel Hunt e Figs).\nIn italiano.\nFino ai primi anni '80 la diffusione delle avventure testuali in Italia fu piuttosto limitata, principalmente a causa della lingua in cui erano scritte, che era quasi esclusivamente l'inglese.\nLa prima avventura testuale nota in italiano fu \"Avventura nel castello\" di Enrico Colombini (1982 per Apple II). Lo stesso Colombini cre\u00f2 poi altre avventure testuali e il \"Modulo Base\", un programma scritto in BASIC che permetteva la creazione di altre avventure. I giochi di Colombini vennero pi\u00f9 tardi adattati per funzionare anche sotto Commodore 64, Spectrum, MSX ed MS-DOS.\nIn seguito, le avventure testuali si diffusero sotto forma di allegati magnetici (cassette) all'interno di riviste dedicate, un filone inaugurato da \"Next Strategy\", pubblicazione edita da Edisoft nel 1985 e curata da Arscom, il duo composto da Roberto Tabacco e Hans Piu. In seguito Arscom collabor\u00f2 con Epic 3000 di Edizioni Hobby, che dopo alcuni numeri cedette il passo alle due riviste \"Viking\" ed \"Explorer\", contenenti avventure nelle versioni per i principali computer a 8-bit (ZX Spectrum, Commodore 64 ed MSX). Le avventure testuali incluse nelle due riviste furono prodotte dalla software house italiana Brainstorm Enterprise, e il loro autore fu Bonaventura Di Bello, che produsse 70 giochi di cui la maggior parte fu convertita per i principali home computer. Tali giochi si distinguevano per un parser pi\u00f9 evoluto grazie all'uso del tool \"The Quill\" e all'inserimento di un maggior numero di sinonimi nel vocabolario utilizzato.\nIl 9 marzo 2013 il museo dei videogiochi \"Vigamus\" di Roma ha ospitato il \"Text Adventure Day\", un incontro tra gli autori di avventure testuali di ieri e di oggi che ha visto la partecipazione di Bonaventura Di Bello, Enrico Colombini (via Skype), Marco Vallarino, Francesco Cordella, Roberto Grassi, Giovanni Riccardi, con un video saluto di Scott Adams.\nIl 20 febbraio 2016 il \"Vigamus\" ha organizzato un altro \"Adventure Day\" per presentare \"Zigamus - Gli Zombi al Vigamus\", l'avventura testuale che Marco Vallarino, gi\u00e0 autore di Enigma e Darkiss, ha realizzato come gioco promozionale del museo. All'evento hanno partecipato altri celebri autori italiani di avventure, come Marco Innocenti, vincitore dell'IF Comp 2012, e Francesco Cordella.\nPiattaforme per lo sviluppo.\nOggi esistono diverse piattaforme per la scrittura di avventure testuali, come ADRIFT e Inform. La scelta tra piattaforme dipende da un bilancio tra facilit\u00e0, potenza e portabilit\u00e0.\nQuelli maggiormente utilizzati negli anni 2000 sono Inform, TADS, o ADRIFT. \nAd esempio nella IFComp del 2005 venne presentato questo numero di giochi:"}
{"id": "672009", "revid": "446353", "url": "https://it.wikipedia.org/wiki?curid=672009", "title": "Broken Bay", "text": "Broken Bay \u00e8 una baia situata 50 km a nord di Sydney, sulla costa del Nuovo Galles del Sud, in Australia.\nL'entrata della baia si trova tra l'isola di Barrenjoey a Palm Beach, e Box Head, un sobborgo di Gosford. L'ingresso ha tre bracci, che sono l'estuario del fiume Hawkesbury ad ovest, Pittwater a sud, e Brisbane Water a nord. Lion Island si trova all'interno delle acque nella Broken Bay. Viene chiamata in questo modo perch\u00e9 la conformazione dell'isola rimanda alla forma di un leone seduto. \u00c8 una riserva naturale ed ha una colonia di pinguini minori.\nIl nome alla baia fu dato da James Cook che attravers\u00f2 quelle acque il 6 maggio 1770, descrivendo la zona come \"una terra spezzata che sembra formare una baia\".\nIl 28 novembre 2005, l'autore di documentari Damien Lay afferm\u00f2 che i resti di un sommergibile giapponese, sparito dopo l'attacco al porto di Sydney del giugno del 1942, si trovava sul fondo della baia, poco pi\u00f9 a est di Lion Island. Lay afferm\u00f2, inoltre, che il quantitativo di rame ritrovato sul fondo del mare era consistente e lasciava pensare che fosse dello stesso tipo usato per la costruzione di vascelli e sottomarini giapponesi durante la seconda guerra mondiale. Comunque, il Ministro del Nuovo Galles del Sud, Frank Sartor, annunci\u00f2 che alcuni studi condotti con i sonar in quei tratti (studi effettuati dal New South Wales Heritage Office), non condussero ad alcuna significativa traccia.\nLa diocesi cattolica di Broken Bay, fondata nel 1986 ha la sede vescovile nella cittadina di Wahroonga."}
{"id": "672012", "revid": "119488191", "url": "https://it.wikipedia.org/wiki?curid=672012", "title": "Funzioni di Bloch", "text": "In fisica dello stato solido, le funzioni di Bloch sono le funzioni d'onda di singola particella, in genere un elettrone, in un potenziale periodico, come quello definito da un cristallo. Sono state introdotte nel 1928 dal fisico Felix Bloch, da cui prendono il nome, egli applic\u00f2 la teoria degli orbitali molecolari ai solidi metallici, considerandoli come un'unica particella con un'enormit\u00e0 di OM. Interessante \u00e8 il fatto che questa fu una delle prime applicazioni della OM, perfino antecedente all'applicazione alle molecole nella descrizione del legame covalente. \nDescrizione.\nSono auto-funzioni dell'energia costituite da onde piane modulate nello spazio da una funzione periodica \"un\"k, di periodo pari a quello del potenziale del sistema quantistico associato: \nOltre a descrivere gli autostati dell'hamiltoniana per gli elettroni in un cristallo, possono essere usati per altri sistemi periodici come i fotoni in un cristallo fotonico. Tale descrizione \u00e8 garantita da un risultato generale della meccanica quantistica, noto come \"teorema di Bloch\".\nIn base al teorema di Bloch, le funzioni \u03c8 possono essere etichettate, in modo unico, da due numeri quantici: il \"vettore d'onda\" k che varia, in accordo alle condizioni periodiche al contorno, nella cosiddetta prima zona di Brillouin del cristallo. Il vettore \u0127k \u00e8 detto quasi-impulso o quasimomento dell'elettrone (con funzione d'onda \u03c8nk) nel cristallo; il secondo \u00e8 il numero discreto \"n\", detto \"indice di banda\", \u00e8 presente dato che ci sono tante funzioni d'onda con lo stesso k, ma che appartengono a bande di energia diverse.\nTeorema di Bloch.\nUn cristallo pu\u00f2 essere descritto da un sistema quantistico che obbedisce alle condizioni periodiche di Born-von Karman. All'interno del reticolo cristallino, \u00e8 possibile individuare una cella fondamentale, descrivibile da tre vettori di base, indicati con formula_2, formula_3 e formula_4.\nQuesto significa che l'hamiltoniana \u00e8 esprimibile nel seguente modo:\nin cui il potenziale formula_6 rispetta la condizione di periodicit\u00e0:\nIn queste condizioni, l'hamiltoniana commuta con i tre operatori di traslazione\nPoich\u00e9 inoltre gli operatori di traslazione commutano tra loro, si possono diagonalizzare simultaneamente con l'hamiltoniana. Quest'ultima ha dunque come autovalori le energie degli stati, mentre gli operatori di traslazione hanno autovalori di norma unitaria esprimibili nella forma: formula_9.\nPer catalogare gli stati, si usa il vettore formula_10, detto vettore d'onda di Bloch:\nGli autostati dell'hamiltoniana formano, in generale, una base di uno spazio di Hilbert e si assumono normalizzati su una cella, ovvero:\nIn notazione di Dirac le funzioni di Bloch si indicano con la notazione\nformula_13, in cui l'equazione precedente \u00e8 intesa come prodotto scalare e viene scritta semplicemente\nGli stati sono appunto le funzioni di Bloch. Sono onde piane la cui struttura viene modulata nello spazio da una funzione periodica. Possono quindi essere scritte nella forma seguente:\no, in notazione di Dirac:\nin cui appaiono un fattore di fase, una funzione formula_17,\no formula_18, periodica sul reticolo, il numero quantico di banda formula_19 e il vettore d'onda cristallino formula_10.\nIl vettore d'onda formula_10 si trova nel cosiddetto spazio reciproco, anch'esso periodico, che ha come base i vettori\ndove formula_23 \u00e8 il volume della cella. L'indicizzazione delle funzioni d'onda \u00e8 unica se il vettore formula_24 viene limitato alla prima zona di Brillouin."}
{"id": "672014", "revid": "767487", "url": "https://it.wikipedia.org/wiki?curid=672014", "title": "Beer Drinkers and Hell Raisers", "text": "Beer Drinkers and Hell Raisers \u00e8 un EP dei Mot\u00f6rhead pubblicato nel 1980 dall'etichetta discografica Big Beat.\nIl disco.\nIl disco \u00e8 stato registrato nel 1977 contemporaneamente all'album \"Mot\u00f6rhead\". Il disco non \u00e8 riuscito a raggiungere buone posizioni nelle classifiche britanniche.\nLa title-track \"Beer Drinkers &amp; Hell Raisers\" \u00e8 una cover degli ZZ Top pubblicata nell'album del 1973 \"Tres Hombres\", nella quale le voci erano del chitarrista Billy Gibbons e del bassista Dusty Hill. Anche per i Mot\u00f6rhead le voci sono del leader e bassista Lemmy Kilmister e del chitarrista \"Fast\" Eddie Clarke. Questa \u00e8 stata l'unica volta (insieme alla canzone \"Step Down\" dell'album \"Bomber\") in cui Eddie Clarke si sia cimentato nel canto.\nIn seguito, le tracce dell'EP (insieme alla canzone \"City Kids\") sono state inserite nelle riedizioni dell'album \"Mot\u00f6rhead\".\nNel 1983 la \"Big Beat Records\" ha pubblicato una versione francese dell'EP contenente le bonus-tracks \"Vibrator\", \"White Line Fever\", \"City Kids\", \"Keep Us on the Road\", \"Lost Johnny\" e \"Mot\u00f6rhead\"; il disco \u00e8 uscito inoltre in un inusuale vinile nero e in un'altra versione con una copertina diversa."}
{"id": "672015", "revid": "2215259", "url": "https://it.wikipedia.org/wiki?curid=672015", "title": "Porsche Boxster", "text": "La Porsche Boxster \u00e8 una roadster sportiva prodotta dalla casa automobilistica tedesca Porsche dal 1996.\nIl concetto Boxster.\nSin dal 1991 il responsabile della Ricerca &amp; Sviluppo Porsche, Horst Marchart, ritenne che fosse arrivato il momento di realizzare un modello sportivo di accesso alla gamma della Casa tedesca, che condividesse il maggior numero possibile di componenti con la futura Porsche 911 996.\nLa decisione definitiva circa la realizzazione della Boxster giunse agli inizi del 1992, allorquando l'A.D. della Casa di Stoccarda - Arno Bohn - annunci\u00f2 la cancellazione del progetto di una berlina a quattro porte (la mai realizzata '989') e conferm\u00f2 invece gli investimenti necessari alla realizzazione di una roadster a due posti, coerente con lo spirito originario della Porsche, quindi a motore posteriore/centrale nonch\u00e9 dotata di propulsore al 100% Porsche, per non ripetere l'esperienza commercialmente negativa delle Porsche 924 e derivate (con meccanica di origine Audi).\nLo stile della futura roadster, influenzato da alcune vetture da competizione Porsche del passato, come la Porsche 550 e la Porsche 718, venne definito dal responsabile del design (Harm Lagaay) sulla base del modello realizzato dallo statunitense Grant Larson.\nIl prototipo della Boxster, privo di propulsore e relativa meccanica, venne esibito per la prima volta al salone dell'auto di Detroit del 1993: si trattava del primo modello della Casa tedesca completamente nuovo dopo 19 anni, ricalcando lo schema della prima Porsche 356 realizzata a Gmund da Ferry Porsche (356-001), vale a dire roadster a due posti secchi e motore in posizione centrale.\nLa Boxster avrebbe infatti dovuto colmare una grande lacuna nella propria gamma: vale a dire una roadster sportiva da collocare al di sotto della Porsche 911 993, quest'ultima tra l'altro in vistoso calo di vendite negli ultimi anni, specialmente nell'importante mercato USA. Altro obiettivo del nuovo modello era allargare la clientela del Marchio verso il basso, ma senza rinnegare i valori che avevano portato al successo la Porsche 356.\nIl prototipo, attualmente conservato presso il Porsche Museum di Stoccarda, dest\u00f2 grandissimo interesse presso pubblico e stampa specializzata, sia al salone di Detroit che al salone di Ginevra.\nLa vettura definitiva, presentata nel marzo 1996 (sigla interna di progetto: 986) ed entrata in produzione il 18 agosto dello stesso anno, presentava numerose differenze estetiche rispetto al prototipo, specie all'esterno, nonch\u00e9 dimensioni e peso maggiori a causa dell'adeguamento alle normative in materia di sicurezza e inquinamento ed all'aggiunta degli accessori indispensabili per l'omologazione stradale.\nLa Boxster definitiva risulta circa 30\u00a0cm pi\u00f9 lunga del prototipo principalmente a causa dell'aumento della cubatura dei due bagagliai, indispensabile per permetterne un utilizzo pratico.\nLa denominazione \"Boxster\", come affermato dalla Casa, deriva dalla fusione di due termini, legati alle caratteristiche intrinseche della vettura: il Motore boxer (motore a cilindri contrapposti) disposto in posizione centrale e la natura di roadster sportiva a due posti secchi.\nDa notare che si tratta del primo veicolo nella storia della casa a non avere una denominazione numerica.\nLa nuova vettura fu la prima Porsche con propulsore raffreddato a liquido e motore centrale; per l'occasione vennero introdotti un nuovo telaio ed un nuovo design (questi ultimi poi ripresi dalla Porsche 996 che entrer\u00e0 in produzione nel 1998); i due team di progettazione delle 986 e 996 lavorarono infatti in parallelo ed a stretto contatto.\n986 (1996-2004).\n1996: la prima Boxster.\nNel periodo 1996 - 1999 a spingere la Boxster \u00e8 un motore a cilindri contrapposti da 2,5 litri, raffreddato a liquido e strettamente imparentato al 3,4 litri della futura 996, avente doppio albero a camme per ciascuna delle due bancate, 6 cilindri e testate a 4 valvole per cilindro, in grado di sviluppare 204 CV che trasferisce alle ruote posteriori attraverso un cambio manuale a 5 marce (di serie) o un cambio automatico-sequenziale Tiptronic, sempre a 5 marce, su richiesta.\nIl telaio \u00e8 analogo a quello che sar\u00e0 utilizzato per la nuova 996 che entrer\u00e0 in produzione nel 1998, opportunamente adattato per accogliere il motore centrale. L'utilizzo del maggior numero possibile di componenti in comune permette una cospicua riduzione dei costi di produzione.La capote \u00e8 semiautomatica (sgancio manuale e movimento elettrico) in tessuto a tre strati, con un tempo per l'apertura o la chiusura di 12 secondi, tra i pi\u00f9 bassi in assoluto per una roadster. I freni sono a disco autoventilanti, di serie su tutte le ruote, mentre i cerchi sono in lega di alluminio da 16 pollici. La velocit\u00e0 massima dichiarata \u00e8 di 245\u00a0km/h grazie soprattutto alla raffinata aerodinamica della vettura, dovuta all'attento studio dei flussi in galleria del vento ed al sottoscocca rivestito, come avviene sulle vetture stradali pi\u00f9 sportive: il CX dichiarato \u00e8 pari a 0,31 (valore destinato a calare negli anni sino a 0,29). L'accelerazione dichiarata dalla Casa da 0 a 100\u00a0km/h \u00e8 di 7 secondi.\nPorsche dichiara sin dall'inizio che la lubrificazione del propulsore \u00e8 affidata al carter secco cosiddetto \"integrato\": il carter secco \u00e8 utilizzato sulle auto da competizione e sulle vetture stradali pi\u00f9 sportive per abbassare il baricentro della vettura e migliorare la lubrificazione del propulsore in curva. In realt\u00e0 il sistema utilizzato sulla Boxster non \u00e8 un vero e proprio carter secco, bens\u00ec si tratta di un sistema ibrido analogo ai tradizionali e pi\u00f9 economici carter umidi, come peraltro avviene su tutta la produzione Porsche raffreddata a liquido (con le uniche eccezioni dei modelli pi\u00f9 sportivi quali la Porsche 911 GT3 o i modelli Porsche 911 turbo 996 e 997 mkI con propulsore da 3,6 litri con basamento derivato dalla Porsche 964).\nLa Boxster ripropone, praticamente identico sino ai montanti, fatta eccezione per la forma delle prese d'aria dello scudo anteriore, l'avantreno della 996, compresi i discussi fari dalla forma nuova (ironicamente definiti dagli appassionati a \"uovo fritto\"), che verranno abbandonati con il modello 987, nonch\u00e9 le sospensioni anteriori con sistema MacPherson. Le sospensioni posteriori sono anch'esse derivate dal sistema MacPherson e quindi differenti rispetto alla 996, anche per via del motore centrale e non a sbalzo come sulla sorella maggiore.\nCaratteristica peculiare della produzione Porsche \u00e8 la presenza di uno specifico spoiler retrattile sulla coda: al fine di migliorare la tenuta di strada del retrotreno, a velocit\u00e0 superiori ai 120\u00a0km/h si alza, rimanendo in posizione finch\u00e9 il veicolo non scende a velocit\u00e0 inferiori a 80\u00a0km/h: pertanto a veicolo fermo o a bassa velocit\u00e0 resta celato alla vista, anche al fine di non modificare la linea della Boxster. Un apposito interruttore nell'abitacolo permette comunque di alzarlo o abbassarlo a piacimento.\nSin dalla prima versione propone inoltre due caratteristiche prese d'aria nella parte posteriore delle fiancate, indispensabili per alimentare il propulsore di aria fresca e permettere lo sfogo di quella calda; sono in tinta con la carrozzeria e sono poste pi\u00f9 in alto rispetto al prototipo del 1993 per evitare di intasarsi con il fango ed altri materiali che eventualmente potrebbero depositarvisi.\nIl terminale di scarico \u00e8 centrale ad uscita singola ovale. La Boxster monta di serie cerchi in lega da 16 pollici (in opzione da 17).\nLa produzione, inizialmente effettuata dalla Porsche presso gli stabilimenti di Stoccarda per primi 30.000 esemplari circa, venne in gran parte demandata - sin dal settembre 1997 - alla finlandese Valmet Automotive a causa della elevata domanda; propulsore e cambio erano comunque prodotti per intero a Stoccarda, per essere poi inviati in Finlandia per l'assemblaggio delle vetture.\nM.Y. 2000: Boxster S.\nCon il M.Y. 2000 (in produzione dagli ultimi mesi del 1999) la Boxster \u00e8 affiancata dal pi\u00f9 potente modello \"S\" con cilindrata aumentata a 3,2 litri, in grado di erogare 252 CV: la velocit\u00e0 massima dichiarata supera ora i 260\u00a0km/h. Oltre al propulsore di maggiore cubatura, la versione S propone di serie cerchi in lega da 17 pollici, dischi freno maggiorati, un allestimento di accessori pi\u00f9 ricco ed un nuovo cambio manuale a 6 marce. \u00c8 inoltre presente una nuova presa d'aria al centro del paraurti anteriore, avente funzione estetica e di apporto di aria fresca nel caso in cui la vettura monti il cambio Tiptronic: in tal caso al centro del paraurti \u00e8 infatti posizionato lo scambiatore di calore (intercooler). Il terminale di scarico, per differenziarsi dalla versione base, \u00e8 sempre centrale ma con uscita sdoppiata.\nCon il M.Y. 2000 la Boxster aumenta la cilindrata a 2,7 litri e la potenza a 220\u00a0CV. La velocit\u00e0 massima \u00e8 ora superiore a 250\u00a0km/h, mentre la carrozzeria e gli interni, fatta eccezione per piccole modifiche ai paraurti ed ai fari anteriori (ora con gli indicatori di direzioni bianchi anzich\u00e9 rossi) restano sostanzialmente invariati, inclusi i discussi fari dalla forma \"a uovo\".\nVa sottolineato che l'introduzione della S e l'aumento di potenza e coppia, sono dovuti alle pressanti richieste della clientela e della stampa specializzata che ritenevano non adeguate le prestazioni della prima Boxster con propulsore da 2,5 litri, specialmente ai bassi e medi regimi di rotazione del propulsore (ci\u00f2 \u00e8 riportato in pressoch\u00e9 tutte le pubblicazioni che si occupano di Boxster).\nM.Y. 2003: 986 mkII.\nA partire dal M.Y. 2003 (in produzione dall'autunno 2002) viene effettuato un leggero restyling: la Boxster aumenta la potenza a 228 CV e la Boxster S a 260 CV, essenzialmente a causa di una differente gestione elettronica; i propulsori restano quindi quasi invariati.\nEntrambe le versioni acquistano il lunotto in vetro riscaldabile, in luogo del precedente in materiale plastico (che col tempo tende ad opacizzarsi) ma dalle dimensioni pi\u00f9 ridotte. Vengono apportate inoltre modifiche a sterzo, sistema di navigazione e interni: nell'abitacolo, lato passeggero, compare finalmente un vano portaguanti.\nI paraurti presentano ora piccole differenze rispetto ai precedenti nelle prese d'aria anteriori e nella forma, con conseguenti modifiche anche per lo spoiler. Il sistema PSM di gestione elettronica della stabilit\u00e0 \u00e8 ora offerto in opzione, cos\u00ec come i fari allo xeno, in alternativa ai fari alogeni di serie (sistema Porsche Litronic).\nPresso gli stabilimenti finlandesi la produzione, ad agosto 2003, raggiunge la ragguardevole cifra di 100.000 unit\u00e0.\nLa 986 mkII rappresenta il \"canto del cigno\" per la Boxster 986 che, sulla falsariga della Porsche 911, verr\u00e0 presto sostituita da un modello completamente nuovo. La produzione della 986 cessa nel 2004 con la serie limitata \"550 spyder\" (vedasi la sezione apposita).\n987 (2005-2011).\n2005: 987 mkI.\nPorsche presenta il nuovo modello (M.Y. 2005) al Salone dell'Auto di Parigi del settembre 2004, mentre la produzione inizia nel mese di novembre dello stesso anno.\nLe numerose modifiche a livello di carrozzeria, interni e meccanica (in totale l'80% delle componenti sono inedite) giustificano una nuova sigla interna di progetto (987). Il nuovo modello prevede ora fari ovali dalla forma pi\u00f9 vicina alla tradizione della Casa, seppur differenti da quelli della coup\u00e9 a motore posteriore; i nuovi fari bixeno, evoluti rispetto ai precedenti, sono proposti in alternativa ai fari alogeni di serie.La carrozzeria della 987 \u00e8 ora del tutto diversa rispetto a quella della Porsche 911 (fatta eccezione per specchietti retrovisori e portiere) a differenza di quanto avveniva per la 986, che presentava un avantreno essenzialmente identico alla 996 sino ai montanti: \u00e8 evidente in questo senso l'influenza del design della Porsche Carrera GT, specialmente sull'avantreno; inoltre si cerca di differenziare maggiormente dal punto di vista estetico le due famiglie di vetture (987 e 997).\nLe prese d'aria sulle fiancate vengono ridisegnate: sono ora pi\u00f9 ampie rispetto alla 986, pi\u00f9 sviluppate verso il basso nonch\u00e9 verniciate in colore titanio anzich\u00e9 in tinta vettura. I terminali di scarico rimangono centrali ad una uscita ovale (Boxster) e due uscite (Boxster S) ma vengono anch'essi ridisegnati.\nLa \"Boxster S\", sempre con propulsore di 3,2 litri, aumenta la potenza da 260 a 280 CV grazie all'adozione del nuovo sistema di fasatura delle valvole (sistema VarioCam) e alle modifiche allo scarico ed al sistema di gestione elettronica del motore. La velocit\u00e0 massima dichiarata \u00e8 ora di 268\u00a0km/h.\nAnche il propulsore della nuova Boxster mantiene la precedente cubatura di 2,7 litri, ma guadagna la fasatura delle valvole pi\u00f9 spinta (sistema Variocam) e nuovi sistemi di scarico e di gestione elettronica, che determinano l'aumento della potenza da 228 a 240\u00a0CV; la velocit\u00e0 massima dichiarata \u00e8 di 256\u00a0km/h.\nVengono rivoluzionati gli interni, simili a quelli della contemporanea 911 (sterzo, sedili, pannelli delle portiere, cassetto portaoggetti e altri particolari sono gli stessi); l'abitacolo acquista qualche centimetro di spazio rispetto alla 986, rinnovati sistemi audio e di climatizzazione, nuove colorazioni e forme delle plastiche, pellami in colorazioni differenti, nuovi sedili pi\u00f9 sportivi, un nuovo sistema di navigazione satellitare e nuovi volanti sportivi con cuscino centrale triangolare. La capote a tre strati \u00e8 leggermente modificata, anche nella colorazione dei tessuti, per adeguarsi all'abitacolo leggermente ingrandito; inoltre non vi sono pi\u00f9 differenze di finitura tra le capote della versione base e della S, come accadeva con la 986.\nGli specchi retrovisori esterni sono ridisegnati e presentano ora un'apertura nel supporto, al fine di ridurre i vortici aerodinamici in velocit\u00e0.\nLa Boxster monta di serie cerchi in lega da 17 pollici (in opzione da 18 e 19 pollici), la S da 18 (in opzione 19 pollici).\nIl sistema PSM di gestione elettronica della stabilit\u00e0 \u00e8 ora di serie su entrambe le versioni, a differenza dei vecchi modelli. Sulla S sono ora disponibili in opzione i dischi freno in \"materiale carboceramico\", gi\u00e0 disponibili per la 911.\nIl telaio, il propulsore, la trasmissione e l'impostazione di base restano analoghi al modello precedente, nel segno della tradizione della Casa, la quale tende a rinnovare ed affinare nel tempo i propri modelli, senza introdurre - di regola - veri e propri stravolgimenti.\nM.Y. 2007: prime modifiche per la 987.\nNel catalogo del 2007 i modelli Boxster sono sempre equipaggiati dal propulsore da 2,7 litri, ma ulteriormente sviluppato ed erogante 245 \u00a0CV e da un nuovo propulsore di 3,4 litri e 295 \u00a0CV per la versione S: l'utilizzo di un variatore di fase (sistema Variocam Plus) evoluto rispetto al precedente, nonch\u00e9 l'aumento della cilindrata per la Boxster S, giustificano i guadagni di potenza - rispettivamente 5 e 15 \u00a0CV - in confronto alle versioni precedenti (M.Y. 2005 e M.Y. 2006).\nDa sottolineare che il propulsore pi\u00f9 grande era gi\u00e0 stato inaugurato nel 2006 dalla nuova Porsche Cayman S (modello gemello della Boxster, tanto che utilizza la stessa sigla interna di progetto 987): quest'ultima acquister\u00e0 a sua volta nel 2007 il propulsore da 2,7 litri e 245 \u00a0CV della Boxster sulla propria versione base.\nA livello di interni e di carrozzeria non si segnalano particolari modifiche, se non aggiornamenti nelle colorazioni disponibili.\nLa velocit\u00e0 massima dichiarata \u00e8 ora di 258\u00a0km/h, 272 per la versione S. Anche L'accelerazione da 0 a 100\u00a0km/h risulta migliorata, cos\u00ec come i valori di coppia, specie sulla S (vedasi le tabelle con i dati tecnici).\nM.Y. 2009: 987 mkII.\nPer il modello 2009 (in produzione da fine 2008) \u00e8 previsto un leggero restyling estetico, che comporta modifiche a terminali di scarico, paraurti, fari e specchi retrovisori esterni, questi ultimi ingranditi per adattarli alle rinnovate normative di omologazione ed identici a quelli montati sulla 997; peraltro la sigla interna di identificazione resta invariata (987) a dimostrazione del fatto che non si tratta di un nuovo modello bens\u00ec di un restyling.\nGli interni rimangono invariati, fatte salve modifiche allo sterzo (con cuscino centrale tondo) ed ai sistemi audio e di navigazione satellitare, quest'ultimo sempre in opzione. Ora anche la Boxster \"base\" presenta un'apertura (con funzione estetica) al centro del paraurti anteriore, in precedenza esclusiva della versione S.\nI terminali di scarico centrali vengono modificati: sulla Boxster \u00e8 di forma rettangolare, sulla S \u00e8 tondo a due uscite. Il paraurti posteriore presenta ora due estrattori aerodinamici in colore nero, aventi funzione estetica, come dimostrato dal CX invariato di 0,29-0,30.\nI propulsori disponibili sono i seguenti: il 2,7 litri aumenta la cubatura a 2,9 litri, i cavalli passano da 245 a 255 e la velocit\u00e0 massima dichiarata raggiunge i 263\u00a0km/h, grazie anche al nuovo cambio manuale a 6 marce, lo stesso gi\u00e0 montato in precedenza sulla versione S: va sottolineato che ormai il modello base ha prestazioni almeno pari a quelle della 986 S, pur con un motore di cubatura inferiore, a dimostrazione del continuo affinamento dei propulsori e delle caratteristiche tecniche dei modelli di casa Porsche.\nIl sistema Bosch di iniezione indiretta sequenziale del carburante \u00e8 analogo a quello utilizzato sulla 987 mkI; sulla S il motore da 3.4 litri acquista per la prima volta l'iniezione diretta, in concomitanza con i nuovi propulsori della gamma 911 nel frattempo presentati, giungendo alla soglia dei 310 CV per 274\u00a0km/h di velocit\u00e0 massima dichiarata, con un'accelerazione dichiarata di 5,2 secondi per il passaggio da 0 a 100\u00a0km/h. Tuttavia entrambi i propulsori sono riprogettati completamente, pur mantenendo l'impostazione di base dei precedenti: lo dimostra il fatto che il famigerato \"albero intermedio\" di trasmissione sia stato eliminato, anche sul propulsore di base.\n\u00c8 disponibile in opzione, per la prima volta, il differenziale autobloccante meccanico, utile a migliorare la trazione del veicolo in curva e le prestazioni in pista.\nLe dimensioni dei cerchi restano invariate (da 17 e 18 pollici, in opzione da 19) ma cambia il disegno sia per quelli di serie che per quelli opzionali.\nEntrambe le versioni, in alternativa al cambio manuale a 6 marce, possono montare il moderno cambio automatico a doppia frizione \"PDK\" (Porsche Doppelkupplung), dotato di 7 marce e gi\u00e0 presentato in occasione del recente restyling della 911, che va a sostituire il vecchio sistema Tiptronic S.\nIl volante sportivo di serie \u00e8 lo stesso gi\u00e0 montato sui modelli 911 e Panamera, a tre razze e cuscino centrale tondo.\nDalla primavera del 2010 \u00e8 disponibile in opzione anche il volante sportivo con palette per il cambio marcia per i modelli dotati del PDK, verosimilmente a causa delle critiche della stampa specializzata circa la logica di funzionamento del suddetto cambio mediante i tradizionali tasti presenti sulle razze dello sterzo.\nI fari bixeno, ora con sistema di regolazione dell'orientamento in curva, restano disponibili in alternativa ai fari alogeni di serie, peraltro modificati rispetto ai precedenti. La Boxster dispone ora di serie del sistema elettronico di assistenza all'avviamento in salita (Porsche Drive-Off Assistant) nonch\u00e9 di luci di posizione, anabbaglianti, stop e fendinebbia con tecnologia LED (in precedenza utilizzate soltanto per il terzo stop).\n2010: Boxster Spyder.\nNel dicembre 2009 Porsche presenta la \"Boxster Spyder\" al salone di Los Angeles: la base di partenza \u00e8 la Boxster S mkII, quindi con propulsore a iniezione diretta da 3,4 litri, la potenza \u00e8 di 320 \u00a0CV (identica alla Cayman S); la vettura \u00e8 disponibile a partire dalla primavera 2010.\nLa Boxster Spyder viene alleggerita di circa 80\u00a0kg - rendendola cos\u00ec la Porsche pi\u00f9 leggera in produzione - grazie a: eliminazione della capote elettrica (21\u00a0kg risparmiati), sostituita da una copertura di fortuna di colore nero in due pezzi da utilizzarsi in caso di pioggia leggera e sino a 200\u00a0km/h, portiere in alluminio (oltre ai due cofani in alluminio, come su tutti i modelli Boxster) che hanno permesso un risparmio di 15\u00a0kg, cerchi alleggeriti da 19 pollici in design specifico, sedili sportivi a guscio (-12\u00a0kg), eliminazione del climatizzatore (-12\u00a0kg) e del sistema audio (-3\u00a0kg), eliminazione delle leve apriporta, sostituite da cinghie in colore rosso, dei portabevande e della palpebra della strumentazione.Dal punto di vista estetico e funzionale, vi sono alcune modifiche: dietro i roll bar sono presenti due gobbe aerodinamiche in tinta vettura, al di sotto delle quali viene riposta la capote di fortuna in due pezzi, inoltre sono state modificate le prese d'aria anteriori e quelle laterali, coperte da grate scure: la Spyder si differenzia pertanto anche nella linea laterale rispetto alle altre vetture della famiglia 987, nell'ottica della semplicit\u00e0 e della leggerezza tipiche di modelli del passato come la Porsche 550 e la 911 Speedster. Posteriormente appare la dicitura specifica del modello.\nLa vettura monta il differenziale autobloccante meccanico sull'asse posteriore. Disponibile come optional il sistema elettronico Launch Control che migliora l'accelerazione in fase di partenza.\nGli interni sono ora dotati di volante sportivo, pannelli porta alleggeriti, tunnel centrale e modanatura cruscotto verniciati in colore carrozzeria. Lo schema delle marce sul pomello del cambio \u00e8 in colore rosso, cos\u00ec come le cinture di sicurezza.\nLo scarico \u00e8 quello della versione S a due uscite tonde e verniciato di nero, disponibile come optional lo scarico sportivo. Il serbatoio del carburante ha una capacit\u00e0 ridotta dallo standard di 64 litri a 54 litri.\nIl telaio \u00e8 abbassato di 20 mm rispetto alle altre Boxster (e le sospensioni appositamente ritarate) mentre il cambio \u00e8 lo stesso manuale a 6 rapporti, optional il cambio PDK. Lo spoiler posteriore \u00e8 fisso, a differenza degli altri modelli Boxster.\nI colori disponibili per la carrozzeria sono bianco crema, nero, rosso, bianco Carrara con scritta \"Porsche\" in contrasto sulle fiancate, oltre ai metallizzati nero basalto, blu acqua ed argento. I rivestimenti interni in pelle sono disponibili negli stessi colori delle altre Boxster.\nLa Casa dichiara un tempo per l'accelerazione da 0 a 100\u00a0km/h di 5,1 secondi (4,8 con il launch control inserito) ed una velocit\u00e0 massima di 267\u00a0km/h, che scendono a 200 qualora si chiuda la capote di fortuna.\nIl cx dichiarato sale a 0,30 (0,31 per la Boxster Spyder dotata di PDK): si tratta dei valori pi\u00f9 elevati della gamma.\nDa notare che la Spyder non \u00e8 una serie limitata, bens\u00ec il terzo modello della gamma, ed \u00e8 stata prodotta su ordinazione sino all'inizio del 2012, termine della carriera commerciale della serie 987.\n2011: termina la produzione Valmet.\nLe Boxster M.Y. 2011 non presentano particolari novit\u00e0 tecniche rispetto a quelle prodotte l'anno precedente, in attesa del debutto della nuova versione (sigla interna di progetto: 981).\nTerminato il contratto che vincola Porsche e Valmet Automotive, a partire da maggio 2011 tutti i modelli Boxster e Cayman sono prodotti esclusivamente nello stabilimento Porsche di Stoccarda: l'ultima 987 (una Cayman R) esce dalle linee di produzione finlandesi della Valmet il 2 maggio 2011, dopo 168.477 Boxster e 59.413 Cayman prodotte\nDa notare che a fine giugno 2011 la Casa di Zuffenhausen annuncia la produzione dell'esemplare n. 300.000 (incluse le Cayman).\n981 (2012-2015).\n2012: nasce la 981.\nAl salone di Ginevra del 2012 (ma la Casa ufficializza la presentazione sin dal mese di gennaio) viene presentata la nuova Boxster, sigla interna di progetto 981, nelle due versioni: Boxster da 2,7 litri di cilindrata per 265\u00a0CV (10\u00a0CV aggiuntivi rispetto alla 987 MkII), Boxster S nella classica cilindrata di 3,4 litri per 315\u00a0CV di potenza (5\u00a0CV aggiuntivi rispetto alla 987 MkII) entrambe con iniezione diretta del carburante.\nOra i cerchi sono da 18 pollici, ma con spalla pi\u00f9 alta rispetto alle 987, per la versione base e da 19 pollici per la S; in opzione sono disponibili cerchi da 19 e 20 pollici. Viene inoltre mantenuto lo spoiler posteriore estraibile sia in automatico che manualmente, ma con un design differente: ora infatti lo spoiler, sporgente rispetto alla linea del cofano, si sovrappone ai gruppi ottici (con tecnologia LED, non presenti sulla Cayman).\nLe prese d'aria laterali presentano un disegno differente, risultando pi\u00f9 ampie ed infossate nella fiancata; inoltre ora entrambe aspirano l'aria fresca per alimentare il motore e contemporaneamente fanno sfogare l'aria calda; di conseguenza sono presenti due filtri dell'aria, in pratica uno per bancata: \u00e8 la prima volta che il sistema di aspirazione viene completamente riprogettato da quando esiste la Boxster.\nGli specchietti laterali, come sulla nuova 911 (991) nel frattempo presentata, sono ora ancorati alle portiere, in analogia a quanto accadeva sulle 911 raffreddate ad aria (sino alla 993) e sono solo parzialmente verniciati.\nEntrambi i propulsori, come accade sul resto della gamma Porsche, dispongono ora del sistema 'start &amp; stop' e del recupero dell'energia in frenata, che viene accumulata nella batteria, al fine di ridurre consumi ed emissioni, in analogia a quanto accade per gli altri marchi di auto sportive.\nLa linea, le dimensioni e le caratteristiche tecniche restano simili al modello precedente: il passo aumenta di 6\u00a0cm, l'altezza diminuisce di circa 1\u00a0cm e l'abitacolo \u00e8 leggermente ampliato: in particolare, il disegno laterale e posteriore appare ora pi\u00f9 affilato, per via delle ampie scalfature sulle fiancate e del differente design dei fari posteriori e dello spoiler. I fari anteriori, di serie alogeni sulla versione base e bixeno sulla S, hanno ora una forma pi\u00f9 allungata e squadrata, in analogia con il resto della carrozzeria, e presentano luci diurne a LED. Optional su entrambe i fari bixeno adattivi, che si adattano autonomamente all'andamento delle curve. Da notare che il paraurti posteriore perde il finto estrattore aerodinamico delle 987 mkII.\nNotevoli le differenze all'interno dove, a parte sedili e sterzo, sono numerosi i cambiamenti di stile nella strumentazione (ora con uno strumento digitale multifunzione a colori sulla destra), nella plancia, nel tunnel centrale pi\u00f9 ampio ed in stile Panamera / 991 e nei pannelli porta. Le colorazioni degli interni e della capote ricalcano quelle precedenti, con l'aggiunta del grigio.\nInvariata la capacit\u00e0 dei due bagagliai (150 litri + 130 litri) e del serbatoio carburante (64 litri); invariate anche le trasmissioni, ovvero cambio manuale a 6 marce, di serie su entrambe, e cambio PDK a 7 marce, sempre opzionale (con eventuali palette in alternativa ai pulsanti).\nNotevoli anche le modifiche alla capote: il tempo dichiarato per l'apertura o la chiusura, effettuabili sempre sino alla velocit\u00e0 di 50\u00a0km/h, scende al valore record di 9 secondi; inoltre la capote, ora a comando interamente elettrico e quindi senza lo sgancio manuale, \u00e8 anche apribile mediante un apposito tasto posto sulla chiave di accensione, e presenta un piccolo telaio centrale in magnesio, come sulla 991 Cabrio, che ne modifica la struttura, la forma e le modalit\u00e0 di ripiegamento rispetto alla 987.\nModificato lo sterzo, ora non pi\u00f9 assistito dal classico servosterzo idraulico bens\u00ec da un nuovo servosterzo elettromeccanico, privo quindi del circuito idraulico, per ridurre consumi ed emissioni.\nCome accade per la gamma 911, sono ora disponibili i supporti motore attivi (nell'ambito del pacchetto opzionale Sport Chrono) finalizzati a ridurre i movimenti del blocco motore, specialmente in curva, grazie ad appositi sensori. Sempre disponibile come optional il differenziale autobloccante meccanico a controllo elettronico, mentre il sistema frenante resta sostanzialmente invariato rispetto alla 987 eccetto per le maggiori dimensioni dei dischi.\nDifferente la forma dei due roll bar posti dietro i sedili: ora sono pi\u00f9 piccoli e massicci, anche per via delle modifiche alla capote, e di conseguenza anche il frangivento opzionale ha forma diversa e dimensioni minori: in particolare il frangivento centrale, in precedenza in plexiglass rigido, \u00e8 ora in materiale plastico deformabile e parzialmente opaco con conseguente riduzione della visibilit\u00e0 posteriore.\nLa nuova Boxster dichiara prestazioni leggermente superiori rispetto alla 987, a fronte di peso e consumi inferiori: in particolare, oltre ai due cofani, ora anche le portiere sono realizzate in alluminio (come sulla Boxster Spyder) al fine di diminuire il peso, sceso di circa 30\u00a0kg rispetto al modello precedente secondo quanto dichiarato dalla Casa.\nIl propulsore della Boxster da 2,7 litri esprime una coppia massima, nonostante l'iniezione diretta, inferiore di 10\u00a0nm rispetto alla 987 mkII: \u00e8 la prima volta nella storia della Porsche che un modello nuovo presenta una diminuzione dei valori di coppia (ma non di potenza, ora vicina alla soglia dei 100 CV/litro sul propulsore pi\u00f9 piccolo). Peraltro va detto che il nuovo propulsore di base ad iniezione diretta deriva dal predecessore da 2,9 litri anzich\u00e9 dal vecchio motore da 2,7 litri della 987 mkI: infatti la cilindrata risulta differente, essendo ora di 2.706\u00a0cm\u00b3 contro i precedenti 2.687\u00a0cm\u00b3.\nA partire da settembre 2012, le Boxster e Cayman (981) vengono assemblate esclusivamente nell'ex stabilimento Karmann di Osnabr\u00fcck, acquisito dal gruppo VAG (Volkswagen/Audi Group) che a sua volta controlla il capitale della Porsche AG, cessando quindi la produzione delle 981 a Stoccarda (stabilimento le cui linee si sono nel frattempo saturate per la produzione della 991).\n2014: Boxster GTS.\nNel marzo 2014 (in vendita da maggio) viene presentata la versione GTS, in contemporanea con la presentazione della Cayman GTS: in pratica si tratta di una S incattivita, dal momento che sviluppa ora 330 CV a 6700 giri frutto di modifiche all'elettronica del motore (il propulsore \u00e8 lo stesso della S); la GTS in pratica \u00e8 una versione gran turismo, quindi allo stesso tempo ben accessoriata e performante (tale denominazione \u00e8 ormai comune a tutti i modelli di casa Porsche).\nSon presenti alcune modifiche a livello estetico: nella fattispecie il paraurti anteriore ridisegnato con nuove e pi\u00f9 ampie prese d'aria e fari di posizione a LED, quello posteriore ugualmente modificato nel finto diffusore nero opaco, le lenti scure dei fari posteriori e lo scarico centrale a doppia uscita, sempre in colore nero. La scritta del modello sul cofano \u00e8 in nero opaco.\nA livello tecnico si nota la presenza dei cerchi Carrera S da 20\" in colore grigio, su richiesta neri, oltre allo scarico sportivo, presente di serie. Alcune modifiche minori sono presenti anche all'interno, in particolare l'uso esteso dell'Alcantara su sedili, volante, bracciolo, pomello cambio e vani portaoggetti, nonch\u00e9 la scritta GTS sui poggiatesta. Il cambio di serie \u00e8 il classico 6 marce manuale, disponibile come sempre il PDK; di serie anche i fari bixeno con sistema PDLS.\nLa GTS \u00e8 la Boxster pi\u00f9 veloce della storia con 281\u00a0Km/h di velocit\u00e0 massima ed \u00e8 interessante notare l'aumento di peso di 25\u00a0kg rispetto alla S, che determina un miglioramento prestazionale minimo. A due anni dal lancio si pu\u00f2 dire quindi completa la gamma della Boxster.\n2015: Boxster Spyder.\nSulla falsariga di quanto avvenuto con la Boxster 987 Spyder, anche per la 981 viene nel 2015 il momento di presentare la versione pi\u00f9 \"purista\", nella filosofia dell'aumento di potenza e della contemporanea riduzione di peso con l'aggiunta questa volta del propulsore, gi\u00e0 utilizzato sulla Cayman GT4, da 3.800 cc e prelevato dalla Carrera S (depotenziato a 375 CV, 10 in meno della Cayman). In base alle prestazioni dichiarate dalla Casa - 290\u00a0km/h di velocit\u00e0 massima e 4,5 secondi per lo 0\u2013100\u00a0km/h - si tratta della Boxster pi\u00f9 prestazionale della storia.\nA livello estetico si nota subito la capote alleggerita e modificata rispetto a quella di serie, dotata di sblocco elettrico e da riporre manualmente nell'apposito vano; inoltre sono presenti le due classiche gobbe aerodinamiche dietro i roll bar, come gi\u00e0 avveniva nella precedente Boxster Spyder. Di serie i fari Bi-Xenon in colore nero e gli specchi retrovisori esterni SportDesign; i cerchi da 20 pollici sono specifici. Anche i paraurti sono specifici ed \u00e8 presente lo scarico sportivo centrale a doppia uscita. Le prese d'aria laterali sono le stesse delle altre Boxster.\nAll'interno si nota l'assenza dell'impianto di climatizzazione e della radio. Il retro dei sedili sportivi a guscio \u00e8 realizzato in resina rinforzata con fibra di vetro e carbonio, mentre sui poggiatesta \u00e8 ricamata la scritta \"Spyder\"; la fascia centrale dei sedili \u00e8 realizzata in Alcantara, mentre le leve apriporta sono ad archetto. Sono disponibili senza sovrapprezzo i sedili sportivi Plus con regolazione elettrica degli schienali. Le modanature del cruscotto e del tunnel centrale sono verniciate nel colore dell'esterno. L'Alcantara \u00e8 impiegata sulle maniglie delle porte, sui poggiabraccia, sul volante e sulla leva del cambio, inoltre la modanatura centrale del cruscotto - verniciata nel colore dell'esterno - prosegue sulle porte. Disponibile a pagamento il pacchetto interni Spyder Classic, in pelle rossa.\nIl cx dichiarato risulta in aumento a 0,33 per via delle modifiche esterne. Invariata la capacit\u00e0 dei vani bagagli, mentre il serbatoio ha capacit\u00e0 ridotta a 54 litri.\nSono presenti di serie Il pacchetto SportChrono ed i supporti motore attivi, oltre al PTV (differenziale meccanico posteriore autobloccante). La carrozzeria \u00e8 ribassata di 20\u00a0mm rispetto alle altre Boxster e gli ammortizzatori sono appositamente ritarati; come avviene per la Cayman GT4, la Spyder \u00e8 disponibile soltanto con il classico cambio manuale a 6 marce, dotato di rapporti specifici, a differenza di quanto avveniva con la precedente Spyder (987). L'impianto frenante \u00e8 stato potenziato con dischi autoventilanti da 340 all'anteriore e 330\u00a0mm al posteriore ma i dischi carboceramici sono sempre opzionali.\nIn definitiva, si tratta della versione \"sorella\" della Cayman GT4, non a caso presentata a breve distanza di tempo da quest'ultima, nonch\u00e9 della Boxster pi\u00f9 estrema, capace di prestazioni tali da impensierire i modelli 911 S e non solo.\n982 - 718 Boxster (2016-).\nCome anticipato dalla Casa, al salone di Ginevra del marzo 2016 \u00e8 stata presentata la nuova generazione della Boxster (M.Y. 2016) che cambia denominazione in 718 Boxster, in omaggio all'antenata da corsa Porsche 718: dopo 20 anni di onorata carriera, la novit\u00e0 principale \u00e8 rappresentata dal debutto dei nuovi propulsori boxer a 4 cilindri turbo (a turbina singola) anzich\u00e9 i classici 6 aspirati, nell'ottica del downsizing e della riduzione di emissioni e consumi, come gi\u00e0 avvenuto per la 911. Aumentati i prezzi, che per la prima volta sono superiori a quelli della 718 Cayman, in analogia con quanto avviene per i modelli roadster rispetto a quelli coup\u00e9 delle altre case.\nMotore.\nLa 718 Boxster monta un nuovo propulsore, sempre in posizione posteriore-centrale, a 4 cilindri boxer da 2 litri di cilindrata per 300 CV di potenza, mentre la 718 Boxster S dispone di un 2,5 litri da 350 CV, sempre a 4 cilindri: entrambi derivati dal propulsore a 6 cilindri di 3 litri della 911, al quale sono stati rimossi due cilindri. Sia la Boxster che la versione S dispongono dell'iniezione diretta del carburante e di una turbina, a geometria variabile esclusivamente sulla S come avviene da molto tempo sulla 911 Turbo, oltre ovviamente ai sistemi di recupero energia in frenata e start&amp;stop. La 718 sulla carta offre quindi prestazioni superiori rispetto alla 981, a fronte di consumi ed emissioni inferiori, tendenza questa ormai consolidata da anni in nel panorama automobilistico mondiale. L'erogazione della potenza ed il sound sono ora chiaramente del tutto differenti rispetto alle Boxster a 6 cilindri.\nTrasmissione.\nIl cambio di serie per entrambe le versioni resta il classico manuale a 6 marce, opzionale il PDK a 7 rapporti: la Casa dichiara di aver rivisto ed ottimizzato i rapporti, ma le due trasmissioni restano essenzialmente quelle montate sulla 981. \u00c8 sempre disponibile come optional il pacchetto Sport Chrono con Launch Control.\nDesign.\nLa linea e le dimensioni restano analoghe al modello precedente, inoltre non varia il passo; i nuovi fari anteriori, di serie bixeno con luci diurne a LED su entrambe, possono essere sostituiti da gruppi ottici interamente a LED. Modificati nella forma i paraurti, i parafanghi, le portiere e le prese d'aria laterali. Il serbatoio del carburante scende a 54 litri di capacit\u00e0 sulla versione base e resta da 64 sulla S, mentre il CX dichiarato \u00e8 pari a 0,31. Anche gli specchietti retrovisori, pur simili alla 981 e parzialmente verniciati sono differenti e rinnovati sono anche i colori della carrozzeria.\nI cerchi, di nuovo design, analogamente alla 981 sono da 18 pollici per la versione base e da 19 pollici per la S; in opzione sono disponibili cerchi da 19 e 20 pollici, con spalla pi\u00f9 bassa. Viene inoltre mantenuto lo spoiler posteriore estraibile sia in automatico dai 120 km/h che manualmente.\nInterni.\nNegli interni \u00e8 presente il nuovo Porsche Communication Management (PCM) di serie, che presenta ora uno schermo touch a colori da 7 pollici; rinnovato anche il cruscotto con il terzo strumento digitale. Analoga al modello precedente la capacit\u00e0 dichiarata dei due bagagliai (anteriore 150 litri, posteriore 130 litri), resta invariata la capote, inclusi i meccanismi ed i tempi di apertura e chiusura. Il nuovo terminale di scarico centrale resta singolo squadrato per la versione base e a doppia uscita tonda per la S, disponibile quello sportivo in opzione. Opzionale anche il sistema adattivo di regolazione della velocit\u00e0 incluso il Porsche Active Safe (PAS) in combinazione con il cambio PDK, il quale regola in modo attivo la velocit\u00e0 della vettura in base alla distanza dal veicolo che precede; sono ora disponibili anche altri sistemi elettronici di ausilio alla guida quali la telecamera posteriore. Il telaio PASM con assetto ribassato di 20 mm \u00e8 optional per entrambe le versioni. Disponibili in opzione i supporti motore attivi ed il sistema PSM.\n2018: Boxster GTS.\nA partire da novembre 2017 (M.Y. 2018) \u00e8 ordinabile la prevista versione sportiva GTS, che come gi\u00e0 accaduto per la 981, presenta alcune caratterizzazioni estetiche, in particolare i cerchi in lega neri da 20 pollici e i paraurti specifici, oltre all'assetto ribassato, e una piccola elaborazione a livello di motore, consistente in 15 cv extra di potenza, ottenuti agendo sulla gestione elettronica del propulsore e sui condotti di aspirazione (il motore \u00e8 lo stesso della versione S).\nIl cambio di serie \u00e8 il classico 6 marce manuale, disponibile come sempre il PDK in opzione. Di serie i fari bixeno con PDLS.\nCon il M.Y. 2020 la Boxster GTS riceve un nuovo motore 4.0 6 cilindri aspirato, lo stesso dei modelli Spyder/GT4, ma con potenza ridotta a 400 CV. A questa propulsione \u00e8 inizialmente abbinabile solo la trasmissione manuale, fino all\u2019autunno 2020 dove diventa ordinabile anche con cambio PDK.\n2019: Boxster Spyder.\nCome per la precedente serie 981, anche per la Boxster 718 arriva l\u2019edizione Spyder: motore 6 cilindri boxer da 4 litri, ad aspirazione naturale, capace di sviluppare 420 CV di potenza e 420 Nm di coppia massima, ovvero lo stesso della 718 Cayman GT4. Questo propulsore \u00e8 abbinato ad un cambio manuale a 6 rapporti, unica opzione disponibile fino all\u2019arrivo del PDK doppia frizione a settembre 2020. Caratteristiche di questo modello sono la presenza di due roll-bar singoli dai quali si dipartono due gobbe che caratterizzano la coda e la capote leggera in tela che, per contenere il peso, \u00e8 dotata di sgancio elettrico ma meccanismo di chiusura ed apertura manuale. Presenti portiere specifiche a peso ridotto e le sospensioni a controllo elettronico PASM con assetto ribassato di 30mm.\nSerie limitate/numerate.\n2004: 550 Spyder (986).\nNel 2004 venne presentata la prima serie limitata della Boxster: la \"550 Spyder 50th Anniversary Edition\", celebrativa della Porsche 550 (la vettura su cui mor\u00ec prematuramente James Dean) prodotta in 1953 unit\u00e0. Basata sulla Boxster S da 3,2 litri di cilindrata, era disponibile soltanto nel colore GT Silver Metallic (lo stesso della supersportiva Porsche Carrera GT) con interni a scelta in pelle cacao o pelle grigia. Essa presentava alcune caratteristiche che la differenziavano dalla contemporanea Boxster 986, tra cui i cerchi da 18 pollici grigio / argento, il sistema audio BOSE, lo scarico sportivo (che secondo la Casa aumentava la potenza da 260 a 266 \u00a0CV) e la placca numerata all'interno. Da evidenziare che la Boxster 550 Spyder \u00e8 l'unica serie limitata su base 986 e con essa termina la produzione di quest'ultima.\n2007: Limited Edition (USA e Canada, 987).\nNel 2007 Porsche rese disponibile, esclusivamente per gli importanti mercati nordamericani, una serie limitata denominata semplicemente \"Limited Edition\", sia sulla base della versione da 2,7 litri, sia sulla base della S: caratteristiche peculiari sono l'esclusiva colorazione arancione, precedentemente riservata alla Porsche 911 GT3 RS ed il kit estetico SportDesign. Gli interni di colore nero fanno ampio utilizzo dell'alcantara, ivi inclusi pomello del cambio e sterzo. I cerchi, da 19 pollici per la Boxster S e da 18 pollici per la Boxster, sono specifici e di colore nero lucido, cos\u00ec come gli specchi retrovisori e le prese d'aria laterali. Gli esemplari prodotti furono 500.\n2007: RS60 Spyder (987).\nNel novembre del 2007 Porsche present\u00f2 l'edizione limitata della Boxster denominata \"RS60 Spyder\", per celebrare la vittoria della Porsche 718 del 1960 alla famosa gara automobilistica 12 Ore di Sebring. Di questa edizione limitata, basata sulla Boxster S, vennero prodotte 1960 unit\u00e0, munite di placca numerata all'interno. L'RS60 Spyder era disponibile soltanto nel colore GT Silver Metallic, con interni in pelle Carrera rossa o pelle grigia; disponeva di serie di cerchi da 19 pollici SportDesign, del Porsche Active Suspension Management System (PASM) e di uno scarico sportivo in grado di aumentare la potenza (secondo quanto dichiarato) da 295 a 303\u00a0CV.\n2008: Porsche Design Edition 2 (987).\nNell'ottobre 2008 Porsche annunci\u00f2 il lancio della Boxster \"Porsche Design Edition 2\", basata sulla Boxster S (987) e disponibile nel 2009.\nEssa pu\u00f2 essere considerata una sorta di edizione finale della 987 mkI, avendo Porsche nel frattempo presentato il restyling previsto per la nuova gamma Boxster 2009; la produzione fu di 500 unit\u00e0 numerate.\nLa Design Edition 2 era disponibile unicamente in colore bianco Carrara, con tre strisce longitudinali grigie nella parte anteriore e sulle fiancate. Disponeva di serie di cerchi da 19 pollici e di uno scarico sportivo in grado di aumentare la potenza da 295 a 303\u00a0CV (lo stesso montato sulla RS60 Spyder).\n2011: Black Edition (987).\nNel febbraio 2011 (in vendita da marzo) venne presentata una serie limitata della Boxster S, in analogia a quanto gi\u00e0 avvenuto per la 911, la \"Black Edition\", caratterizzata da colorazioni sia interne che esterne nere, neri anche roll bar, terminale di scarico, prese d'aria laterali, scritta posteriore del modello e modanature interne. Vari accessori erano disponibili di serie, quali i cerchi da 19 pollici specifici e verniciati anch'essi in nero, i sedili parzialmente in pelle, i fari bixeno, il navigatore satellitare, il frangivento ed il cruise control.\nVi era poi una targhetta numerata all'interno (gli esemplari prodotti sono 987) e la scritta Black Edition sulla capote nera.\nIl propulsore \u00e8 stato potenziato a 320 \u00a0CV: in pratica \u00e8 lo stesso utilizzato sulla Cayman S e sulla Boxster Spyder. Il cambio \u00e8 lo stesso manuale a 6 marce dell'intera gamma (in opzione il PDK).\nSi tratta dell'ultima serie limitata della Boxster 987, analogamente all'omonima serie limitata della 911 (997).\n2013: Red 7 (Olanda, 981).\nRealizzata nel 2013 solo per il mercato olandese, la Boxster S Red 7 \u00e8 stata costruita in soli sette esemplari che implementavano, rispetto alla versione di serie, interni in pelle nera con cuciture rosse su sedili, plancia e volante oltre a vari particolari verniciati in rosso, livrea rossa con dettagli in platino opaco, roll bar rossi, assetto ribassato, impianto di scarico sportivo. Il propulsore \u00e8 lo stesso della versione S.\n2015: Black Edition (981).\nIn contemporanea sia per il modello Carrera che per la Boxster, ma non per la Cayman, viene presentata nel maggio 2015 la serie limitata \"Black Edition\", questa volta sulla base della Boxster e non della Boxster S come avvenuto nel 2011: si tratta di un allestimento molto completo ed essenzialmente estetico, dato che restano invariate le prestazioni; domina sia all'esterno che all'interno il colore nero; principali modifiche ed accessori di serie: fari Bi-Xenon con sistema PDLS, rollbar verniciati in nero, cerchi da 20\u02dd Carrera Classic, listelli sottoporta con scritta \"Black Edition\", volante SportDesign, sedili parzialmente in pelle riscaldabili con stemma Porsche impresso sui poggiatesta, Porsche Communication Management (PCM) con modulo di navigazione, ParkAssistant anteriore e posteriore, clima automatico, cruise control, sound package plus.\nLa Black Edition (981) \u00e8 disponibile di base con il cambio manuale, opzionale il PDK a 7 rapporti; il colore di base \u00e8 il nero pastello, disponibile il colore nero Jet metallizzato. Non \u00e8 stato ancora specificato il numero di esemplari che verranno prodotti.\nDati tecnici e prestazioni dichiarati.\nDi seguito i principali valori relativi alle prestazioni dei vari modelli Boxster, come dichiarati dalla Casa e/o ricavati dal libro di Paul Fr\u00e8re, Porsche Boxster Story."}
{"id": "672016", "revid": "8489", "url": "https://it.wikipedia.org/wiki?curid=672016", "title": "Shinvision", "text": ""}
{"id": "672018", "revid": "59785", "url": "https://it.wikipedia.org/wiki?curid=672018", "title": "Ventosa (Santi Cosma e Damiano)", "text": "Ventosa \u00e8 una frazione del comune di Santi Cosma e Damiano (Italia), collocata su un'altura dei monti Aurunci da cui si domina la valle del Garigliano sino a Roccamonfina, Sessa Aurunca. La vista arriva sino al monte Massico.\nL'ubicazione di Ventosa faceva parte della disposizione difensiva contro i Saraceni, infatti le sue torri, due, oggi ne resta una, servivano ad allarmare l'entroterra cassinate quando i saraceni approdavano al Garigliano. \nVentosa fu anche eremo distaccato di Montecassino, aspetto non di poco conto nel governo del territorio; infatti \u00e8 depositato presso l'abbazia un documento di compravendita risalente al 980. \nIl borgo di Ventosa \u00e8 stato sede di vari frantoi oleari, che apportavano prestigio e benessere; oggi purtroppo, questa attivit\u00e0 \u00e8 in decadenza come pure il centro storico sancosimese. \nIl nome degli abitanti della localit\u00e0 \u00e8 \"Ventosari\".\nToponimo.\nIl toponimo deriva, come \u00e8 facile intuire, dal latino \"(terra) ventosa\"; il prof. Erasmo Falso ha sottolineato che forse in origine tale toponimo indicasse solo il monte S. Maria, esposto a tutti i venti.\nStoria.\nIn epoca preromana, l'antico popolo che abitava da tali alture fino al Mar Tirreno era il popolo degli Aurunci. Il territorio di Ventosa in tale epoca doveva appartenente alla citt\u00e0 di Vescia.\nVentosa nasce nell'Alto Medioevo. Nell'anno 830 entra nella storia: Ventosa allora era territorio di Gaeta, citt\u00e0 bizantina; nei verbali di un processo per una controversia su alcuni beni ecclesiastici appare tra i giudici tale \"Siceramit de Ventosa\". Allora Ventosa era gi\u00e0 un villaggio dove avevano trovato rifugio gli abitanti della pianura dalle invasioni barbariche. Nel 1064 i Normanni conquistano Gaeta e 1078 Giordano, principe normanno di Capua dona la contea di Suio all'Abbazia di Montecassino, guidata dall'abate Desiderio. Il controllo della foce del Garigliano attraverso l'acquisizione della contea era di importanza strategica per il monastero cassinete perch\u00e9 questa era un diretto sbocco verso il mare.\nVentosa era uno dei casali pi\u00f9 cospicui della contea di Suio; entrando a far parte della Terra di San Benedetto il villaggio s'accresce: all'incirca in quest'epoca si ha la realizzazione di un piccolo monastero benedettino, una cella, dedicata a San Giovanni Battista; probabilmente la cella benedettina fu costruita su di una chiesetta rurale preesistente. L'attuale chiesa di San Martino \u00e8 costruita sulla stesso luogo, abbandonato dai benedettini nel Trecento. Dell'XII secolo \u00e8 il simbolo stesso della localit\u00e0, la torre da cui si domina sia la piana del Garigliano sia parte dell'entroterra. Torre romanica, a base quadrata, alta originariamente 24 metri, oggi 5 in meno. Attraverso le tre torri Ventosa, Castelforte e Suio, che si guardavano reciprocamente, si aveva la visione del golfo di Gaeta e dell'arco dei monti Aurunci che lo chiudono.\nNel XV secolo, visse a Ventosa la giovane Aurimpia, ispiratrice del poeta in lingua latina Elisio Calenzio, che l'amava corrisposto.\nNel giorno di Pasqua del 1799, durante la napoleonica Repubblica Partenopea, la popolazione di Castelforte in particolare, ma anche degli adiacenti Santi Cosma e Damiano e Ventosa, dovette difendersi dall'incursione punitiva francese contro le comunit\u00e0 che sostenevano le truppe a massa comandate dall'itrano Michele Pezza, detto Fra Diavolo, fedele al Re borbonico. Si racconta che i Ventosari si difesero casa per casa dall'avanzare delle truppe a colpi di pietre.\nNel 1943-44, trovandosi sulla Linea Gustav, per oltre nove mesi il territorio fu sottoposto all'occupazione dei tedeschi e ai bombardamenti degli alleati che cancellarono una gran parte dell'abitato; gli abitanti furono sottoposti a vessazioni dagli occupanti tedeschi e poi sfollati.\nSociet\u00e0.\nTradizioni e folclore.\nLa produzione caratteristica di Ventosa, con le tecniche tramandate da padre in figlio, \u00e8 la produzione di oggetti in strame (\"Ampelodesma tenax\", vegetale dalle foglie lunghe e fibrose), dalla raccolta della materia prima nei campi fino al prodotto finito. La falciatura si esegue prima del levar del sole, quando il cespuglio \u00e8 ancora umido di rugiada; il materiale poi \u00e8 sottoposto a battitura e ridotto a strisce intrecciate. Lo strame, detto \"stramma\", viene utilizzato per l'impagliatura di sedie, per la produzione di cestini e sporte da lavoro, suppellettili etc. Una volta questa era l'attivit\u00e0 principale di molte famiglie, complementare al lavoro agricolo; oggi \u00e8 un'attivit\u00e0 amatoriale.\nLe festivit\u00e0 proprie di Ventosa sono:"}
{"id": "672022", "revid": "125245404", "url": "https://it.wikipedia.org/wiki?curid=672022", "title": "Giambattista Giraldi Cinzio", "text": "Biografia.\nIl Cinthio (o Cynthius) che segue il cognome \u00e8 un soprannome accademico. \nScrisse nove tragedie, di cui la prima e pi\u00f9 famosa \u00e8 \"Orbecche\", messa in scena nel 1541 e pubblicata nel 1543. Fu inoltre autore di un libro di novelle, gli \"Ecatommiti\" (1565), e di un poema, l\"Ercole\"; gli \u00e8 anche stato attribuito il \"Giudizio d'una tragedia di Canace e Macareo\", che si era a lungo creduto essere opera di Bartolomeo Cavalcanti. \n\u00c8 stato il primo drammaturgo moderno a mettere in scena una tragedia \"regolare\", l\"Orbecche\", (il primo a scriverne una era stato il Trissino con la sua \"Sofonisba\", composta nel 1515, ma messa in scena solo nel 1554 in Francia) per la quale segu\u00ec rigidamente i canoni enunciati nella \"Poetica\" di Aristotele. Fu anche tra i primi autori di tragicommedie e un grande inventore di storie: alcune di quelle provenienti dagli \"Ecatommiti\", opera presto tradotta in spagnolo, furono utilizzate sia da Cervantes sia da Shakespeare come trame per celebri capolavori, rispettivamente il \"Persiles\" e l\"Otello\"; Lope de Vega si serv\u00ec di almeno undici argomenti per le sue opere drammatiche. Le novelle sono inserite in una cornice narrativa, raccontate da un gruppo di uomini e donne, durante la fuga dal sacco di Roma (1527) su una nave diretta a Marsiglia. Sono divise in dieci decadi, corrispondenti alle giornate.\nLa novella \"Il Moro di Venezia\" presenta una trama che, pur con alcune differenze, verr\u00e0 mantenuta da Shakespeare nelle sue linee essenziali. Il protagonista non ha ancora un nome, ma viene designato semplicemente come Moro, mentre il futuro Iago \u00e8 qui \u00abun alfiero di bellissima presenza, ma della pi\u00f9 scellerata natura, che mai fosse uomo del mondo\u00bb, ugualmente innominato. A sua volta, \u00abil capo di squadra\u00bb diventer\u00e0 Cassio. La protagonista femminile si chiama invece gi\u00e0 Disdemona. \nGiraldi Cinzio fu professore a Ferrara dove ricopr\u00ec la cattedra di retorica fino al 1564, poi insegn\u00f2 per un periodo in alcune universit\u00e0 del Piemonte. Fino al 1559 fu segretario ducale per Ercole II d'Este. Divenne la massima autorit\u00e0 letteraria del suo tempo nel Ducato estense, ovvero uno dei maggiori esponenti della cultura ferrarese del Rinascimento. \n\u00c8 considerato importante soprattutto come teorico del teatro, e come precursore dei nuovi Generi teatrali. I trattati \"Discorso ovvero lettera intorno al comporre delle commedie\" e \"Discorso intorno al comporre dei romanzi\", da lui pubblicati nel 1554, ebbero una notevole influenza negli sviluppi di autori successivi. Famose e importanti le sue polemiche con Sperone Speroni e con Giovan Battista Pigna a proposito della forma e della finalit\u00e0 della tragedia e a proposito del romanzo come genere letterario.\nL'opera letteraria di Giraldi Cinzio \u00e8 ideologicamente molto influenzata dalla Controriforma. Nelle opere teatrali appare invece una vena di sperimentazione che anticipa alcuni elementi di gusto tipici del teatro europeo moderno, ad esempio il teatro elisabettiano e quello barocco, quali la violenza psicologica e \"l'orrore\" in funzione spettacolare, l'azione drammatica strutturata in \u201ctempo reale\u201d e l'allusivit\u00e0, politica e morale, delle ambientazioni."}
{"id": "672023", "revid": "1632387", "url": "https://it.wikipedia.org/wiki?curid=672023", "title": "Autopsy (gruppo musicale)", "text": "Gli Autopsy sono una band death metal fondata nel 1987 negli Stati Uniti da Chris Reifert, giudicati fra gli iniziatori del grindcore.\nStoria.\nLa band inizi\u00f2 la sua carriera professionistica nel 1989 con l'album \"Severed Survival\", un ottimo album di Death Metal in cui ancora si sentono \"echi\" della passata esperienza di Reifert come batterista dei Death. Si distinguono anche i due chitarristi Eric Cutler e Danny Coralles, in grado di creare assoli coinvolgenti e sufficientemente \"morbosi\" per il genere. A causa della copertina \"splatter\" del disco (un essere umano dilaniato da lame e ganci), l'album ebbe delle difficolt\u00e0 ad essere importato in Gran Bretagna e ha circolato per lungo tempo con un artwork alternativo (dei chirurghi mostruosi chini su un tavolo operatorio).\nGli Autopsy, per\u00f2, alla ricerca di un sound pi\u00f9 originale, iniziano a sperimentare e decidono di inserire nella loro musica passaggi pi\u00f9 lenti e funerei. Il risultato \u00e8 l'EP \"Retribution for the Dead\", che confluir\u00e0 quasi per intero (2 pezzi su 3) sull'album seguente, \"Mental Funeral\", pubblicato nel 1991. L'album conferma il cambiamento stilistico dei nostri ed inaugura una nuova loro caratteristica, ovvero l'inserimento dei \"microbrani\", brevi e spesso splendide \"miniature\" musicali Death Metal (sull'album ce ne sono 2).\nL'EP successivo, \"Fiend for Blood\", mostra un'ulteriore evoluzione del loro sound, che inizia ad assorbire spunti dal punk e dal grindcore. L'album successivo, \"Acts of the Unspeakable\", \u00e8 infatti composto equalmente da brani Death Metal veloci e lenti, con in pi\u00f9 un'abbondanza dei soliti \"microbrani\". L'album usc\u00ec, oltre che in CD ed in cassetta, anche in una versione in vinile limitata a 1000 copie. Questa versione conteneva un grande poster con l'artwork completo del disco : un probabile, morboso omaggio alle opere di Hyeronimus Bosch e Pieter Bruegel il Vecchio. La copertina della versione su CD, invece, riproduce solo un piccolissimo particolare dell'artwork originale, probabilmente ritenuto sin troppo \"estremo\".\nLe influenze punk si fanno sempre pi\u00f9 preponderanti nel successivo album, \"Shitfun\", del 1994, preparando il terreno per quelli che saranno gli eredi degli Autopsy, ovvero gli Abscess. Nel 1995, infatti, il gruppo si scioglie: il chitarrista Eric Cutler si d\u00e0 ad una delle sue passioni, il Jazz, mentre il chitarrista Danny Coralles ed il batterista Chris Reifert formano i sunnominati Abscess. In pi\u00f9, i due collaborano anche al progetto The Ravenous con Killjoy dei Necrophagia: il gruppo \u00e8 un vero e proprio \"omaggio\" al sound degli Autopsy fino al secondo album.\nNel 2010 il gruppo torna in attivit\u00e0 e porta alla luce un nuovo lavoro: l'ep \"The Tomb Within\", che musicalmente riporta ai primi due album \"Severed Survival\" e \"Mental Funeral\"\nInfluenza.\nL'originalissimo (per l'epoca) sound degli Autopsy ha avuto una vasta influenza sulla scena Death Metal del tempo. In particolare, la prima scena Death Metal svedese deve moltissimo in egual misura sia agli Autopsy che ai Carcass."}
{"id": "672025", "revid": "322321", "url": "https://it.wikipedia.org/wiki?curid=672025", "title": "Salvatore Ventimiglia", "text": "Biografia.\nGli inizi.\nNacque a Palermo, in una famiglia di antica nobilt\u00e0 siciliana da Vincenzo Ventimiglia, Principe di Belmonte e da Maria Anna Statella, dei Principi di Villadorata. Suo fratello primogenito Giuseppe Emanuele, che aveva acquisito dal nonno il titolo di principe di Belmonte, fu ministro e ebbe elevati incarichi a Palermo e alla corte di Napoli.\nIl giovane Salvatore entr\u00f2 a Palermo nel collegio dei Gesuiti e dimostr\u00f2 subito una grande sete di conoscenza, ma il suo carattere cupo ed introverso lo port\u00f2 presto verso una vita contemplativa, oppresso dalla sua convinzione di essere indegno per i suoi peccati.\nAll'et\u00e0 di 21 anni si ritir\u00f2 nella certosa di Santo Stefano del Bosco in Calabria e poi all'Oratorio di San Filippo Neri a Palermo. Fu ordinato sacerdote oratoriano il 16 agosto 1744.\nPoco si conosce del decennio che trascorse a Roma per gli studi giuridici, che si conclusero con la laurea conseguita all'Universit\u00e0 La Sapienza l'8 novembre 1753.\nSoltanto alcuni anni dopo il ritorno a Palermo, fu nominato, nonostante la giovane et\u00e0, vicario generale della curia dall'arcivescovo Marcello Cusano.\nIl Ventimiglia dimostr\u00f2 subito di meritare l'incarico che gli venne assegnato ed acquis\u00ec presto la benevolenza dei cittadini di Palermo.\nNel 1757, alla morte del vescovo di Catania Pietro Galletti, Carlo III lo present\u00f2 al papa come nuovo vescovo di Catania. Con bolla papale del 19 dicembre 1757, emessa da Papa Benedetto XIV, era nominato vescovo di Catania e quindi ordinato a Roma dal cardinale Joaqu\u00edn Fern\u00e1ndez de Portocarrero, il 27 dicembre dello stesso anno.\nVescovo di Catania.\nIl vescovo Ventimiglia assunse il nuovo incarico il 16 gennaio 1758. Egli dimostr\u00f2 subito un grande dinamismo ed una voglia di innovazione ma si dedic\u00f2 soprattutto ad un'opera di moralizzazione del clero della diocesi che negli ultimi 70 anni era andato assumendo delle consuetudini non molto aderenti al proprio ministero.\nAppena insediato si attiv\u00f2 per la riorganizzazione della curia catanese, la ricostruzione delle parrocchie dopo il terremoto del 1693, la costruzione di nuovi edifici e di una stamperia per il Seminario. Segu\u00ec la riforma dell'insegnamento nel medesimo Seminario, rivolgendosi al Bandiera e al canonico Giovanni Agostino De Cosmi, geniale pedagogista e illuminista, la riorganizzazione dell'Universit\u00e0 di Catania e non ultima, la scrittura di un Catechismo in siciliano per far s\u00ec che la popolazione non istruita potesse accedere alle sacre scritture ed ai principi di una giusta catechesi.\nLa sua azione a favore dei poveri.\nLa sua attenzione fu sempre centrata all'aiuto dei poveri e dei vecchi, spesso privi di ogni cosa, per una vita dignitosa. A questo scopo, nel 1760, fond\u00f2 l'Ospizio mons. Salvatore Ventimiglia (Albergo Generale dei Poveri) che costitu\u00ec la prima struttura di questo tipo ad essere realizzata in citt\u00e0. Subito dopo, durante la carestia del 1763, impegn\u00f2 la sua argenteria per far fronte alle maggiori necessit\u00e0 di ricovero, prendendo in affitto case e magazzini. L'Albergo Generale dei Poveri fu beneficiato - dal patrimonio privato del Ventimiglia - di una rendita annua di once d'oro 401, della casa in Contrada degli Ammalati e fu infine istituito erede universale dei beni familiari spettanti a Salvatore.\nL'austerit\u00e0 di vita e costumi.\nNel 1762 Salvatore Ventimiglia fece stampare in Palermo un manifesto destinato alla Diocesi di Catania, in cui abrogava tutti i diritti di prelievo pecuniario inerenti alle visite pastorali, a cui erano soggetti tutti gli istituti religiosi o i laici, assumendo a suo carico personale tutte le spese per s\u00e9 e per i suoi ufficiali. Il vescovo e i suoi dodici famigli dovevano essere accolti durante le visite in camere spoglie di arredi, con due tavole al posto del letto. Proib\u00ec inoltre ogni pi\u00f9 piccolo dono al Vescovado, come era antica consuetudine, in occasione delle celebrazioni vescovili della Messa fuori dalla Cattedrale.\nI suoi dissapori con le autorit\u00e0 locali e le dimissioni.\nBen presto sia nella Curia romana sia nelle autorit\u00e0 locali si cre\u00f2 una situazione di scontento per le innovazioni apportate dal vescovo. Iniziano pertanto delle manovre subdole tendenti a limitare il suo potere. Di questo il Ventimiglia si lament\u00f2 con le autorit\u00e0 ecclesiastiche ma senza avere grande riscontro. La sua indole caratteriale di tendenza al pessimismo torn\u00f2 ad affiorare e cominci\u00f2 ad instillare nel suo cuore il pensiero di essere inadeguato al ruolo che tanto precipitosamente aveva accettato. Non estranee a tali considerazioni le decise istanze culturali sottese all'azione del Ventimiglia:\nNel 1762, vista l'inutilit\u00e0 delle sue rimostranze, decise di rassegnare le dimissioni da vescovo di Catania. Il Papa Clemente XIII le respinse ed invit\u00f2 re Ferdinando di Borbone ad intervenire, ma la questione non si risolse. Nel 1773, il Ventimiglia invi\u00f2 una seconda lettera di dimissioni che il Papa Clemente XIV finalmente decise di accettare. Il vescovo si ritir\u00f2 quindi nella natia Palermo per perseguire i suoi antichi desideri di solitudine e contemplazione.\nA Palermo.\nNel momento in cui vennero accettate le sue dimissioni fu nominato arcivescovo titolare di Nicomedia.\nPoco si conosce degli ultimi 25 anni della sua vita. Lasci\u00f2 tutti i suoi beni all'Ospizio per i poveri che aveva fondato a Catania.\nNel Parlamento del 1778 fu eletto Deputato del Regno, nonch\u00e9 Deputato della Citt\u00e0 di Palermo per i Pubblici Studi.\nPer dimostrare la sua devozione a sant'Agata ed ai Catanesi, volle donare un cereo per la Festa di Sant'Agata. Questo cereo esiste tuttora ed \u00e8 quello che apre la processione nei giorni 4 e 5 febbraio di tutti gli anni.\nSalvatore Ventimiglia ricopr\u00ec inoltre il ruolo di Inquisitore generale di Sicilia del Santo Uffizio dal 1776 al 1782, e in quest'ultimo anno ne determin\u00f2 l'abolizione e chiusura. Pare che il Ventimiglia - di idee gianseniste - sia stato membro in una Loggia di Liberi Muratori in Palermo, della quale fu anche fondatore. La Loggia riporta il titolo distintivo di San Giovanni di Scozia. In effetti figura come membro dalla fondazione di una loggia siciliana in un \"Catalogo de' Liberi Muratori in Sicilia\" risalente al 1791 o 1792 giacente nell'Archivio Segreto Vaticano .\nGenealogia episcopale.\nLa genealogia episcopale \u00e8:"}
{"id": "672029", "revid": "38671", "url": "https://it.wikipedia.org/wiki?curid=672029", "title": "Funzione di Heaviside", "text": ""}
{"id": "672032", "revid": "57342", "url": "https://it.wikipedia.org/wiki?curid=672032", "title": "Marilina Intrieri", "text": "Biografia.\nIntrieri inizia il suo impegno politico nel movimento giovanile della Democrazia Cristiana e si candida per la prima volta al consiglio comunale di Crotone nel 1978, risultando prima dei non eletti. Viene nominata consigliere di amministrazione dell'azienda municipale dei pubblici servizi.\nInsegna anche nella scuola media (fino al 1994) e dal 18 aprile 1998 risulta iscritta all'ordine dei giornalisti come giornalista pubblicista\nEntra in consiglio comunale nel 1983 e viene rieletta nel 1988: nel corso del mandato, \u00e8 membro della commissione istituzionale per la nascita della provincia di Crotone ed \u00e8 tra i 21 consiglieri che, rassegnando le dimissioni, provocano lo scioglimento anticipato del consiglio e la caduta della giunta social-comunista guidata da Giancarlo Sitra nel 1991. Dal 1986 al 1996 \u00e8 stata segretaria provinciale della Confartigianato di Crotone.\nNel 1992 diventa assessore comunale ai servizi sociali, sanit\u00e0 e ambiente nella giunta guidata da Carmine Talarico, sostenuta da una maggioranza PDS-DC, ma l'esperienza termina l'anno successivo quando l'alleanza si rompe a seguito dei \"fuochi dell'Enichem\" e della chiusura delle fabbriche chimiche. Gli assessori democristiani, tra cui Intrieri, si dimettono in polemica con la posizione del PDS contraria alla riconversione del polo industriale proposta dal Governo. Successivamente \u00e8 capogruppo della DC in consiglio comunale.\nNel 1994, dopo lo scioglimento della Democrazia Cristiana, Intrieri aderisce al Partito Popolare Italiano e sostiene la segreteria di Rocco Buttiglione, entrando a far parte del consiglio nazionale del partito, con cui nel 1995 viene eletta consigliere regionale della Calabria e presidente del gruppo PPI. Segue la linea Buttiglione e quindi aderisce ai Cristiani Democratici Uniti (CDU), costituendone il gruppo in consiglio regionale ma, a seguito di squilibri interni al gruppo dirigente calabrese, si allontana successivamente dal partito e aderisce al gruppo misto. Nel corso della legislatura regionale, viene eletta presidente della commissione affari istituzionali.\nNel 1998 promuove la costituzione in Calabria dei Cristiano Sociali, il movimento politico di Pierre Carniti, ex segretario CISL, sindacato di cui Intrieri \u00e8 stata dirigente calabrese nel settore scuola agli inizi degli anni ottanta. Nel 1999 partecipa alla fondazione dei Democratici di Sinistra (DS), di cui diventa vice responsabile nazionale degli enti locali. Nel 2000, ricandidata dai DS al consiglio regionale nella circoscrizione di Crotone, non viene eletta.\nNel 2003 \u00e8 incaricata dal presidente della provincia di Crotone, Carmine Talarico, a promuovere un sistema universitario provinciale e diviene presidente del consorzio universitario di Crotone. Ricopre la carica fino al 2011.\nNel 2006 viene candidata alla Camera dei deputati con la lista dell'Ulivo; risultata eletta, entra nelle Commissioni Giustizia, Politiche dell'Unione europea e Bicamerale per l'infanzia: \u00e8 prima firmataria e cofirmataria di alcuni disegni di legge sulla riforma dell'ordinamento e del processo minorile, la tutela dei diritti dell'infanzia, l'inasprimento delle norme per i reati di mafia.\nNel 2007 aderisce al Partito Democratico lanciando la sua candidatura a segretario regionale alle primarie di ottobre, con il sostegno del presidente della regione Agazio Loiero, ma l'orientamento del PD calabrese a sostenere unitariamente il nome di Marco Minniti, vice ministro in carica, la induce a ritirare la sua candidatura.\nTra il 2006 e il 2008 rende noto di aver ricevuto tre buste contenenti proiettili e lettere con minacce di morte.\nNel 2008 non viene ricandidata al Parlamento. \u00c8 l'inizio della rottura con il PD e il centrosinistra: rimane nel partito per circa un anno, finch\u00e9, nel marzo 2009, annuncia la sua nomina a presidente del consiglio nazionale dei Popolari UDEUR, dimettendosi contestualmente dagli incarichi ricoperti nel PD. \nNel dicembre 2010, con decreto del presidente del consiglio regionale della Calabria, viene nominata capo dell'autorit\u00e0 garante per l'infanzia e l'adolescenza.\nControversie.\nNel settembre del 2013 suscit\u00f2 polemiche una notizia pubblicata dal Corriere della Calabria e dal Corriere della Sera (e ripresa anche da altre fonti), nella quale si riferiva che la Intrieri avesse inviato una lettera alla prefettura di Crotone per respingere al mittente un invito ufficiale ad una visita al \"Centro di Accoglienza per Richiedenti Asilo\" di Isola di Capo Rizzuto, rivendicando la mancanza all'interno dell'invito del titolo di \"onorevole\". Intrieri replic\u00f2 lamentandosi che una lettera interna da lei mandata al viceprefetto fosse stata data alla stampa, negando di aver rifiutato l'invito per tale motivo e accusando al contempo la prefettura di ostacolare il suo operato in veste di garante regionale per l'infanzia e l'adolescenza nell'accertamento delle mancanze e delle violazioni commesse nella struttura in questione.\nMilitanze politiche.\nIntrieri ha militato nei seguenti partiti politici:"}
{"id": "672033", "revid": "767487", "url": "https://it.wikipedia.org/wiki?curid=672033", "title": "Stygimoloch spinifer", "text": "Stygimoloch (il cui nome significa \"demone dello Stige\") \u00e8 un genere estinto di dinosauro pachycephalosauride vissuto nel Cretaceo superiore, circa 65 milioni di anni fa, in Nord America. Attualmente i suoi fossili sono stati ritrovati all'interno della Formazione Hell Creek, nella Formazione Ferris e nella Formazione Lance, negli Stati Uniti, dove visse negli stessi ambienti di \"Tyrannosaurus\" e \"Triceratops\". Le specie tipo, \"S. spinifer\" (che significa letteralmente \"diavolo spinoso dello Stige\"), \u00e8 stata descritta dal paleontologo inglese Peter Galton e dal paleontologo tedesco Hans-Dieter Sues, del National Museum of Natural History, nel 1983. Lo \"Stygimoloch\" deve il suo nome ai numerosi noduli ossei e corna presenti sul retro del cranio, di cui facevano parte due lunghe corna laterali circondate da 2-3 cornetti pi\u00f9 piccoli, che insieme circondavano le distintiva calotta cranica arrotondata, tipica dei pachycephalosauri. Secondo alcuni paleontologi lo \"Stygimoloch\" rappresenterebbe solo un subadulto o la femmina del ben noto \"Pachycephalosaurus\", che crescendo ha perso le corna e ha sviluppato la calotta cranica. Sempre secondo tali scienziati, il genere \"Dracorex\" rappresenterebbe un giovanissimo \"Pachycephalosaurus\" o un giovane \"Stygimoloch\".\nDescrizione.\nLo \"Stygimoloch\" era un dinosauro di taglia media, pur essendo uno dei pi\u00f9 grandi pachycephalosauri conosciuti, potendo raggiungere una lunghezza di circa 3 metri. Il cranio da solo era lungo circa 46 centimetri (18 in). A differenza di altri pachycephalosauridi, il cupola cranica dello \"Stygimoloch\" era relativamente pi\u00f9 piccola, leggermente schiacciato ai lati e dalla vaga forma a pera; ci\u00f2 la differenzia dalle altre cupole craniche di animali pi\u00f9 grandi come \"Pachycephalosaurus\". Mentre la cupola \u00e8 ridotto in termini di dimensioni, l'ornamentazione del cranio \u00e8 piuttosto elaborata rispetto a qualsiasi altro pachycephalosauride. Brevi noduli ossei e spine brevi erano presenti sulla parte superiore del muso e agli angoli posteriori del cranio erano presenti un paio di grosse punte rivolte all'indietro, che potevano arrivare fino a 5 centimetri di diametro e 15 centimetri di lunghezza; queste erano circondate da due o tre spine pi\u00f9 piccole. La funzione di questo insolito ornamento \u00e8 sconosciuta. Il fatto che molti pachycephalosauri, usassero la loro cupola cranica per fare a testate come i moderni ungulati cornuti (comportamento ancora non del tutto chiarito), fa supporre che la piccola cupola dello \"Stygimoloch\" non era adatta a tale comportamento. Si \u00e8 quindi pi\u00f9 propensi a credere che la vistosa livrea di spine e corna dell'animale servissero solo da ornamento e per la visualizzazione, oltre che per l'auto-difesa. Un altro comportamento vedrebbe i maschi di \"Stygimoloch\" intrecciare le corna e spingersi l'un l'altro finch\u00e9 uno dei due non cedeva, come i moderni cervi. Un'altra possibilit\u00e0 \u00e8 che gli animali colpissero con le teste i fianchi dei loro avversari.\nClassificazione.\nIl pachycephalosauride \"Dracorex\" potrebbe effettivamente essere davvero un individuo giovane di \"Stygimoloch\" o di \"Pachycephalosaurus\", la cui cupola osseo o le corna non si sono ancora sviluppate, o perch\u00e9 l'animale era ancora troppo giovane o perch\u00e9 potrebbe trattarsi di una femmina. Questa considerazione \u00e8 stata proposta per la prima volta nel 2007 in occasione della riunione annuale della Society of Vertebrate Paleontology. Il paleontologo Jack Horner, della Montana State University, ha presentato diverse prove a supporto di questa teoria, partendo dall'analisi del cranio olotipo di \"Dracorex\". Secondo le analisi di Horner il \"Dracorex\" potrebbe essere effettivamente un esemplare giovane di \"Stygimoloch\". Horner afferma inoltre di aver trovato le prove che indicherebbero che sia \"Dracorex\" sia \"Stygimoloch\" non sarebbero altro che le forme giovanili e adolescenti di \"Pachycephalosaurus\". Le ricerche di Horner e MB Goodwin, pubblicate nel 2009, hanno dimostrato che i piccoli noduli ossei, le spine e la cupola cranica del cranio di \"Dracorex\" e \"Stygimoloch\" erano costituiti da materiale osseo molto elastico quindi facilmente modificabile durante la crescita. Un'ulteriore prova starebbe nel fatto che sia \"Dracorex\" sia \"Stygimoloch\" sono noti solo attraverso esemplari giovani e immaturi, mentre \"Pachycephalosaurus\" \u00e8 conosciuto solo per esemplari adulti. Queste osservazioni, oltre al fatto che tutte e tre le specie sono vissute negli stessi luoghi e nella stessa epoca, hanno indotto molti scienziati a concludere che sia \"Dracorex\" sia \"Stygimoloch\" sono semplicemente, rispettivamente, le forme giovanili e adolescenti di \"Pachycephalosaurus\", che durante la crescita hanno perso le corna e i noduli ossei. Uno studio del 2010 da parte di Nick Longrich \"et al\" ha avanzato l'ipotesi che tutti i pachycephalosaridi dal cranio piatto come il \"Goyocephale\" e l'\"Homalocephale\" siano in realt\u00e0 delle formi giovanili di altri pachycephalosauri dotati di una cupola ossea sviluppata come \"Prenocephale\" e \"Tylocephale\". Nel 2016, l'ulteriore scoperta di crani frammentari di giovani \"Pachycephalosaurus\", provenienti dalla Formazione Hell Creek, sono stati presentati come ulteriore prova per tale ipotesi. Come affermato da David Evans e Mark Goodwin \"et al\", tali fossili sono pressoch\u00e9 identici a quelli di tutti e tre gli animali. Questo ed altri studi su diversi teschi pi\u00f9 maturi, hanno evidenziato che le spine e le manopole ossee presenti nel cranio si sviluppavano precocemente nei giovani per poi diminuire di volume durante lo sviluppo in favore dell'allargamento e all'inspessimento della cupola cranica che compariva in et\u00e0 adulta.\nIl paleontologo Dr. Denver Fowler (2016) ha pubblicato un massiccio schema stratigrafico che correla ed, in alcuni casi, rivede l'et\u00e0 di ogni formazione rocciosa del Nord America occidentale del Cretaceo, nonch\u00e9 traccia degli intervalli stratigrafici di diverse linee di dinosauri. Ci\u00f2 che risulta da queste analisi, \u00e8 che: \nSulla base di questi limitati dati disponibili, il Dr. Denver Fowler sceglie di mantenere \"Stygimoloch\" come un taxon distinto. Tuttavia, essendo lo \"Stygimoloch\" sinonimizzato con \"Pachycephalosaurus\", si pu\u00f2 pi\u00f9 che altro parlare di una nuova specie del genere \"Pachycephalosaurus\", che a questo punto conterrebbe la specie tipo \"Pachycephalosaurus wyomingensis\" e \"Pachycephalosaurus spinifer\"."}
{"id": "672035", "revid": "2008906", "url": "https://it.wikipedia.org/wiki?curid=672035", "title": "Il ritorno di Ulisse (serie televisiva)", "text": "Il ritorno di Ulisse (\"Odysseus\") \u00e8 una serie televisiva creata da Fr\u00e9d\u00e9ric Az\u00e9mar per il canale televisivo franco-tedesco Arte, liberamente ispirata all\"'Odissea\" di Omero.\nLa serie \u00e8 una co-produzione internazionale nata dalla collaborazione tra Francia, Portogallo e Italia, prodotta dalla Moviheart di Massimiliano La Pegna e acquisita da Rai Fiction.\nHa debuttato in Francia sulla rete televisiva Arte il 13 giugno 2013.\nTrama.\nLa serie segue le gesta di Ulisse dopo il suo ritorno a Itaca, a vent'anni dalla sua partenza. Questa fiction non narra la medesima storia del poema, ma mostra cosa succede dopo la fine dell'opera originale e dopo la strage dei Proci: in questa storia si vede un Ulisse buono col suo regno, ma severo allo stesso tempo, poich\u00e9 pensa che tutti lo vogliano uccidere, compresi i congiurati figli dei Proci, il suo stesso figlio Telemaco e la sua famiglia. Gli antagonisti veri sono il capo spartano dei congiurati, Palamede, e un Menelao traditore che, come re di Sparta e di tutta la Grecia da quando \u00e8 morto il fratello Agamennone, uccide donne, bambini e vuole scatenare una guerra civile ad Itaca, specie quando manda un ragazzo, Orione, figlio di uno dei pretendenti, ad uccidere Ulisse. Inoltre verr\u00e0 mostrato l'amore di Telemaco per Clea, una bella donna troiana che \u00e8 stata fatta schiava da Ulisse, ed anche un giovane Omero, narratore delle gesta di Ulisse."}
{"id": "672037", "revid": "60395", "url": "https://it.wikipedia.org/wiki?curid=672037", "title": "Dentinum repandum", "text": ""}
{"id": "672039", "revid": "60395", "url": "https://it.wikipedia.org/wiki?curid=672039", "title": "Hydnum aurantium", "text": ""}
{"id": "672040", "revid": "60395", "url": "https://it.wikipedia.org/wiki?curid=672040", "title": "Hydnum bulbosum", "text": ""}
{"id": "672042", "revid": "60395", "url": "https://it.wikipedia.org/wiki?curid=672042", "title": "Hydnum clandestinum", "text": ""}
{"id": "672044", "revid": "60395", "url": "https://it.wikipedia.org/wiki?curid=672044", "title": "Hydnum flavidum", "text": ""}
{"id": "672045", "revid": "1921867", "url": "https://it.wikipedia.org/wiki?curid=672045", "title": "Korn Live", "text": "Korn Live \u00e8 il quarto album video del gruppo musicale statunitense Korn, pubblicato il 19 novembre 2002 dalla Epic Records.\nDescrizione.\nIl DVD riprende il concerto per il \"release party\" dell'album \"Untouchables\" nel 2002 all'Hammerstein Ballroom di New York. In questo concerto vengono presentati alcuni nuovi brani di \"Untouchables\" come \"Here to Stay\", \"Embrace\", \"Blame\" e \"Thoughtless\", insieme a classici come \"A.D.I.D.A.S.\", \"Blind\" e \"Freak on a Leash\".\nIl DVD contiene anche un secondo disco con il \"dietro le quinte\", e l'audio e le immagini che apparivano sullo schermo durante il concerto."}
{"id": "672046", "revid": "60395", "url": "https://it.wikipedia.org/wiki?curid=672046", "title": "Sarcodon repandus", "text": ""}
{"id": "672047", "revid": "60395", "url": "https://it.wikipedia.org/wiki?curid=672047", "title": "Tyrodon repandus", "text": ""}
{"id": "672048", "revid": "71155", "url": "https://it.wikipedia.org/wiki?curid=672048", "title": "Statuto dell'imprenditore commerciale", "text": "Si distinguono due tipi di statuti che regolano l'attivit\u00e0 imprenditoriale: lo statuto generale dell'imprenditore e lo statuto tipico dell'imprenditore commerciale.\nIl primo regola tutte le tipologie di imprenditori: agricolo, commerciale, le piccole e medie imprese e le imprese pubbliche e private. Lo statuto generale dell'imprenditore comprende la disciplina dell'azienda e dei caratteri distintivi, la disciplina e tutela della concorrenza e dei consorzi e infine la disciplina delle opere dell'ingegno.\nCon statuto tipico dell'imprenditore commerciale si indica una speciale disciplina del diritto commerciale che si ricollega ad ogni soggetto che possieda la qualifica di imprenditore commerciale NON PICCOLO.\nLo statuto dell'imprenditore commerciale si articola in cinque punti:\nLe ss (societ\u00e0 semplice) e l'impresa individuale che non svolge attivit\u00e0 commerciale sono assoggettate allo statuto dell'imprenditore commerciale solo quando sono di medie o grandi dimensioni, non quando si tratta di piccole imprese (considerando che le ss svolgono sempre attivit\u00e0 non commerciali, in quanto imposto per legge, quindi non sono mai soggette allo Statuto dell'imprenditore commerciale). Tutte le altre forme giuridiche, ovvero la snc, sas, spa, srl e le sapa sono assoggettate allo Statuto dell'imprenditore commerciale, indipendentemente che svolgano un'attivit\u00e0 non commerciale o che siano di piccole dimensioni.\nPertanto per determinare se un'impresa individuale o collettiva (societ\u00e0) sia assoggettata allo Statuto dell'imprenditore commerciale, occorre innanzitutto individuare la forma giuridica e vedere se rientrano in quelle forme giuridiche (societ\u00e0 semplice ed impresa individuale) che in base alla dimensione ed all'attivit\u00e0 che svolgono, non permettono l'assoggettamento allo Statuto dell'imprenditore commerciale. "}
{"id": "672054", "revid": "60395", "url": "https://it.wikipedia.org/wiki?curid=672054", "title": "Amanitopsis crocea", "text": ""}
{"id": "672056", "revid": "1354930", "url": "https://it.wikipedia.org/wiki?curid=672056", "title": "Euskal Bizikleta 1998", "text": "La Euskal Bizikleta 1998, ventinovesima edizione della corsa, si svolse in cinque tappe dal 27 maggio al 31 maggio 1998, per un percorso totale di 687,7\u00a0km. Fu vinta dallo spagnolo Abraham Olano che termin\u00f2 in 17h28'33\".\nSquadre e corridori partecipanti.\nLe 18 squadre partecipanti alla gara furono:"}
{"id": "672057", "revid": "729019", "url": "https://it.wikipedia.org/wiki?curid=672057", "title": "Serhij Lebid'", "text": "Biografia.\n\u00c8 stato per nove volte campione europeo di corsa campestre (1998, 2001, 2002, 2003, 2004, 2005, 2007, 2008 e 2010) ed a queste vittorie si aggiungono anche un secondo (2000) ed due terzi posti (1997 e 2009). Nel 2006 il suo dominio era stato interrotto dal britannico Mo Farah: Lebid giunse solo undicesimo. A livello mondiale vanta un argento nel 2001.\nHa partecipato alle Olimpiadi di Sydney, classificandosi al settimo posto nella finale dei 5.000 metri piani (obiettivo fallito - non raggiunse la finale - quattro anni dopo ad Atene e nel 2012 a Londra).\nSu questa stessa distanza ha vinto la medaglia d'oro alle Universiadi 2001 e quella di bronzo ai Campionati europei di atletica leggera 2002 a Monaco di Baviera, mentre agli Europei di G\u00f6teborg 2006 \u00e8 arrivato quinto nei 10.000.\nNel suo ricco palmar\u00e8s anche cinque edizioni (1999, 2001, 2002, 2003 e 2004) della \"BOclassic\", la corsa podistica che ogni 31 dicembre attraversa il centro storico di Bolzano.\nVive in Italia e gareggia per la Cover Mapei di Verbania."}
{"id": "672061", "revid": "1005847", "url": "https://it.wikipedia.org/wiki?curid=672061", "title": "Maria Grazia Lagan\u00e0", "text": "Laureata in medicina e chirurgia, \u00e8 medico ospedaliero.\n\u00c8 vedova di Francesco Fortugno, gi\u00e0 vicepresidente del Consiglio regionale della Calabria ucciso dalla 'ndrangheta il 16 ottobre 2005. \u00c8 figlia dell'ex deputato Mario Lagan\u00e0.\nA seguito della morte del marito, dirigente medico e uomo politico calabrese, esponente della Margherita, Maria Grazia Lagan\u00e0 viene eletta deputato alle elezioni politiche del 2006, candidata nella lista dell'Ulivo in Calabria.\nNel corso della legislatura, il 10 novembre 2006 entra a far parte della Commissione parlamentare di inchiesta sul fenomeno della criminalit\u00e0 organizzata mafiosa o similare.\nAlle elezioni politiche del 2008 viene rieletta alla Camera dei deputati per il Partito Democratico.\nMinacce di morte.\nIl 27 aprile 2007 riceve minacce di morte da una lettera con scritto:\nLa lettera aveva solo il bollo di posta priotaria e l'indirizzo di Lagan\u00e0.\nLagan\u00e0 ha cos\u00ec reagito al vile messaggio:\nLa polizia ha immediatamente intensificato la vigilanza sulla parlamentare che gi\u00e0 nei mesi scorsi era stata destinataria di altre minacce di morte.\nProcedimenti giudiziari.\nIl 27 febbraio 2007 \u00e8 stata iscritta nel registro degli indagati per truffa aggravata ai danni dello Stato in relazione ad appalti nel settore della sanit\u00e0. Tale avviso di garanzia della Direzione Distrettuale Antimafia di Reggio Calabria \u00e8 da mettere in relazione alle indagini sulle infiltrazioni mafiose nell'ASL di Locri, di cui Lagan\u00e0 \u00e8 stata vicedirettrice. L'accusa riguarda l'acquisto, non concluso, di una fornitura di farmaci per l'Azienda ospedaliera dalla casa farmaceutica \"Medinex\", per un importo di circa 200.000 euro.\nNel corso dell'interrogatorio, svoltosi il successivo 3 marzo, la Lagan\u00e0 si \u00e8 avvalsa della facolt\u00e0 di non rispondere, facendo dichiarazioni spontanee e presentando una memoria, nella quale si sostiene che dato l'incarico occupato all'interno dell'ASL non aveva alcun potere di intervento sugli acquisti di farmaci e viene sollevata una questione di competenza funzionale e territoriale: funzionale, in quanto si sostiene che non ci siano connessioni con la mafia, e territoriale, in quanto il provvedimento \u00e8 stato emesso dalla DDA di Reggio Calabria.\nIl 7 dicembre 2010 la deputata Lagan\u00e0 \u00e8 stata rinviata a giudizio dal Giudice dell'udienza preliminare del Tribunale di Locri per la vicenda dell'appalto pubblico in ambito sanitario con l'accusa di tentata Truffa, falso e abuso ai danni dell'azienda sanitaria di Locri.\nIl 6 ottobre 2012 la deputata Lagan\u00e0 \u00e8 stata condannata a due anni di reclusione dal tribunale di Locri. I reati commessi dalla parlamentare, secondo i giudici di primo grado, sono tentata truffa e abuso, ai danni dell'ASL di Locri, nell'ambito di un appalto pubblico.\nDopo la condanna penale la deputata si \u00e8 autosospesa dal Partito Democratico e dal gruppo parlamentare del PD per iscriversi al gruppo Misto..\nIl 19 maggio 2015 la Corte di Appello di Reggio Calabria assolve l'ex Deputata Lagan\u00e0 da tutte le accuse per cui era stata condannata in primo grado.."}
{"id": "672066", "revid": "339392", "url": "https://it.wikipedia.org/wiki?curid=672066", "title": "Sergey Lebed", "text": ""}
{"id": "672068", "revid": "1784938", "url": "https://it.wikipedia.org/wiki?curid=672068", "title": "Moscardini (Rivoluzione francese)", "text": "I Muscadins, reso in italiano con Moscardini, conosciuti anche come \"jeunesse dor\u00e9e\" (giovent\u00f9 dorata), \"Incroyables\" (Incredibili; \"Incroyables e Merveilleuses\" erano soprannomi dati agli uomini e alle donne termidoriani alla moda), \"Collets noirs\" (Colletti neri), erano giovani francesi d'idee controrivoluzionarie e monarchiche, caratterizzati dalla cura ricercata e pretenziosa dell'abbigliamento e dall'atteggiamento snob. Il termine era noto fin dal XVII secolo e derivava dall'italiano \"moscardino\", designando \"una pastiglietta commestibile, profumata di muschio\", secondo il Dizionario dell'Accademia del 1798, forse perch\u00e9 usavano molto il profumo del muschio o della noce moscata. Nel periodo 1794-1795 essi costituivano anche delle bande paramilitari attive contro i montagnardi.\nStoria.\nI \"muscadins\" appartenevano socialmente alla piccola borghesia, erano generalmente commessi di negozio, fattorini, impiegati pubblici. Per snobismo, parlavano senza pronunciare la r (in quanto prima lettera di \"rivoluzione\"), e il loro abbigliamento fu messo in caricatura da Carle Vernet: bicorno a mezza luna o a \"coda di merluzzo\", parrucca infarinata o incipriata, bavero o colletto nero, vestito con 17 bottoni di perla in onore di Luigi XVII, cravatta che avvolgeva tutto il collo come una sciarpa in segno di lutto per l'esecuzione sulla ghigliottina di Luigi XVI, detta \"\u00e9crou\u00e9lique\" (da \"\u00e9crou\u00e9l\", \"gozzo\"; secondo alcuni un'imitazione dell'autoritratto in prigione del pittore giacobino Jacques-Louis David dopo il termidoro); portavano anche l'abito troppo stretto, un enorme monocolo, e sotto le parrucche i capelli erano lasciati crescere lungo le tempie, in una moda chiamata \"orecchie di cane\"; un pettine di corno raccoglieva in un ciuffo dietro la testa (a raffigurare il modo con cui si presentavano al patibolo i condannati a morte) i capelli che dovevano essere tagliati con il rasoio e non con le forbici, considerate troppo comuni e volgari; le trecce potevano anche essere raccolte e trattenute da un'asticella di piombo. \nA volte indossavano dei grandi anelli alle orecchie, enormi occhiali oppure un grande pince-nez con una lunga asta davanti agli occhi come se fossero affetti da una forte miopia. I pantaloni erano chiusi sotto il ginocchio, le scarpe erano medievali a punta e tenevano un bastone piombato e nodoso in pugno, soprannominato \"potere esecutivo\", del quale si servivano sia come bastone da passeggio, sia per bastonare sospetti giacobini nelle ronde notturne o nelle risse.\nA Parigi avevano come luogo di ritrovo il Caf\u00e9 de Chartres, divenuto poi \"Le Grand V\u00e9four\", al Palais Royal. Il loro riferimento politico era Stanislas Fr\u00e9ron, un ex dantoniano e rappresentante in missione espulso dai giacobini dopo Termidoro, e il suo giornale, \"L'Orateur du peuple\", un tempo giornale rivoluzionario. Fr\u00e9ron si era rapidamente spostato su posizioni moderate e quasi monarchiche, stringendo alleanza politica per un periodo col Presidente della Convenzione termidoriana nel 1795 e membro del nuovo Comitato di salute pubblica, l'ex girondino della Pianura Fran\u00e7ois-Antoine de Boissy d'Anglas.\nApparvero sulla scena al tempo della reazione termidoriana, quando provocarono violenze e disordini e, il 19 brumaio dell'anno III (9 novembre 1794), attaccarono il club dei Giacobini guidati da Fr\u00e9ron e ne imposero la chiusura, unitamente a molte sezioni e al tribunale militare. I pi\u00f9 estremi simpatizzavano apertamente per gli \"chouan\", i vandeani e gli \"\u00e9migr\u00e9e\".\nLe bande armate.\nAlcuni moscardini erano vere e proprie bande armate di reazionari e pseudo-\"royalistes\", organizzate da Fr\u00e9ron e Paul Barras - insieme a Jean-Lambert Tallien, un altro ex giacobino macchiatosi di abusi in missione e rivoltatosi contro Robespierre - nuovo uomo forte nella Convenzione termidoriana: passarono presto alla violenza fisica e alle vendette durante il primo Terrore bianco.\nQuesti moscardini, particolarmente agguerriti a Parigi, erano circa tremila, ex-detenuti sospetti, disertori dell'esercito, giornalisti, artisti, chierici, piccoli commercianti della riva destra, organizzati in gruppi attorno a cantanti e musicisti come Pierre Garat, Fran\u00e7ois Elleviou, Ange Pitou, al drammaturgo Alphonse Martainville e al giornalista Isidore Langlois, guidati da Victor Am\u00e9d\u00e9e de La Fage, marchese di Saint-Huruge, un avventuriero e nobile non ghigliottinato, ex dantonista.\nConducevano la loro agitazione nel quartiere del Palais-Royal, allora chiamato ancora Palais-\u00c9galit\u00e9, schiamazzavano nelle strade cantando l'inno monarchico \"Le r\u00e9veil du peuple\", si riunivano nei caff\u00e8 monarchici, interrompevano gli spettacoli teatrali per fischiare un attore considerato \"terrorista\", imponevano una recita o un'aria, attaccavano chiunque avesse una reputazione o un'aria da giacobino, e ne fece le spese anche il girondino Louvet de Couvray, il cui giornale, \"La Sentinelle\", attaccava sia i giacobini che i monarchici.\nEssi distruggevano immagini dei vecchi rivoluzionari e, dopo aver fatto chiudere il club giacobino, imposero l'espulsione delle spoglie di Marat, l'8 febbraio 1795, trasferito dal Panth\u00e9on ad un cimitero comune, scatenarono risse fino ad arrivare agli stupri e agli omicidi di giacobini. Una leggenda vuole che i moscardini abbiano, in seguito, riesumato ancora e gettato infine i resti di Marat nelle fogne di Parigi.\nI moscardini si unirono anche alla repressione armata dell'insurrezione popolare del 20 maggio 1795, dapprima presidiando la Convenzione, ma fuggendo al primo assalto degli insorti filo-montagnardi, e poi, tre giorni dopo, assalirono il \"faubourg\" Saint-Antoine, ma ebbero la peggio e scamparono a stento al massacro, mentre Fr\u00e9ron in Convenzione sfugg\u00ec ad un cruento attentato per uno scambio di persona: al posto suo fu linciato e decapitato il deputato F\u00e9raud.\nFine del movimento.\nUna volta messi fuori gioco giacobini, montagnardi e sanculotti, la Convenzione termidoriana tent\u00f2 di sbarazzarsi dei moscardini chiudendo il Caf\u00e9 de Chartres. Cos\u00ec essi, guadagnati alla causa dell\"'ancien r\u00e9gime\" per il ritorno dell'assolutismo, appoggiarono la rivolta realista di vendemmiaio, che fall\u00ec sotto le cannonate dell'esercito di Bonaparte. Da allora i \"muscadins\" rappresentarono soltanto \"una protesta d'eleganza in una guerra di merletti\". Alcuni si unirono al Club di Clichy, importante gruppo politico moderato nato a termidoro, dove, come nei cosiddetti \"balli delle vittime\", ci si salutava con un rigido inchino della testa come se questa fosse stata tagliata dalla lama della\u00a0ghigliottina. Il club fu sciolto per \"realismo\" da Barras col colpo di Stato del 18 fruttidoro (1797), costituendo in seguito solo l'avanguardia del dandismo francese in et\u00e0 napoleonica e durante la Restaurazione, senza velleit\u00e0 politiche.\nQuanto al loro organizzatore Stanislas Fr\u00e9ron, abbandonato da essi per essere rimasto filo-repubblicano, si adatt\u00f2 prima al nuovo Direttorio (1795-1799), poi divenne sostenitore attivo del Consolato di Napoleone, alla cui famiglia era legato da tempo tent\u00f2, tent\u00f2 di sposare Paolina Bonaparte e infine mor\u00ec di febbre gialla assieme al marito di quest'ultima, durante una spedizione a Saint-Domingue nel 1801."}
{"id": "672070", "revid": "6340", "url": "https://it.wikipedia.org/wiki?curid=672070", "title": "Thorn (lettera)", "text": ""}
{"id": "672073", "revid": "22356", "url": "https://it.wikipedia.org/wiki?curid=672073", "title": "Stygimoloch", "text": ""}
{"id": "672076", "revid": "44516", "url": "https://it.wikipedia.org/wiki?curid=672076", "title": "Mail-bombing", "text": ""}
{"id": "672077", "revid": "122200626", "url": "https://it.wikipedia.org/wiki?curid=672077", "title": "Norman Mineta", "text": "\u00c8 un militante del Partito democratico.\nBiografia.\nNacque da genitori giapponesi che abbandonarono la patria natia per contrasti con il regime militare dell'epoca.\nLaureatosi in economia nel 1953 all'Universit\u00e0 di Berkeley, dal 1954 al 1960 ha servito nell'esercito statunitense in Giappone e Corea del Sud come ufficiale mentre dal 1961 al 1965 lavor\u00f2 nella Mineta Insurance Agency, azienda presieduta dal padre.\nIn questo periodo Mineta si \u00e8 sposato con Danealia Mineta, meglio conosciuta come Deni, con cui ha successivamente avuto due figli (David e Stuart Mineta) e due nipoti (Robert e Mark Brantner).\nCarriera politica.\nLa sua carriera politica, svolta all'interno del Partito Democratico, cominci\u00f2 nel 1965, anno in cui venne eletto consigliere comunale a San Jose. Riconfermato due anni dopo, fu sindaco dal 1971 al 1975 ed al termine del mandato venne sostituito dal vice Janet Gray Hayes. Successivamente \u00e8 stato deputato alla Camera dei rappresentanti dal 1975 al 1995 (eletto nella zona della Silicon Valley).\nNonostante sia democratico, Mineta ha ottimi rapporti con il senatore repubblicano Alan K. Simpson, con cui ha preparato una riforma denominata \"Civil Liberties Act del 1988\".\nVicepresidente della Lockheed Martin Corporation dal 1996 all 1999, torn\u00f2 ad occuparsi di politica servendo l'amministrazione Clinton dal 2000 al 2001 in qualit\u00e0 di segretario del commercio; dal 2001 ha anche lavorato per l'amministrazione Bush come segretario dei trasporti salvo dimettersi dopo cinque anni per insanabili divergenze politiche con il presidente e gli altri membri del gabinetto (Mineta infatti era l'unico democratico presente nel governo guidato da Bush).\nIn vista delle elezioni presidenziali statunitensi del 2008 Mineta sostiene la candidatura di Barack Obama alle elezioni primarie dei democratici."}
{"id": "672084", "revid": "1318658", "url": "https://it.wikipedia.org/wiki?curid=672084", "title": "Gaston Plant\u00e9", "text": "Dal 1854 fu preparatore di fisica al \"Conservatoire des Arts et M\u00e9tiers\" di Parigi e vi occup\u00f2 poi la cattedra di fisica.\nDal 1860 fu chiamato ad occupare la cattedra di fisica all\"'Association Polytechnique\", ma dopo due anni dovette abbandonare l'insegnamento a causa della salute malferma. Dallo studio della polarizzazione voltaica pass\u00f2 alla costruzione dell'accumulatore elettrico al piombo che porta il suo nome nel 1859.\nTale accumulatore era formato da due lastre di piombo isolate da strisce di guttaperca immerse in acido solforico diluito in acqua nel rapporto 10:1. L'importanza delle sue ricerche e della sua scoperta fu riconosciuta soltanto nel 1882 quando l\"'Acad\u00e9mie des Sciences\" gli assegn\u00f2 il premio Lacaze (il cui ammontare Plant\u00e9 devolse alla Societ\u00e0 degli amici della Scienza).\nNel 1882 fu insignito della Legion d'Onore. In seguito si occup\u00f2 anche di meteorologia fisica (per esempio di fulmini globulari) e di fisica cosmica. Lasci\u00f2 numerose monografie e l'opera \"Recherches sur l'\u00e9lectricit\u00e9\".\nMuore nel 1889 ed ha ricevuto sepoltura nel cimitero di P\u00e8re-Lachaise.\nCuriosit\u00e0.\nIl suo nome \u00e8 inoltre legato ad una sua scoperta del 1855: il Gastornis, un grosso uccello preistorico vissuto in Europa nell'Eocene."}
{"id": "672099", "revid": "122390643", "url": "https://it.wikipedia.org/wiki?curid=672099", "title": "Panthera pardus kotiya", "text": "Il leopardo dello Sri Lanka (Panthera pardus kotiya, ), noto colloquialmente come kotiya, \u00e8 una sottospecie di leopardo originaria dello Sri Lanka. Comunque, \u00abkotiya\u00bb \u00e8 il termine singalese usato attualmente per indicare la tigre, mentre leopardo si dice \u00abdivya\u00bb. Vedi sotto per ulteriori informazioni.\nDescrizione.\nIl leopardo dello Sri Lanka \u00e8 una delle nove sottospecie conosciute di leopardo. Il suo mantello \u00e8 fulvo o giallo ruggine, ricoperto da macchie e rosette scure pi\u00f9 piccole rispetto a quelle del leopardo indiano. Sette femmine che sono state pesate pesavano in media 29\u00a0kg; i maschi ne pesano in media 56, ma il leopardo pi\u00f9 grande era di 77 kg. La lunghezza nei maschi sembra girare attorno al metro e trenta, ma il maschio pi\u00f9 grande misurava circa 1,4 m; le femmine circa un metro. Tendenzialmente \u00e8 una sottospecie di medio-grandi dimensioni ma comunque pi\u00f9 piccola del leopardo persiano \"(Panthera pardus saxicolor)\" anche se nei leopardi le dimensioni sono sempre molto varie a seconda degli individui. Grazie alle dimensioni ed all'assenza della tigre e del leone, il leopardo dello Sri Lanka \u00e8 il \"superpredatore\" nel proprio ecosistema, questo ruolo rende le sue abitudini molto diverse da quelle di quasi tutte le altre sottospecie che devono invece condividere il proprio habitat con predatori pi\u00f9 forti.\nAreale ed habitat.\nQuesto leopardo vive solamente nello Sri Lanka ed \u00e8 il pi\u00f9 grande predatore del Paese. In passato sapevamo molto poco su di esso, ma studi ancora in corso condotti dal \"Progetto Leopardo\", sviluppato dal Wilderness and Wildlife Conservation Trust,) indicano che sia ancora diffuso in tutta l'isola, sia dentro che fuori dalle aree protette. Questo leopardo \u00e8 stato osservato in una vasta gamma di habitat, comprese le foreste monsoniche sempreverdi, la giungla arbustiva secca, le foreste montane sia di bassa che di alta quota, le foreste pluviali e le foreste intermedie con zone umide.\nAlimentazione.\nCome la maggior parte dei felini, il leopardo dello Sri Lanka \u00e8 pragmatico nella scelta della dieta, che comprende piccoli mammiferi, uccelli e rettili, cos\u00ec come animali pi\u00f9 grandi. L'axis o cervo pomellato costituisce la maggior parte della sua dieta nelle zone secche. Quest'animale preda anche sambar, cervi latranti, maiali selvatici e scimmie. Il felino \u00e8 stato visto attaccare anche bufali quasi completamente adulti.\nQuesto leopardo caccia come gli altri leopardi, avvicinandosi silenziosamente alla preda fino a trovarsi alla giusta distanza per compiere uno scatto di velocit\u00e0 e saltare addosso alla sua vittima. La preda viene solitamente uccisa con un singolo morso alla gola.\nBiologia.\nUno studio recente effettuato nel parco nazionale di Yala (Il Progetto Leopardo) indica che i leopardi dello Sri Lanka non sono pi\u00f9 socievoli e meno notturni delle altre popolazioni. Sono cacciatori solitari, ad eccezione delle femmine con i piccoli. Entrambi i sessi vivono in territori sovrapposti, con i territori dei maschi che si sovrappongono a quelli pi\u00f9 piccoli di alcune femmine, oltre a sovrapporsi anche su quelli dei maschi vicini.\nLa stagione degli amori dura tutto l'anno e nella stagione secca non \u00e8 stato riscontrato alcun picco degli accoppiamenti. Una cucciolata comprende solitamente due piccoli. Diversamente da altri leopardi, i leopardi dello Sri Lanka sembra che trasportino raramente le prede sugli alberi. Questo fatto avviene, comunque, anche in altre popolazioni dove il leopardo \u00e8 l'unico grande predatore, rendendo inutile, quindi, trasportare le prede in luoghi irraggiungibili ad altri predatori.\nMinacce.\nLa sopravvivenza del leopardo dello Sri Lanka \u00e8 stata messa a dura prova a causa del bracconaggio, della distruzione dell'habitat e della persecuzione subita. Ma nonostante queste minacce, quest'animale \u00e8 altamente adattabile ed \u00e8 in grado di vivere nelle strette vicinanze degli insediamenti umani. Anni di guerriglia civile nello Sri Lanka hanno impedito progetti di conservazione, soprattutto nel parco nazionale di Wilpattu e nelle regioni orientali, contese dalle forze governative e dall'LTTE.\nStatus in cattivit\u00e0.\n\u00c8 una delle 4 sottospecie di leopardo inserite all'interno dei breeding programm europei (EEP). Tuttavia rispetto alle altre sottospecie \u00e8 escluso completamente dai maggiori zoo della Germania ed ha un circuito particolare diviso fondamentalmente fra Repubblica Ceca, Francia e Spagna. Di fatto non \u00e8 diffuso come il leopardo dell'Amur o il leopardo persiano. Il coordinatore del breeding programm europeo \u00e8 attualmente lo zoo francese di Lisieux (EAZA-2017). Attualmente in Italia ne sono ospitati due esemplari maschi, Naut e Bob,al Parco Safari delle Langhe ed una femmina, Kegalla, allo Zoo di Napoli.\nConservazione.\nPrima di rendere effettiva ogni misura di conservazione sono necessarie ulteriori ricerche sul leopardo dello Sri Lanka. Il Progetto Leopardo, effettuato sotto la supervisione del Wilderness and Wildlife Conservation Trust (WWCT), sta lavorando insieme al governo dello Sri Lanka per accertarsi che queste avvengano. Alcuni studi sono stati svolti anche dalla Sri Lanka Wildlife Conservation Society. Il WWCT \u00e8 attualmente impegnato nelle regioni collinari centrali, dove l'habitat del leopardo si sta rapidamente frammentando.\nRiserve e parchi.\nEsistono numerosi parchi e riserve dove il leopardo trova rifugio, tra le quali il Parco Nazionale di Yala che possiede una delle pi\u00f9 alte densit\u00e0 registrate di leopardi del mondo, sebbene quest'animale venga ancora considerato in pericolo. Anche il parco nazionale di Wilpattu, nello Sri Lanka, \u00e8 noto per essere un buon posto per osservare i leopardi. In alcune regioni dello Sri Lanka i leopardi tendono ad essere pi\u00f9 facilmente osservabili che in altri Paesi dove condividono i loro habitat con competitori dominanti, come leoni o iene.\nConfusione di nomi in Sri Lanka.\nAlcuni anni fa, il kotiya venne erroneamente chiamato \u00abtigre\u00bb da alcuni media singalesi a causa delle incorrette informazioni ricevute dall'allora capo del Dipartimento Ambientale dello Sri Lanka. Egli disse che \u00abnon esistono kotiya nello Sri Lanka\u00bb, indicando, erroneamente, il \"Panthera pardus kotiya\" come \u00abdiviya\u00bb (felino).\nNon esistono tigri in Sri Lanka. Sebbene \"Panthera pardus kotiya\" sia il kotiya, e non esista alcuna creatura chiamata \"Panthera pardus diviya\", la gente locale incominci\u00f2 ad usare \u00abkotiya\u00bb per indicare la \u00abtigre\u00bb e cos\u00ec \u00abdiviya\u00bb venne scelto per indicare il \u00ableopardo\u00bb.\nIl termine \u00abdiviya\u00bb \u00e8 stato usato per secoli in Sri Lanka per indicare le specie selvatiche pi\u00f9 piccole della famiglia dei felidi, come l'\u00abHandun Diviya\u00bb o il \u00abKola Diviya\u00bb (nomi indicanti entrambi il gatto pescatore)."}
{"id": "672100", "revid": "1305772", "url": "https://it.wikipedia.org/wiki?curid=672100", "title": "Piemme", "text": ""}
{"id": "672103", "revid": "1610933", "url": "https://it.wikipedia.org/wiki?curid=672103", "title": "Mangusta", "text": ""}
{"id": "672104", "revid": "287204", "url": "https://it.wikipedia.org/wiki?curid=672104", "title": "CDC 1604", "text": "IL CDC 1604 era un mainframe a 46 bit progettato da Seymour Cray per la Control Data Corporation. Il 1604 \u00e8 ricordato per essere stato il primo computer basato su transistor ad aver avuto successo commerciale. Il nome del progetto era formato dal nome del precedente sistema 1103 progettato da Cray con l'aggiunta di 501, in numero civico della societ\u00e0. Il 1601 comunque aveva un'architettura simile a quella del 1103, sebbene fosse pi\u00f9 potente del 1103. Venne prodotta anche una versione ridotta a 24 bit chiamata CDC 924.\nIl primo 1604 venne acquistato dalla US Navy nel 1960 per gestire le operazioni dei Fleet Operations Control Center alle Hawaii, a Londra e a Norfolk in Virginia. Nel 1964 pi\u00f9 di 50 sistemi erano stati venduti. Il successore del 1604 fu il CDC 3600.\nUn minicomputer chiamato CDC 160A venne realizzato utilizzando i processori di I/O del sistema 1604. Il CDC 160A probabilmente \u00e8 il primo minicomputer commerciale della storia.\nArchitettura.\nLa memoria del 1604 consisteva in 32\u00a0000 parole da 48 bit ed era basata su nuclei magnetici con un tempo di risposta di 6.4 microsecondi. la memoria era organizzata in due banche da 16\u00a0000 parole, gli indirizzi pari in un banco e gli indirizzi dispari nell'altro. I due banchi erano sfasati di 3.2 microsecondi e quindi il tempo di lettura totale era di 4.8 microsecondi.\nOgni parola da 48 bit conteneva due istruzioni da 24 bit. Le istruzioni avevano il formato 6-3-15, 6 bit per il codice dell'operazione, 3 per la tipologia di accesso e 15 per l'indirizzo di memoria (o di shift per le istruzioni di shift).\nCuriosit\u00e0.\nNel 1969 il Fleet Operations Control Center, Pacific aOahu nelle Hawaii avvio l\"Automated Control Environment\" (ACE) utilizzando un cluster di cinque CDC 160A per supervisionare e gestire una rete condivisa tra quattro CDC 1604\nLa terza versione del sistema informatico per l'istruzione PLATO venne basato su CDC 1604."}
{"id": "672109", "revid": "767487", "url": "https://it.wikipedia.org/wiki?curid=672109", "title": "Eric Johnson", "text": "Biografia.\nIl talento di Johnson inizi\u00f2 a svilupparsi in et\u00e0 precoce. Nato in una famiglia incline alla musica, lui e le sue tre sorelle studiarono pianoforte, suo fratello form\u00f2 una propria band; suo padre era un cantante appassionato. All'et\u00e0 di 11 anni, Johnson prese la chitarra e progred\u00ec rapidamente attraverso la musica delle sue influenze: Eric Clapton, Chet Atkins, Cream, Jimi Hendrix, Wes Montgomery, Jerry Reed, Bob Dylan, Django Reinhardt, e altri. La sua prima esperienza professionale fu come membro della band psychedelic rock Mariani ad appena 15 anni di et\u00e0. Nel 1968, Johnson registr\u00f2 una demo con il gruppo, che vide una vendita molto limitata; anni dopo la registrazione divenne un prezioso oggetto da collezione.\nDopo il diploma alla Holy Cross High School, Johnson frequent\u00f2 brevemente l'University of Texas presso Austin e viaggi\u00f2 con la sua famiglia in Africa. Infine ritorn\u00f2 ad Austin, e nel 1974 ader\u00ec alla band \"fusion\" The Electromagnets. La band fece un tour regionale, ma non riusc\u00ec ad attrarre l'attenzione delle maggiori case di registrazione e si sciolse nel 1977. Comunque, il virtuosismo di Johnson attir\u00f2 un piccolo seguito di culto del gruppo all'inizio delle registrazioni, e due decenni dopo i loro due album furono stampati in grande numero su compact disc.\nCarriera.\nIn seguito alla fine degli Electromagnets, Johnson form\u00f2 un trio per il tour, The Eric Johnson Group, con il batterista Bill Maddox e il bassista Kyle Brock. Suonarono per rispettabili spettatori della scena musicale di Austin, e nel 1978 registr\u00f2 il primo album in studio \"Seven Worlds\". Sebbene in esso appaiano le notevoli capacit\u00e0 tecniche di Johnson, un insieme di dispute contrattuali, controversie finanziarie e cattiva conduzione influenz\u00f2 l'uscita dell'album \u2014 e la carriera di Johnson \u2014 per diversi anni. Senza cambiamenti, \"Seven Worlds\" venne pubblicato vent'anni dopo (nel 1998) dall'Ark21 Records, dopo che Johnson garant\u00ec i diritti alla casa discografica.\nIncapace di riuscire ad ottenere un nuovo contratto, Johnson, tuttavia, continu\u00f2 a costruire la sua reputazione professionale lavorando come chitarrista, apparendo cos\u00ec nelle registrazioni di Cat Stevens, Carole King, Christopher Cross e altri.\nNel 1996 e nel 2000 ha partecipato ai tour del G3 assieme a Joe Satriani e Steve Vai.\nIl suo celebre pezzo \"Cliffs of Dover\" \u00e8 presente nel videogame \"\"."}
{"id": "672110", "revid": "110157", "url": "https://it.wikipedia.org/wiki?curid=672110", "title": "The Golden Years", "text": "The Golden Years Live EP \u00e8 un EP live dei Mot\u00f6rhead pubblicato nel 1980 dall'etichetta discografica Bronze Records.\nIl disco.\nUscito dopo il fortunato album \"Bomber\", il disco ha raggiunto in Inghilterra la posizione in classifica n\u00b08 nel maggio 1980."}
{"id": "672112", "revid": "51418", "url": "https://it.wikipedia.org/wiki?curid=672112", "title": "Meretrice", "text": ""}
{"id": "672121", "revid": "838137", "url": "https://it.wikipedia.org/wiki?curid=672121", "title": "Frederick William Faber", "text": "Biografia.\nGiovinezza.\nFaber nacque nel 1814 a Calverley, nel West Riding of Yorkshire, dove suo nonno, Thomas Faber, era il parroco. Suo padre serv\u00ec il locale vescovo della Chiesa Angliacana come suo segretario.\nFaber frequent\u00f2 la \"grammar school\" a Bishop Auckland nella contea di Durham per un breve periodo, e trascorse la maggior parte della sua fanciullezza nel Westmorland. In seguito frequent\u00f2 la Harrow School per cinque anni, seguito dall'inscrizione nel 1832 al Balliol College nell'Universit\u00e0 di Oxford. Nel 1834, ottenne una borsa di studio all\"'University College\", dal quale usc\u00ec laureato. Nel 1836 vinse il Newdigate Prize per una poesia su \"I cavalieri di San Giovanni\", che ottenne uno speciale encomio da John Keble. Tra i suoi amici del college vi erano Arthur Penrhyn Stanley e Roundell Palmer, I conte di Selborne. Dopo la laurea fu nominato come \"fellow\" del college.\nLa famiglia di Faber era di ascendenza ugonotta, e le credenze religiose calviniste erano ben radicate in essa. Quando Faber era andato ad Oxford, fu esposto alla predicazione anglo-cattolica del \"Movimento di Oxford\" che stava iniziando a svilupparsi nella Chiesa d'Inghilterra. Uno dei suoi esponenti pi\u00f9 in vista era il popolare predicatore John Henry Newman, parroco di St Mary the Virgin. Faber lott\u00f2 con queste divergenti credenze e forme di cristianesimo. Al fine di alleviare la sua tensione, si prese un lungo periodo di vacanza nel \"Lake District\", dove si dedic\u00f2 alla poesia. L\u00ec fu aiutato da un altro poeta, William Wordsworth, con cui strinse una forte amicizia. Alla fine, Faber abbandon\u00f2 le credenze religiose calviniste della sua giovinezza e divenne un entusiasta seguace di Newman.\nParroco anglicano.\nFaber fu ordinato sacerdote della Chiesa Anglicana nel 1839. Nel 1841 un tutorato itinerante lo port\u00f2 sul continente; al suo ritorno pubblic\u00f2 un libro intitolato \"Sights and Thought in Forein Churches and among Foreign Peoples\" (Londra, 1842), con una dedica al suo amico, il poeta Wordsworth. Nell'autunno 1842 Faber accett\u00f2 la posizione di rettore di una chiesa ad Elton, all'epoca nell'Huntingdonshire ma ora nel Cambridgeshire. La sua prima azione fu quella di andare a Roma per imparare come poter svolgere la sua carica pastorale nel miglior modo possibile. Faber introdusse pratiche del cattolicesimo come quella di celebrare i giorni di festa, la pratica della confessione e la devozione al Sacro Cuore. Comunque, c'era una forte presenza metodista nella parrocchia e i dissidenti gremivano la sua chiesa ogni domenica nel tentativo di sfidare la direzione cattolica che la congregazione stava prendendo. Molti dei suoi parrocchiani avevano fama di vivere in rapporti \"de facto\" e il villaggio era famoso per i suoi due pesi e due misure. Faber svilupp\u00f2 infatti il pensiero di seguire una vita monastica e fu supportato da numerosi uomini con cui form\u00f2 una piccola comunit\u00e0 vicina al rettorato. Faber caus\u00f2 scandalo con la sua pubblicazione di una \"Life of St. Wilfrid\", in cui supportava la pretesa del primato papale. Nondimeno fu accettato dal popolo della parrocchia.\nPrete cattolico.\nPoche persone furono sorprese quando, dopo un prolungato conflitto interiore, Faber lasci\u00f2 Elton per seguire il suo eroe Newman e aderire alla Chiesa Cattolica, nella quale fu accolto nel novembre del 1845 dal vescovo William Wareing di Northampton. Fu accompagnato in questo passo da undici uomini della piccola comunit\u00e0 che si era creato intorno a lui a Elton. Si stabilirono a Birmingham, dove si organizzarono, in modo informale, in una comunit\u00e0 religiosa, chiamando loro stessi \"The Brothers of the Will of God\" (\"I Fratelli del Volere di Dio\").\nFaber e la sua piccola comunit\u00e0 religiosa furono incoraggiati nella loro avventura da John Talbot, 16\u00ba Conte of Shrewsbury, che diede loro l'uso di Cotton Hall nello Staffordshire. In poche settimane loro aveva iniziato la costruzione di una nuova Chiesa di Santa Wilfrid, la loro santa patrona, disegnata dal noto architetto di chiese Augustus Welby Northmore Pugin, come una scuola per i ragazzi del luogo. Tutto questo era per una regione che non aveva avuto altri cattolici fino a quel momento, a parte la famiglia del conte. Gli sforzi presero il sopravvento su Faber, che si ammal\u00f2 tanto da non aspettarsi di continuare a vivere e gli fu data l'Unzione degli infermi. Comunque, egli guar\u00ec, e fu ordinato prete cattolico, celebrando la sua prima messa il 4 aprile 1847. Nel corso della sua malattia Faber aveva sviluppato una forte devozione alla Vergine Maria. Spinto dalla sua devozione, egli tradusse in inglese l'opera di san Luigi de Montfort, il \"Trattato della vera devozione alla Santa Vergine\".\nL'Oratorio.\nInsieme a Newma, Faber si sent\u00ec attratto dal modo di vivere dell'Oratorio di San Filippo Neri, con la sua autorit\u00e0 decentralizzata e una pi\u00f9 ampia libert\u00e0 di vita che negli istituti religiosi. Il suo interesse si elev\u00f2 quando apprese che Newman stesso era diventato un oratoriano mentre era in Italia. Faber immagin\u00f2 di aver formato, con la sua comunit\u00e0 a Cotton Hall, una nuova comunit\u00e0 dell'Oratorio, con Newman come superiore. Comunque, questo non poteva accadere a Cotton Hall dal momento che le regole oratoriane richiedevano che la loro fosse una comunit\u00e0 urbana, cosa che non era tale.\nIl Conte, che aveva benevolmente finanziato la costruzione di una nuova parrocchia per la comunit\u00e0, si sent\u00ec tradito da una tale veloce partenza. In aggiunta, i Wilfridiani, come erano chiamati i \"The Brothers of the Will of God\", desideravano indossare un tradizionale abito religioso, rattristanto le vecchie famiglie cattoliche che erano sopravvissute per secoli di persecuzioni mantenendo un basso profilo. Perci\u00f2 Newman propose che la comunit\u00e0 di Faber si stabilisse in un luogo diverso da Birmingham, e sugger\u00ec Londra come migliore opzione. Perci\u00f2 nel 1849 una comunit\u00e0 dell'Oratorio fu stabilita a Londra in \"William IV Street\".\nL'11 ottobre 1850, nella festa di St. Wilfrid, la comunit\u00e0 di Londra fu fondata come autonoma, e Faber fu eletto come il suo primo prevosto, un ufficio che detenne fino alla sua morte. Egli si ammal\u00f2 di nuovo, comunque, quasi immediatamente, e gli fu ordinato dai suoi medici di viaggiare in un clima pi\u00f9 caldo. Tent\u00f2 un viaggio fino alla Terra Santa ma dovette tornare indietro, visitando invece Malta e l'Italia. La comunit\u00e0 mancava ancora di una casa permanente, e nel settembre del 1852 fu scelto un luogo a Brompton. Gli oratoriani procedettero con la costruzione nonostante le pubbliche proteste in loro presenza.\nGli ultimi anni.\nFaber non aveva mai goduto di buona salute. Era stato malato per anni, sviluppando quella che alla fine fu diagnosticata come \"Bright's Disease\" (una forma di nefrite), che doveva rivelarsi fatale. A dispetto del suo debole stato di salute, accumul\u00f2 molto lavoro in questi anni. Pubblic\u00f2 un gran numero di opere teologiche, e cur\u00f2 le \"Oratorian Lives of the Saints\".\nFaber mor\u00ec nel 1863 e fu sepolto nel cimitero oratoriano a Rednal, nel West Midlands. Era un uomo di considerevole fascino, ma \u00e8 come compositore di inni e primo prevosto del \"London Oratory\" che Faber \u00e8 maggiormente ricordato. A.W. Tozer, un importante ministro e scrittore protestante, cit\u00f2 spesso nei suoi scritti gli inni di Faber.\nOpere.\nInni.\nNonostante Faber fosse un compositore cattolico di inni sacri, molti dei suoi inni al giorno d'oggi sono cantati dalle Chiese Protestanti. Tra i suoi inni pi\u00f9 conosciuti ci sono: \nFaber era un sostenitore del canto corale e scrisse i suoi inni in un'epoca in cui gli inglesi cattolici non si sentivano necessariamente a loro agio a cantare gli inni dei loro vicini protestanti. Cos\u00ec Faber, come cattolico, espanse i loro inni adattandoli al canto congregazionale e incoraggiandone la pratica.\nAltre opere.\nOltre a molti \"phamplets\" e traduzioni, Faber pubblic\u00f2 le seguenti opere:"}
{"id": "672124", "revid": "400694", "url": "https://it.wikipedia.org/wiki?curid=672124", "title": "Suor Sorriso", "text": ""}
{"id": "672128", "revid": "73997", "url": "https://it.wikipedia.org/wiki?curid=672128", "title": "The Golden Years Live Ep", "text": ""}
{"id": "672130", "revid": "709565", "url": "https://it.wikipedia.org/wiki?curid=672130", "title": "Christophe Plantin", "text": "Biografia.\nChristophe Plantin, conosciuto anche come Christoffel Plantijn (nl), Crist\u00f3bal Plantino (es) e Christophorus Plantinus (la), nacque nei pressi di Tours, si trasfer\u00ec a Lione durante l'infanzia, poi a Orl\u00e9ans e Parigi.\nRitorn\u00f2 a Lione alla fine del 1530, poi soggiorn\u00f2 a Caen nel 1540. Qui si mise al servizio di Robert II Mac\u00e9 legatore di libri dell'Universit\u00e0 di Caen dal 1522. Fece anch\u2019egli il legatore a Parigi e continu\u00f2 l\u2019attivit\u00e0 a Caen. L\u00ec conobbe Jehanne Rivi\u00e8re, originaria della bassa Normandia, che spos\u00f2 alla fine del suo soggiorno nella citt\u00e0 francese Caen. Dopo un breve soggiorno a Parigi, si trasfer\u00ec nel 1549 ad Anversa. Questa citt\u00e0, affacciata sull\u2019Atlantico, era diventata, tra il 1500 e il 1550, il pi\u00f9 importante centro tipografico dei Paesi Bassi spagnoli, soprattutto grazie alla stampa clandestina di libri religiosi ispirati da Martin Lutero.\nPlantin inizialmente lavor\u00f2 per Gabriel de Zayas, segretario di Filippo II, come artigiano rilegatore di libri in pelle fino al 1555, quando degli ubriachi lo attaccarono in una strada di Anversa mentre stava consegnando un cofanetto in pelle destinato al re di Spagna. A causa della ferita di spada alla spalla infertagli quella sera, fu costretto a cambiare mestiere ed intraprese l'attivit\u00e0 di stampatore con il supporto finanziario di Hendrik Niclaes, leader di un gruppo di anabattisti. Stamp\u00f2 il suo primo libro nello stesso anno, il 1555.\nNel 1570 fu nominato dal re Filippo II, arcitipografo reale (\"prototypographus regius\") e, responsabile per il controllo delle stampa nei Paesi Bassi e si occup\u00f2 della pubblicazione, a cura di Benito Arias Montano, di una nuova edizione della Bibbia Poliglotta Complutense. Oltre alle dodici copie su pergamena per il re Filippo II, fu necessaria una tiratura di mille duecento copie per la Bibbia (in cinque volumi), e seicento copie solo per i tre volumi dell\"Apparatus sacer\". La spesa fu superiore a tutte le previsioni, e per questo, fu costretto a chiede di essere pagato in contanti, vendendo le copie al di sotto del prezzo di costo.\nIl sostegno politico di cui godeva lo costrinse a virare tra gli insorti e realisti spagnoli, mentre stava montando la rivolta contro l'occupazione spagnola che porter\u00e0 all'Atto dell'Aia. Desideroso di evitare guai, tenne nascosta la sua simpatia per la Riforma protestante e \u00abadott\u00f2 una posizione ambigua sulla questione della religione\u00bb, risult\u00f2 insufficiente enon riusc\u00ec ad evitare le voci che lo accusavano di stampare libri eretici. Nel 1562 fu anche costretto all'esilio a Parigi per pi\u00f9 di un anno.\nNel 1576 sub\u00ec pesanti perdite finanziarie quando fu costretto a pagare un riscatto esorbitante ai mercenari spagnoli ammutinati che non avevano ricevuto la loro paga e che saccheggiarono la citt\u00e0 di Anversa. Nel 1583 fugg\u00ec da Anversa, dove la guerra stava per scoppiare, trasferendosi a Leida e diventando lo stampatore accademico dell'Universit\u00e0 protestante della citt\u00e0 venendo accusato di nuovo di infedelt\u00e0 alla Chiesa cattolica. Torn\u00f2 ad Anversa nel 1585, dopo la riconquista della citt\u00e0 da parte delle truppe di Alessandro Farnese il 17 agosto.\nQui, all'et\u00e0 di pi\u00f9 di 60 anni, Plantin cerc\u00f2 di dare un nuovo impulso alla sua stamperia, rimasta solo con quattro dipendenti che si alternavano su un solo torchio tipografico; non riuscendo pi\u00f9 a ritrovare il prestigio sino alla sua morte, avvenuta quattro anni dopo.\nOpere.\nDal 1555, anno in cui cominci\u00f2 a stampare, fino alla morte, pubblic\u00f2 oltre 1500 opere di vario contenuto, con il motto \"labore et constantia\" e la marca tipografica del compasso, fondando anche succursali a Leida e a Parigi.\nStamp\u00f2 tra l'altro le edizioni delle opere di Giusto Lipsio, Abraham Ortelius, Mathias de l'Obel, Carolus Clusius, Andrea Vesalio, Luigi Guicciardini.\nIl primo libro noto che abbia stampato fu \"La Institutione di una fanciulla nata nobilmente,\" di Giovanni Michele Bruto, con una traduzione in francese.\nLa sua opera pi\u00f9 famosa \u00e8 la \"Biblia Regia\", una Bibbia poliglotta in 8 volumi, portata a termine con l'aiuto economico del re di Spagna Filippo II. La lavorazione dell'opera dur\u00f2 quattro anni (1568-1572), sotto la direzione tecnica di Benito Arias Montano, nominato dal Re.\nPer Plantin la pubblicazione della Bibbia ebbe conseguenze molto positive, come per esempio il riconoscimento della Corte spagnola (indicato sulla concessione del titolo di \"arcitipografo reale\") il 10 giugno del 1570, quando la realizzazione dell'opera non era stata ancora completata. La Bibbia stessa non gli forn\u00ec molti guadagni, in compenso non ebbe perdite.\nI nuovi ordini di testi liturgici divennero il suo grande affare, che inizi\u00f2 il 9 luglio 1568 con la concessione di un privilegio papale per stampare il nuovo breviario nelle Fiandre e il privilegio reale del 10 gennaio 1569 della stampa per le Fiandre e per il Brabante, seguito dal contratto firmato con la Corona di Spagna nei primi mesi del 1571 che comport\u00f2 la stampa negli anni successivi di 52.000 copie di numerose opere liturgiche al prezzo di 97.317 fiorini.\nMolto ricercati per la correttezza del testo e l'eleganza dei caratteri, in tutti i paesi europei si diffusero i suoi libri di diritto, di linguistica, di scienze, di lettere, di liturgia, ecc. Plantin riusc\u00ec a trasformare l'artigianato del libro in una vera organizzazione industriale, dando origine alla gloriosa casa che, da lui ceduta al genero Jan Moretus, fu poi acquistata dalla citt\u00e0 di Anversa e, nel 1876, trasformata in museo.\nFamiglia.\nAlbero genealogico della famiglia Plantin-Moretus (ceppi derivati dal ramo principale Plantin-Moretus in grassetto).\nChristophe Plantin (1520\u20131589), sposato con Jehanne Rivi\u00e8re, ebbe cinque femmine dedite all'attivit\u00e0 di famiglia ed accasatesi con collaboratori della stessa; ed un maschio, morto infante:"}
{"id": "672131", "revid": "124041281", "url": "https://it.wikipedia.org/wiki?curid=672131", "title": "Museo nazionale dell'Agro Falisco", "text": "Il Museo archeologico dell'Agro Falisco \u00e8 situato all'interno del Forte Sangallo.\nDal dicembre 2014 il Ministero per i beni e le attivit\u00e0 culturali gestisce museo e castello tramite il Polo museale del Lazio, nel dicembre 2019 divenuto Direzione regionale Musei.\nIl percorso espositivo.\nL'esposizione \u00e8 ospitata nelle sale cinquecentesche al primo piano della fortezza, edificata da Antonio da Sangallo per incarico del papa Alessandro VI. L'itinerario ripercorre l'evoluzione storica della civilt\u00e0 dei Falisci, esponendo i ritrovamenti pi\u00f9 significativi degli scavi archeologici della zona. In una delle sale \u00e8 ricostruita la tomba dei \"Sarcofagi di Quercia\", rinvenuta nel corso degli scavi della necropoli di Penna alla fine del XIX secolo.\nAmpio spazio \u00e8 dedicato alla storia della produzione ceramica della antica Civita Castellana."}
{"id": "672135", "revid": "287204", "url": "https://it.wikipedia.org/wiki?curid=672135", "title": "Hyuga", "text": ""}
{"id": "672139", "revid": "320578", "url": "https://it.wikipedia.org/wiki?curid=672139", "title": "Hinata", "text": ""}
{"id": "672143", "revid": "5371804", "url": "https://it.wikipedia.org/wiki?curid=672143", "title": "Neji", "text": ""}
{"id": "672145", "revid": "977683", "url": "https://it.wikipedia.org/wiki?curid=672145", "title": "Alcelaphinae", "text": "La sottofamiglia degli Alcelafini (\"Alcelaphinae\", ) raggruppa antilopi di dimensioni medio-grandi, di costituzione piuttosto robusta, con le spalle alte, zampe sottili e la testa allungata e stretta. Ambo i sessi sono dotati di corna."}
{"id": "672150", "revid": "991694", "url": "https://it.wikipedia.org/wiki?curid=672150", "title": "Vocalist", "text": ""}
{"id": "672152", "revid": "580197", "url": "https://it.wikipedia.org/wiki?curid=672152", "title": "San Vito Volley", "text": "Il San Vito Volley \u00e8 stata una societ\u00e0 pallavolistica femminile italiana con sede a San Vito dei Normanni.\nStoria della societ\u00e0.\nLa societ\u00e0 Polisportiva San Vito di San Vito dei Normanni decise nel 1989 di intraprendere un'avventura sportiva con il calcio giovanile ed il volley femminile che gi\u00e0 aveva dato delle soddisfazioni gareggiando nel campionato provinciale di I divisione, ottenendo la terza posizione. Storica fu la vittoria con l'under 16 nella stagione 1992/93 contro la pi\u00f9 blasonata, all'epoca, Assi Brindisi, giungendo infine alle regionali e ottenendo un'incoraggiante terzo posto.\nNella stagione 1993/94 le stesse atlete riuscirono a raggiungere il titolo provinciale di \"allieve\".\nNel 1995 la squadra giunge in serie D, dopo due anni in questa categoria entrano in societ\u00e0 nuovi dirigenti e soprattutto imprenditori che sono pronti ad investire molto sulla qualit\u00e0. Non a caso arrivano le prime grandi soddisfazioni con l'agognata promozione, nel 1998, in serie C. Intanto prosegue, sia pure in sordina, l'attivit\u00e0 del settore maschile che vede impegnati giovani leve nei campionati di categoria e di serie.\nA questo punto nuovi acquisti, nel femminile, permettono di disputare con valore e merito la serie C fino a ottenere un buon terzo posto e nella stagione 1999/2000, la Polisportiva San Vito agguanta i play off perdendo per\u00f2 la possibilit\u00e0 di crescere con una storica partita contro il Margherita di Savoia.\nNel 2001 nuovi cambiamenti in dirigenza e ulteriori investimenti fanno crescere la societ\u00e0 ottenendo la promozione in serie B2, e la contemporanea promozione in serie C della maschile targata Autotrasporti Zaccaria. Dopo due stagioni di ottime prestazioni, sempre ai vertici, finalmente la squadra femminile raggiunge la storica Serie B1 nel 2004/05. Ma sono gli altrettanti storici play-off per la serie A2 dell'anno 2005\\06 (Persi contro il Brunelli Nocera Umbra) che inducono l'Amministrazione Comunale di San Vito a procedere alla ristrutturazione del Palazzetto, poich\u00e9 sono numerosissimi i tifosi costretti a disertare le gare per insufficiente capienza. L'anno successivo nella stagione 2006/2007 la squadra, costretta a giocare nel palazzetto dello sport di Carovigno causa ristrutturazioni, termina la regular season al primo posto, accedendo quindi ai play-off e andando ad incontrare la coriacea squadra di Santa Croce sull'Arno. Questa volta per\u00f2, al contrario dell'anno precedente, le ragazze del San Vito hanno la meglio sulle toscane raggiungendo cos\u00ec, per la prima volta nella storia, la promozione nella seconda categoria nazionale: la serie A2.\nNell'estate del 2007 la societ\u00e0, per volere di tutti i soci, viene trasformata in ssd Volley San Vito srl e rientra nel Palazzetto dello Sport Macchitella di San Vito, con nuovi spalti per poter accogliere i tifosi.\nTermina la propria attivit\u00e0 nel 2013."}
{"id": "672153", "revid": "78273", "url": "https://it.wikipedia.org/wiki?curid=672153", "title": "One 1 Cot San Vito", "text": ""}
{"id": "672155", "revid": "1869172", "url": "https://it.wikipedia.org/wiki?curid=672155", "title": "'92 Tour EP", "text": "92 Tour EP \u00e8 un EP del gruppo heavy metal Mot\u00f6rhead pubblicato nel 1992 dall'etichetta discografica Epic Records/WTG.\nDescrizione.\nIl disco contiene canzoni tratte dagli album 1916 e March \u00f6r Die."}
{"id": "672159", "revid": "320578", "url": "https://it.wikipedia.org/wiki?curid=672159", "title": "Lionello di Clarence", "text": ""}
{"id": "672161", "revid": "5695", "url": "https://it.wikipedia.org/wiki?curid=672161", "title": "Rosa Fumetto", "text": " Celebre spogliarellista del Crazy Horse, storico locale parigino di cabaret, \u00e8 stata \"pin-up\" e personaggio di spicco negli spettacoli a contenuto erotico fra gli anni settanta e ottanta in Francia e in Italia.\nBiografia.\nFiglia di una ballerina, nel 1968 venne notata e assunta da Alain Bernardin nel suo famoso locale di strip-tease parigino, il Crazy Horse, diventandone rapidamente la \"vedette\" di punta e rimanendovi con grande successo per nove anni. Nel 1973 esordisce come attrice cinematografica con il film erotico \"Les tentations de Marianne\"; successivamente ha recitato in diverse pellicole fra cui \"Lo specchio del desiderio\" (1983), diretto da Jean-Jacques Beineix e interpretato da G\u00e9rard Depardieu e Nastassja Kinski, senza per\u00f2 avere molta fortuna. Nel 1979 incide il singolo \"Crazy Moon\", edito dalla RCA, che ottiene un buon successo commerciale in Spagna. Pubblica in seguito un nuovo singolo, \"Non mi chiedere perch\u00e9\", nel 1984.\nNel 1983 appare con successo in televisione come spogliarellista di classe nel variet\u00e0 sexy \"Il cappello sulle ventitr\u00e9\", trasmesso su Rai 2 in seconda serata; \u00e8 la prima showgirl ad eseguire uno strip-tease integrale nella televisione italiana. In questi anni posa inoltre per \"Playmen\"; bench\u00e9 prossima alla quarantina, il suo sedere, considerato uno dei pi\u00f9 perfetti dell'epoca, viene scelto (battendo quello di Nadia Cassini) come testimonial dello slip Roberta in una celebre pubblicit\u00e0 degli anni 80, focalizzata esclusivamente sul fondoschiena dell'attrice coperto da uno slip di cotone bianco e da una lunga treccia bionda posticcia. Lo slogan era: \"Lo slip dei vent'anni\"\".\" Nel 2006 \u00e8 in teatro nella pi\u00e9ce \"Se ne cadette 'o teatro\", per la regia di Bruno Colella e al fianco di Ernesto Mahieux. L'anno seguente interpreta il ruolo di Lola nel film \"Gloss - Cambiare si pu\u00f2\" di Valentina Brandolini."}
{"id": "672198", "revid": "124938062", "url": "https://it.wikipedia.org/wiki?curid=672198", "title": "Concetta Barra", "text": "Madre dell'attore e cantante Peppe nonch\u00e9 di Gabriele (suo accompagnatore musicale e ricercatore di canzoni popolari) e Antonio, si dimostr\u00f2 capace di riportare alla luce l'antico repertorio musicale popolare della canzone napoletana.\nBiografia.\nNata e cresciuta a Procida, figlia del messinese Antonino Grasso, guardiano del carcere isolano, e della procidana Michela Di Giovanni, inizi\u00f2 la sua carriera di cantante nemmeno ventenne, durante il periodo della seconda guerra mondiale, allorquando insieme alle sorelle Nella e Maria, fond\u00f2 la compagnia \"Vittoria\", facendosi conoscere nel mondo artistico partenopeo e nazionale e lavorando successivamente con compagnie di artisti prestigiosi come Tot\u00f2, Aldo Fabrizi e Alberto Sordi.\nAlla fine della guerra spos\u00f2 il fantasista Giulio Barra, anch'egli procidano; dal matrimonio nacquero Peppe, Gabriele, Antonio e ci\u00f2 costrinse Concetta a ritirarsi dalla sua attivit\u00e0, sino al 1970, anno in cui torn\u00f2 sulle scene con un nuovo repertorio basato sulla riscoperta della canzone napoletana antica.\nDivenne cos\u00ec, anche grazie al sodalizio intrapreso con il maestro Roberto De Simone, una delle pi\u00f9 famose e apprezzate cantanti napoletane.\nProduzione artistica.\nNumerosi furono i dischi registrati dalla Barra e pure svariate furono le partecipazioni a trasmissioni musicali radiofoniche e televisive.\nDopo aver preso parte ad alcuni spettacoli della Nuova Compagnia di Canto Popolare, fond\u00f2 con il figlio Peppe la compagnia \"Peppe e Concetta Barra\", mietendo un buon successo sia in Italia che all'estero.\nTra gli spettacoli pi\u00f9 conosciuti vanno menzionati:\nHa, infine, inciso con il figlio Gabriele il disco \"Schiattate gente 'ne\"\nDISCOGRAFIA 33 giri:\n1974: Nascette mmiez\"o mare (Derby)\n1976: Schiattate genta n\u00e9 (Cetra)\n1977: La Gatta Cenerentola (Emi)\n1983: Peppe e Barra (Fonoprint)\n1988: Canto a Viviani (It)\n1988: Peppe &amp; Concetta Barra (Kicco)\n2005: Collection (Lucky Plantes)\nDediche.\nA Concetta Barra \u00e8 stato dedicato l'intero Atrio Principale della Scuola Media Statale Antonio Capraro di Procida nella quale si \u00e8 tenuta l'inaugurazione con la gentile partecipazione di Peppe Barra, il sindaco di Procida e parenti di Concetta come la cugina Enrichetta Capobianchi. Nell'isola di Procida c'\u00e8 una Strada a suo nome nel quartiere di Terra Murata, dove ha vissuto.\nNel 2014 \u00e8 stato istituito il 'Premio Concetta Barra' - isola di Procida con la premiazione di artisti per la narrativa, musica classica, saggistica, musica folkloristica e giovani autori teatrali"}
{"id": "672204", "revid": "73997", "url": "https://it.wikipedia.org/wiki?curid=672204", "title": "Beer Drinkers &amp; Hell Raisers", "text": ""}
{"id": "672205", "revid": "131962", "url": "https://it.wikipedia.org/wiki?curid=672205", "title": "Governatore (burocrazia moderna)", "text": ""}
{"id": "672212", "revid": "15756", "url": "https://it.wikipedia.org/wiki?curid=672212", "title": "Areogramma", "text": "L'areogramma \u00e8 un tipo di rappresentazione grafica circolare in cui le diverse percentuali dei risultati di un'indagine statistica sono visualizzate da aree proporzionali di una figura geometrica piana o tridimensionale. Questo tipo di rappresentazione \u00e8 molto adatto per operare confronti fra diverse grandezze in percentuale, senza necessariamente riferirsi ad un totale.\nQuando \u00e8 importante evidenziare il riferimento a un totale si usa invece il diagramma a torta (nel quale le varie frequenze percentuali o relative sono raffigurate da spicchi di un'area circolare).\nIl diagramma a torta \u00e8 sempre un areogramma.\nAltri tipi di areogramma sono:\nI grafici a barre, come per esempio i grafici a colonne e grafici a nastri, invece, non sono areogrammi in quanto la frequenza che rappresentano corrisponde alla loro altezza e non all'area.\nEsempi.\nQuesti sono alcuni esempi."}
{"id": "672213", "revid": "5372486", "url": "https://it.wikipedia.org/wiki?curid=672213", "title": "Sovietico", "text": ""}
{"id": "672215", "revid": "977683", "url": "https://it.wikipedia.org/wiki?curid=672215", "title": "Panthera pardus japonensis", "text": "Il leopardo della Cina settentrionale (Panthera pardus japonensis) \u00e8 una sottospecie di leopardo originaria della Cina settentrionale. Questo leopardo \u00e8 cos\u00ec raro che non \u00e8 quasi mai stato visto in natura. Questo animale vive nelle foreste e nei prati di montagna. Come per tutti i leopardi, le sue prede variano dai roditori ai cervi, alle capre selvatiche e ai cinghiali.\nDescrizione.\nIl leopardo della Cina settentrionale \u00e8 un leopardo di medie dimensioni. L'aspetto delle rosette del leopardo della Cina settentrionale ricorda quasi l'aspetto di quelle del giaguaro. Ha il pelo pi\u00f9 lungo di altre sottospecie di leopardo ed ha il mantello pi\u00f9 scuro di tutte le sottospecie di questo felide. Il peso medio \u00e8 di 55 kg nel maschio e 32 kg nella femmina.\nRiproduzione.\nI leopardi della Cina settentrionale si accoppiano solitamente tra gennaio e febbraio. Il periodo dell'estro dura circa 46 giorni e la femmina si trova in calore solitamente per 6-7 giorni.\nI piccoli nascono in cucciolate di 2-3, ma la mortalit\u00e0 infantile \u00e8 elevata e non si vedono comunemente madri con pi\u00f9 di 1-2 piccoli. Per mettere al mondo i piccoli e costruire una tana le femmine gravide vanno in cerca di una grotta, di una fenditura tra le rocce, di un albero cavo o di uno spiazzo nel sottobosco. I piccoli aprono i loro occhi dopo un periodo di 10 giorni. La pelliccia dei giovani tende ad essere pi\u00f9 lunga e pi\u00f9 folta di quella degli adulti. Il loro pelame \u00e8 anche di colorazione pi\u00f9 grigia, con macchie meno definite.\nIntorno ai tre mesi i piccoli cominciano a seguire la madre a caccia. Ad un anno di et\u00e0 i giovani leopardi possono probabilmente nutrirsi da soli, ma rimangono con la madre per 18-24 mesi.\nStatus in cattivit\u00e0.\nNessuno conosce con sicurezza quanti leopardi della Cina settentrionale rimangano in natura, il che rende piuttosto difficoltosa la loro conservazione. In cattivit\u00e0 ne esistono solamente 100 e sono necessarie nuove linee di sangue allo scopo di mantenere in salute questi bellissimi felini in cattivit\u00e0. Comunque, poich\u00e9 non \u00e8 stato effettuato di recente un censimento, il loro numero in natura \u00e8 sconosciuto e quindi non vengono considerati abbastanza \u00abminacciati\u00bb per prendere in esame lo scopo di preservarne la linea in cattivit\u00e0. L'ultimo censimento fatto, pi\u00f9 di cinque anni fa, ha dimostrato che in natura vivevano circa 2500 leopardi della Cina settentrionale.\nUno tra i pi\u00f9 importanti antenati di molti leopardi della Cina settentrionale in cattivit\u00e0 era il maschio adulto \u00abCheung Chi\u00bb. Attraverso il programma di riproduzione in cattivit\u00e0 questo leopardo fu il responsabile della nascita di pi\u00f9 di quaranta discendenti. Il leopardo della Cina settentrionale era l'animale chiave del programma di riproduzione effettuato dall'Exotic Feline Breeding Compound. Cheung-Chi nacque in cattivit\u00e0 a Toronto, in Canada, nel 1976. Durante la sua et\u00e0 riproduttiva ha generato quindici piccoli e pi\u00f9 di quaranta discendenti. Ha prodotto il suo ultimo piccolo nel 1988 ed \u00e8 morto all'EFBC nel 1993.\nL'EFBC \u00e8 ancora uno dei luoghi migliori al mondo per vedere questi rari e bellissimi felini, dal momento che vi si trovano 9 leopardi della Cina settentrionale, il pi\u00f9 giovane di sei mesi e il pi\u00f9 vecchio di 17.\n\u00c8 una delle 4 sottospecie di leopardo inserite all'interno dei breeding programm europei (EEP), nel 2017 il coordinatore per la \"Panthera pardus japonensis\" \u00e8 lo zoo di Amburgo. L'unico giardino zoologico italiano ad ospitare questa specie \u00e8 il Parco Faunistico Valcorba."}
{"id": "672222", "revid": "2212704", "url": "https://it.wikipedia.org/wiki?curid=672222", "title": "Pantherinae", "text": "I panterini (Pantherinae) sono una sottofamiglia di felidi, che comprende i pi\u00f9 grandi rappresentanti della famiglia.\nDescrizione.\nI suoi membri pi\u00f9 noti (leone, tigre, leopardo, leopardo delle nevi e giaguaro) appartengono tutti al genere tipo, \"Panthera\", ma il raggruppamento comprende altre specie meno conosciute come il leopardo nebuloso (\"Neofelis nebulosa\") e il leopardo nebuloso del Borneo (\"Neofelis diardi\").\nLa caratteristica principale dei panterini, oltre alle dimensioni generalmente grandi e a una maggior robustezza del corpo, \u00e8 data dall'apparato ioideo (una serie di ossa che regge la base della lingua) sviluppato in modo diverso da quello della sottofamiglia dei felini. L'apparato, in parte cartilagineo (al contrario di quello dei felini, completamente ossificato), permette ai panterini di ruggire.\nSono i felidi pi\u00f9 grandi; le loro dimensioni variano dai 300 kg della tigre ai 70 kg del leopardo delle nevi, passando per i 250 kg del leone, i 150 kg del giaguaro e i 90 kg del leopardo. Sono anche i felidi che cacciano le prede pi\u00f9 grandi: il leone e la tigre, in particolare, possono abbattere persino bufali e giovani elefanti, ma anche il giaguaro e il leopardo riescono ad uccidere tapiri (giaguaro) e zebre (leopardo) di 300 kg.\nEvoluzione.\nI panterini potrebbero essersi originati circa 10 milioni di anni fa da felidi primitivi, come quelli del genere \"Pseudaelurus\" e \"Miopanthera\", della taglia di un puma. Le prime forme note, come \"Leontoceryx\" e \"Dromopanthera\", apparvero nel Miocene superiore. Nel Pliocene \u00e8 relativamente ben conosciuto \"Viretailurus\", vagamente simile a un leopardo dal muso corto, caratteristico dei depositi francesi e italiani. Nel Pleistocene, oltre alle forme attuali, sono note altre specie o sottospecie caratteristiche, come il giaguaro europeo, il leone delle caverne e il leone americano.\nI pi\u00f9 antichi resti fossili conosciuti appartengono alla specie \"Panthera blytheae\", un grosso felino vissuto nel tardo Miocene e nel primo Pliocene in Asia, i cui resti sono stati ritrovati sull'altopiano del Tibet nel 2010.\nAlbero filogenetico.\nL'Albero filogenetico dei \"Pantherinae\", sottofamiglia dei felidi"}
{"id": "672223", "revid": "124495328", "url": "https://it.wikipedia.org/wiki?curid=672223", "title": "Deserto di Sonora", "text": "Il deserto di Sonora, chiamato anche \"deserto di Gila\" (in riferimento al fiume Gila) \u00e8 un'ecoregione desertica dell'ecozona neartica (codice WWF: NA1310), situata sulla parte nordoccidentale del confine tra Stati Uniti d'America e Messico.\nTerritorio.\n\u00c8 uno dei deserti pi\u00f9 estesi e pi\u00f9 caldi del Nord America, con un'area di circa 311.000\u00a0km\u00b2, che comprende parti degli Stati dell'Arizona, della California e degli stati messicani di Sonora, Baja California e Baja California Sur.\nAmbiente.\nFlora.\nIl deserto ospita una variet\u00e0 di piante dotate di notevolissima resistenza al calore ed alla siccit\u00e0, oltre che alle escursioni termiche.\nIl saguaro (\"Carnegiea gigantea\") \u00e8 senza dubbio la specie pi\u00f9 tipica del deserto di Sonora, ma \u00e8 solo una delle molteplici cactacee che vivono in questa ecoregione; altre specie che meritano di essere citate sono il cactus \"jumping cholla\" (\"Cylindropuntia fulgida\"), il cactus a canne d'organo (\"Stenocereus thurberi\"), il cactus \"silver dollar\" (\"Opuntia chlorotica\").\nUn'altra pianta degna di nota \u00e8 l\"'ocotillo\" (\"Fouquieria splendens\"), un arbusto dall'aspetto rinsecchito nei mesi pi\u00f9 secchi, ma che alle prime piogge si ricopre di piccole foglie ovali, producendo infiorescenze coniche di colore rosso scarlatto, che attraggono colibri e altre specie nettarivore.\nLe aree di pianura di bassa quota sono dominate da dense comunit\u00e0 di cespugli di creosoto (\"Larrea divaricata\"), \"hierba gobernadora\" (\"Larrea tridentata\") e \"hierba de burro\" (\"Ambrosia dumosa\"), mentre sui pendii crescono specie arbustive come il \"palo verde\" (\"Cercidium sonorae\", \"Cercidium microphyllum\") e il \"palo fierro\" (\"Olneya tesota\"), specie pioniere che migliorano il terreno stimolando la biodiversit\u00e0.\nFauna.\nTra i mammiferi presenti nell'ecoregione si possono citare l'antilocapra del Sonora (\"Antilocapra\u00a0americana\u00a0sonoriensis\"), il bighorn del deserto (\"Ovis\u00a0canadensis\u00a0nelsoni\"), l'endemico roditore \"Chaetodipus\u00a0baileyi\", il pipistrello fillostomide \"Macrotus\u00a0californicus\", nonch\u00e9 predatori come il puma (\"Puma\u00a0concolor\") e il coyote (\"Canis\u00a0latrans\") e prede come la lepre californiana (\"Lepus\u00a0californicus\") e lo scoiattolo terricolo \"Spermophilus\u00a0tereticaudus\".\nPer la ricchezza della sua avifauna il deserto di Sonora \u00e8 classificato come \"Important Bird Area\". Nell'area sono state censite, nelle varie stagioni, oltre 200 specie di uccelli, la pi\u00f9 nota delle quali \u00e8 probabilmente il corridore della strada (\"Geococcyx\u00a0californianus\"), noto per la sua abitudine di spostarsi a terra molto velocemente.\nTra le specie che meritano una menzione vi sono anche il colibr\u00ec di Costa (\"Calypte costae\"), il passero di Brewer (\"Spizella breweri\"), il passero della salvia (\"Artemisiospiza belli\"), il mimo di Le Conte (\"Toxostoma lecontei\"), il mimo di Bendire (\"Toxostoma bendirei\"), il picchio dorato (\"Colaptes chrysoides\"), il picchio di Gila (\"Melanerpes uropygualis\"), il tou\u00ec di Abert (\"Melozone aberti\"), l'averla stolida (\"Lanius ludovicianus\"), il mimo della salvia (\"Oreoscoptes montanus\"), lo scricciolo dei cactus (\"Campylorhynchus brunneicapillus\"), lo zanzariere codanera (\"Polioptila melanura\"), la fainopepla nera (\"Phainopepla nitens\") e gli endemici passero alirossicce (\"Peucaea carpalis\") e passero dalle cinque strie (\"Amphispiza quinquestriata\").\nIl deserto \u00e8 caratterizzato da una notevole variet\u00e0 di rettili, tra cui diverse specie di serpenti a sonagli, il mostro di Gila (\"Heloderma\u00a0suspectum\") e la tartaruga del deserto (\"Gopherus\u00a0agassizii\"). Altre specie presenti sono la lucertola verde spinosa (\"Sceloporus\u00a0malachiticus\") e la lucertola cornuta del Texas (\"Phrynosoma\u00a0cornutum\").\nConservazione.\nLa preoccupazione destata dall'espansione urbanistica delle citt\u00e0 di Phoenix e di Tucson verso il deserto ha fatto s\u00ec che il 17 gennaio 2001, una porzione di 2.008\u00a0km\u00b2 di deserto venisse dichiarata Monumento nazionale. L'area interessata comprende anche due parchi naturali protetti: il \"Joshua Tree National Park\" ed il \"Saguaro National Park\"."}
{"id": "672224", "revid": "61051", "url": "https://it.wikipedia.org/wiki?curid=672224", "title": "Tyrolean Airways", "text": "La Tyrolean Airways, nome completo Tiroler Luftfahrt GesmbH, in passato nominata Austrian Arrows come ramo regionale della Austrian Airlines, era una compagnia aerea con base ad Innsbruck in Austria ed era membro insieme la compagnia di bandiera Austrian Airlines e della compagnia charter Lauda Air del Gruppo Austrian Airlines, con 130 destinazioni in 66 paesi, e di Star Alliance.\n\u00c8 stata la principale compagnia regionale austriaca che ha operato voli domestici ed internazionali da e per gli aeroporti austriaci.\nDal luglio 2012 in seguito al programma di salvataggio ha preso in carico tutte le operazioni della compagnia di bandiera austriaca, servendo destinazioni regionali, internazionali ed intercontinentali come major network carrier.\nLa sua base era situata all'aeroporto di Innsbruck-Kranebitten con hub presso l'aeroporto di Vienna-Schwechat.\nNel luglio 2012, tutte le operazioni della compagnia madre Austrian Airlines, sono state inglobate nella Tyrolean Airways.\nDal 2015 la Tyrolean Airways \u00e8 stata di nuovo inglobata in Austrian Airlines cessando tutte le attivit\u00e0.\nStoria.\nLa compagnia fu fondata nel 1978 come \"Aircraft Innsbruck\" da Gernot Langes-Swarovski e Christian Schwemberger-Swarovski. Assunse il nome di Tyrolean Airways quando iniziarono i servizi regolari il 1\u00ba aprile 1980.\nLa compagnia \u00e8 stata acquisita da Austrian Airlines nel marzo 1998. Nel 2003 per uniformare il marchio al gruppo venne rinominata \"Austrian Arrows\". Le operazioni della compagnia continuarono ad essere comunque prese indipendentemente dalla base di Innsbruck da tirolesi.\nNel 2011 aveva circa 1.100 impiegati.\nDal luglio 2012, la Tyrolean Airways ha preso in carico tutte le operazioni della Austrian Airlines, inglobando circa 2900 dipendenti tra piloti ed assistenti di volo Austrian, oltre a tutti gli aeromobili del Austrian Airlines Group.\nQueste misure sono state intraprese in un progetto di riduzione dei costi del gruppo Austrian.\nMentre tutte le operazioni verranno armonizzate sotto marchio Austrian, tutti i voli, personale e flotta fanno capo a Tyrolean Airways, inoltre entro la fine del 2012 scomparir\u00e0 il marchio \"Austrian Arrows\" ritornando al brand \"Tyrolean Airways\".\nLa \"Tyrolean Airways\" \u00e8 stata l'unica compagnia aerea ad effettuare regolari voli presso il pericoloso aeroporto di Courchevel, a quota 2006 metri.\nFlotta.\nLa flotta della Tyrolean Airways (trasferita alla Austrian Airlines nel 2015) includeva i seguenti velivoli (dicembre 2013):\nTutti gli aeromobili sono operati sotto al marchio \"Austrian\"."}
{"id": "672225", "revid": "729019", "url": "https://it.wikipedia.org/wiki?curid=672225", "title": "Stazione di Bari Ceglie-Carbonara", "text": "La stazione di Bari Ceglie-Carbonara \u00e8 la stazione ferroviaria situata tra i due quartieri di Bari, Ceglie del Campo e Carbonara.\nLa piccola stazione si trova sulla linea Bari\u2013Casamassima\u2013Putignano delle Ferrovie del Sud Est.\nStruttura ed impianti.\nIl fabbricato viaggiatori \u00e8 a due piani, entrambi interdetti al pubblico. L'edificio \u00e8 in muratura ed \u00e8 tinteggiato di giallo. L'architettura della struttura \u00e8 molto simile a quella delle stazioni delle Ferrovie dello Stato.\nLa stazione disponeva di uno scalo merci, oggi (2010) smantellato.\nIl piazzale \u00e8 composto dal solo binario di corsa, provvisto di banchina. Fino al 2008 la stazione possedeva anche un binario su tracciato deviato. Tuttavia con gli interventi del 2008, oltre alla ristrutturazione del fabbricato viaggiatori, si \u00e8 anche provveduto all'installazione di due nuove pensiline."}
{"id": "672235", "revid": "339392", "url": "https://it.wikipedia.org/wiki?curid=672235", "title": "Strada Statale 17", "text": ""}
{"id": "672236", "revid": "1305772", "url": "https://it.wikipedia.org/wiki?curid=672236", "title": "SS17", "text": ""}
{"id": "672241", "revid": "1645873", "url": "https://it.wikipedia.org/wiki?curid=672241", "title": "Territorio di Stavropol'", "text": "Il territorio di Stavropol', un kraj della Russia, si estende per la maggior parte sull'altopiano omonimo ai margini settentrionali del Caucaso. Le industrie alimentari, chimiche e meccaniche sono le principali risorse della regione che \u00e8 attraversata dal noto gasdotto che raggiunge Mosca.\nGeografia antropica.\nSuddivisioni amministrative.\n\"Rajon\".\nIl territorio di Stavropol' \u00e8 suddiviso in 26 \"rajon\" (fra parentesi il capoluogo):\nCitt\u00e0.\nI centri abitati del territorio di Stavropol' che hanno lo \"status\" di citt\u00e0 (\"gorod\") sono 19 (in grassetto le citt\u00e0 sotto la diretta giurisdizione regionale e non dipendenti da alcun \"rajon\"):\nInsediamenti di tipo urbano.\nI centri urbani del territorio di Stavropol' che hanno \"status\" di insediamento di tipo urbano sono 7:"}
{"id": "672245", "revid": "1573940", "url": "https://it.wikipedia.org/wiki?curid=672245", "title": "Alcelaphus buselaphus", "text": "L'alcelafo (Alcelaphus buselaphus ) \u00e8 una specie di antilope africana di prateria, descritta per la prima volta da Peter Simon Pallas nel 1766. Gli adulti misurano poco pi\u00f9 di 1\u00a0m al garrese. I maschi pesano 125\u2013218\u00a0kg, e le femmine sono leggermente pi\u00f9 piccole. Il colore del manto varia a seconda della sottospecie, da quello color sabbia dell'alcelafo occidentale a quello quasi nero dell'alcelafo di Swayne. Le corna sono presenti in entrambi i sessi; misurano 45\u201370\u00a0cm di lunghezza, e la loro forma varia moltissimo da una sottospecie all'altra. Gli alcelafi possono vivere 11-20 anni in natura, e fino a 19 in cattivit\u00e0.\nGli alcelafi sono animali sociali che formano branchi di 20-300 individui. Di indole generalmente tranquilla, gli alcelafi possono diventare aggressivi quando vengono provocati. La loro dieta consiste prevalentemente di erba, alla quale si aggiungono, in ogni periodo dell'anno, piccole quantit\u00e0 di parti verdi e baccelli di erbe del genere \"Hyparrhenia\". L'epoca della riproduzione varia in base alle stagioni, e dipende sia dalla sottospecie che dalla popolazione. Gli alcelafi raggiungono la maturit\u00e0 sessuale a uno o due anni di et\u00e0. Dopo un periodo di gestazione di otto mesi, nasce un unico piccolo. L'alcelafo vive in savane, aree boschive e distese aperte.\nOgnuna delle otto sottospecie di alcelafo ha un differente stato di conservazione. L'alcelafo bubalo \u00e8 stato dichiarato estinto dall'Unione Internazionale per la Conservazione della Natura (IUCN) nel 1994. In passato l'alcelafo era presente in gran parte dell'Africa, ma le varie popolazioni hanno subito un drastico declino a causa della distruzione dell'habitat, della caccia, dell'espansione degli insediamenti umani e della competizione con i bovini domestici per il cibo. L'alcelafo \u00e8 estinto in Algeria, Egitto, Lesotho, Libia, Marocco, Somalia e Tunisia. \u00c8 stato introdotto in Swaziland e Zimbabwe. Costituisce una preda molto ambita per i cacciatori a causa della sua carne molto apprezzata.\nEtimologia.\n\u00abAlcelafo\u00bb \u00e8 l'italianizzazione del termine latino \"Alcelaphus\", a sua volta forma composta derivata dal greco \u1f04\u03bb\u03ba\u03b7, \u00abalce\u00bb, e \u1f14\u03bb\u03b1\u03d5\u03bf\u03c2, \u00abcervo\u00bb. Il nome inglese della specie, \"hartebeest\", deriva invece dall'afrikaans \"hertebeest\". Tale nome gli venne attribuito dai boeri, che avevano notato la sua somiglianza con il cervo. In olandese, la parola \"hert\" significa \u00abcervo\u00bb, e \"beest\" significa \u00abbestia\u00bb. Il termine venne utilizzato per la prima volta nella letteratura sudafricana nel diario \"Daghregister\" dell'amministratore coloniale olandese Jan van Riebeeck nel 1660. Egli scrisse: \u00ab\"Meester Pieter ein hart-beest geschooten hadde\" (Il Signor Pieter [van Meerhoff] aveva abbattuto un alcelafo)\u00bb.\nEvoluzione.\nIl genere \"Alcelaphus\" fece la sua comparsa circa 4,4 milioni di anni fa, in un clade comprendente anche i generi \"Damalops\", \"Numidocapra\", \"Rabaticeras\", \"Megalotragus\", \"Oreonagor\" e \"Connochaetes\". Un'analisi effettuata sulla base di aspetti filogeografici ha suggerito la possibile comparsa della specie nell'Africa orientale. Si ritiene che da l\u00ec essa si sia successivamente diffusa al resto del continente. Le analisi filogenetiche hanno mostrato una prima e pi\u00f9 antica diversificazione genetica avvenuta all'interno delle popolazioni meridionali e settentrionali di alcelafo. La linea evolutiva settentrionale si suddivise a sua volta in due ulteriori lignaggi, orientale e occidentale, probabilmente in seguito all'espansione della fascia di foreste pluviali nell'Africa centrale e alla conseguente contrazione degli habitat di savana durante un periodo di riscaldamento globale. Questi importanti eventi avvenuti durante l'evoluzione dell'alcelafo sono strettamente correlati a fattori climatici, che potrebbero aver giocato un ruolo di primaria importanza nella storia evolutiva della specie. Resti fossili di alcelafo rosso sono stati rinvenuti a Elandsfontein, Cornelia e Florisbad in Sudafrica, nonch\u00e9 a Kabwe in Zambia.\nL'alcelafo \u00e8 ben rappresentato in siti risalenti alle epoche natufiana e neolitica, nonch\u00e9 all'et\u00e0 del bronzo e del ferro. In Israele, resti di alcelafo esposti su terreno aperto sono stati trovati nel Negev e nelle pianure di Shephelah e di Sharon. I fossili pi\u00f9 recenti sono stati rinvenuti a Tel Lachish. In epoca storica la specie era limitata alle distese aperte delle regioni pi\u00f9 meridionali del Levante meridionale. Con tutta probabilit\u00e0 l'alcelafo veniva cacciato in Egitto, e ci\u00f2 potrebbe aver portato alla diminuzione degli esemplari del Levante, separandoli dalla popolazione principale africana.\nTassonomia.\nDescritto per la prima volta dallo zoologo e botanico tedesco Peter Simon Pallas nel 1766, l'alcelafo viene ancora indicato con il suo nome scientifico originario, \"Alcelaphus buselaphus\". \u00c8 l'unica specie del genere \"Alcelaphus\". La specie pu\u00f2 essere suddivisa in tre gruppi principali sulla base della struttura del cranio: il gruppo \"A. b. buselaphus\" (comprendente anche \"A. b. major\"), il gruppo \"A. b. tora\" (comprendente anche \"A. b. swaynei\", \"A. b. cokii\" e \"A. b. lelwel\") e il gruppo \"A. b. lichtensteinii\" (comprendente anche \"A. b. caama\"). Analisi genetiche pi\u00f9 dettagliate indicano una maggiore affinit\u00e0 tra i gruppi \"A. b. buselaphus\" e \"A. b. tora\".\nLa posizione tassonomica dell'alcelafo di Lichtenstein viene discussa da tempo. Gli zoologi Jonathan Kingdon e Theodor Haltenorth lo consideravano una sottospecie di \"A. buselaphus\". Nel 1979, la paleontologa Elisabeth Vrba istitu\u00ec un nuovo genere, \"Sigmoceros\", appositamente per questo alcelafo, basandosi sulle sue maggiori affinit\u00e0 con il genere \"Connochaetes\"; in seguito, nel 1997, fu la stessa studiosa, dopo ulteriori studi, ad accantonare il nuovo genere. L'analisi del DNA mitocondriale non ha riscontrato alcuna prova tale da giustificare l'istituzione di un genere a parte. Nel corso della stessa analisi \u00e8 stato dimostrato che la sottofamiglia degli Alcelafini \u00e8 monofiletica, ed \u00e8 stata scoperta una stretta affinit\u00e0 tra i generi \"Alcelaphus\" e \"Damaliscus\" - sia da un punto di vista genetico che morfologico.\nSottospecie.\nMolti taxa sono stati considerati sintipo di questa specie, e per questo motivo \u00e8 stato necessario stabilire un lectotipo. Le sei specie di alcelafo riconosciute dai vecchi autori sono state successivamente considerate sottospecie, quando si \u00e8 dimostrata possibile l'ibridazione tra alcune di loro. Le sottospecie riconosciute attualmente sono le seguenti:\nL'alcelafo di Jackson, un altro tipo di alcelafo, non ha una posizione tassonomica ben definita. Il primo esemplare noto di questo alcelafo fu quello ospitato allo zoo del Bronx (USA) nel 1913. Viene considerato un ibrido tra l'alcelafo lelwel e quello di Coke. Gli studiosi dell'IUCN/SSC Antelope Specialist Group (ASG) riferiscono che le antilopi nate dagli incroci tra un alcelafo del Kenya e un alcelafo lelwel dell'Uganda sono del tutto identiche nell'aspetto all'alcelafo di Jackson. L'African Antelope Database (1998) considera l'alcelafo di Jackson come un sinonimo dell'alcelafo lelwel. Questo alcelafo \u00e8 presente nelle zone dove gli areali dell'alcelafo lelwel e di Coke si sovrappongono - nel Kenya occidentale e nel distretto di Karamoja (Uganda nord-occidentale). A ovest del Nilo \u00e8 rimpiazzato dall'alcelafo lelwel.\nGenetica e ibridi.\nSia nell'alcelafo rosso che nelle popolazioni di alcelafo di Swayne del santuario naturale di Senkele e del parco nazionale di Nechisar \u00e8 stato riscontrato un alto grado di variabilit\u00e0 genetica. Anche tra le popolazioni di alcelafo di Swayne, quelli del santuario naturale di Senkele hanno mostrato una maggiore diversit\u00e0 genetica di quelli del parco nazionale di Nechisar. Molti aplotipi mitocondriali e alleli microsatelliti presenti con elevata frequenza tra gli esemplari di Senkele non erano presenti tra gli individui di Nechisar. Per questo motivo, i programmi di conservazione e riproduzione devono tenere conto di questo aspetto allo scopo di mantenere pura la diversit\u00e0 genetica di queste popolazioni.\nIl numero diploide di cromosomi nell'alcelafo \u00e8 40. \u00c8 risultata possibile la nascita di un maschio sterile frutto dell'ibridazione tra un alcelafo rosso e un blesbok (\"Damaliscus pygargus\"), il cui numero diploide di cromosomi \u00e8 38. Si ritiene che la sterilit\u00e0 dell'ibrido sia dovuta a problemi nella segregazione incorsi durante la meiosi. Altre possibili cause tirate in ballo per spiegare questa disfunzione sono l'azoospermia e un numero inferiore di cellule germinali nella sezione trasversale dei tubuli seminiferi.\nDue forme ibride frutto di incrocio tra diverse sottospecie vengono riconosciute da alcune agenzie organizzatrici di battute di caccia grossa.\nDescrizione.\nL'alcelafo \u00e8 alto poco pi\u00f9 di 1\u00a0m al garrese, e misura 150\u2013245\u00a0cm di lunghezza. Le femmine pesano 116\u2013185\u00a0kg, i maschi 125\u2013218\u00a0kg. La coda, lunga 30\u201370\u00a0cm, termina con un ciuffo nero. Le altre caratteristiche principali dell'alcelafo sono le lunghe zampe (che presentano spesso macchie nere), il collo breve e le orecchie appuntite. Oltre che per la lunga faccia, l'alcelafo si pu\u00f2 distinguere da altre antilopi anche per il grande petto e per la schiena molto inclinata, pi\u00f9 alta alla regione del garrese che alla groppa. Pu\u00f2 vivere 11-20 anni in natura e fino a 19 anni in cattivit\u00e0. L'alcelafo condivide alcune caratteristiche fisiche con i damalischi (genere \"Damaliscus\"), quali la faccia stretta e allungata, la forma delle corna, la consistenza e la colorazione del mantello e il ciuffo terminale di peli della coda. Lo gnu, invece, ha cranio e corna pi\u00f9 specializzate rispetto all'alcelafo.\nIl manto \u00e8 generalmente breve e lucente. La sua colorazione varia a seconda della sottospecie; il grosso alcelafo occidentale ha un manto chiaro e uniforme, color bruno-sabbia, mentre quello dell'alcelafo tor\u00e0 \u00e8 scuro. L'alcelafo rosso, come indica il nome, ha un manto completamente di questo colore. L'alcelafo di Coke \u00e8 fulvo-rossastro sulle regioni superiori e di colore pi\u00f9 chiaro su quelle inferiori. L'alcelafo lelwel \u00e8 bruno-rossastro. Nell'alcelafo di Lichtenstein le regioni superiori sono bruno-rossastre, ma i fianchi sono marroncini e il posteriore biancastro. Presenta inoltre strisce scure sulle zampe anteriori. Gli alcelafi di Swayne e tor\u00e0 sono molto simili nell'aspetto, ed entrambi possiedono testa piccola, manto scuro e corna simili. L'alcelafo di Swayne \u00e8 il pi\u00f9 piccolo dei due e ha corna leggermente pi\u00f9 corte e pesanti. I peli che ricoprono il corpo, di trama fine, sono lunghi circa 25\u00a0mm. L'alcelafo possiede ghiandole preorbitali con un dotto centrale. Esse secernono un fluido maleodorante scuro negli alcelafi di Coke e di Lichtenstein, mentre nell'alcelafo lelwel producono una secrezione incolore.\nIn tutte le sottospecie entrambi i sessi sono muniti di corna, ma quelle delle femmine sono pi\u00f9 sottili. Le corna possono raggiungere 45\u201370\u00a0cm di lunghezza. Esse sono leggermente incurvate all'esterno e, verso la punta, all'interno. Quasi tutta la parte basale delle corna presenta dei caratteristici anelli. La forma delle corna varia da una sottospecie all'altra. L'alcelafo rosso ha corna a forma di \u00abZ\u00bb, mentre quello di Lichtenstein le ha a forma di \u00abS\u00bb spiegazzata. Sia l'alcelafo di Swayne che quello tor\u00e0 hanno corna a forma di lira. Quelle dell'alcelafo lelwel sono spesse e a forma di \u00abV\u00bb e quelle dell'alcelafo di Coke sono corte, spesse e a forma di parentesi. L'alcelafo occidentale ha imponenti corna a forma di \u00abU\u00bb. Le corna vengono usate per difendersi dai predatori e nei combattimenti tra maschi per il predominio durante la stagione degli amori.\nL'alcelafo mostra un dimorfismo sessuale poco marcato, in quanto entrambi i sessi possiedono le corna e hanno dimensioni simili. Il grado di dimorfismo sessuale varia a seconda della sottospecie. I maschi pesano l'8% in pi\u00f9 delle femmine negli alcelafi di Swayne e di Lichtenstein, e il 23% in pi\u00f9 nell'alcelafo rosso. Nel corso di uno studio, il maggiore dimorfismo \u00e8 stato riscontrato nel peso del cranio. Nel corso di un altro studio, la durata della stagione degli amori \u00e8 risultata correlata con l'altezza dei peduncoli (le strutture ossee sulle quali crescono le corna) e il peso del cranio, nonch\u00e9 con la circonferenza delle corna.\nBiologia.\nCome la maggior parte delle antilopi, l'alcelafo \u00e8 un animale diurno. Pascola di primo mattino e nel tardo pomeriggio, e riposa all'ombra durante le ore pi\u00f9 calde del giorno. \u00c8 un animale sociale, e forma branchi composti anche da 300 esemplari. Le mandrie pi\u00f9 numerose si incontrano nei luoghi maggiormente ricchi di erba. Il branco pi\u00f9 numeroso di cui siamo a conoscenza era composto da 10.000 animali. I membri di un branco possono essere suddivisi in quattro gruppi: maschi adulti territoriali, maschi adulti non territoriali, maschi giovani, e femmine con i piccoli. Le femmine formano gruppi di 5-12 animali, nei quali si possono trovare fino a quattro generazioni di piccoli. Le femmine combattono per il predominio del branco. Litigi tra maschi e femmine sono comuni. A tre o quattro anni di et\u00e0, i maschi possono cercare di ottenere la supremazia su un territorio e un branco di femmine. Un maschio residente difende il proprio territorio e pu\u00f2 attaccare i suoi simili se viene provocato. Il maschio marca i confini del territorio con cumuli di escrementi. L'inizio di un combattimento \u00e8 segnato da una serie di movimenti della testa e di posture, nonch\u00e9 dalla deposizione di escrementi in apposite pile. Gli avversari si lasciano cadere sulle ginocchia e, dopo essersi colpiti con la testa, iniziano a lottare, con le corna incastrate. Ognuno cerca di piegare la testa dell'avversario da un lato per pugnalare il collo e le spalle con le corna. I maschi generalmente perdono il controllo del proprio territorio dopo sette od otto anni. Il caso documentato di un alcelafo che ha dato una testata a un ciclista \u00e8 stato interpretato come un comportamento territoriale.\nDurante il pascolo, un esemplare rimane di guardia, spesso salendo su un termitaio per poter spingere lo sguardo pi\u00f9 lontano. Nei momenti di pericolo, tutto il branco fugge disponendosi in fila indiana non appena il primo esemplare inizia a correre. L'alcelafo \u00e8 pi\u00f9 vigile e cauto di altri ungulati. Gli alcelafi adulti vengono predati da leoni, leopardi, iene e licaoni; ghepardi e sciacalli catturano solamente i giovani. Sia gli alcelafi che i damalischi producono deboli brontolii e grugniti. L'alcelafo utilizza i cumuli di escrementi come segnale olfattivo e visivo. I branchi migrano solamente nei periodi di estrema necessit\u00e0, come durante calamit\u00e0 naturali e siccit\u00e0. L'alcelafo \u00e8 il pi\u00f9 stanziale degli Alcelafini. Consuma inoltre minori quantit\u00e0 di acqua e ha il tasso metabolico pi\u00f9 basso di tutti i membri della sottofamiglia.\nParassiti.\nDall'alcelafo sono stati isolati vari parassiti. Un alcelafo rosso del parco nazionale Kalahari Gemsbok ospitava specie di \"Cooperia\", \"Impalaia nudicollis\", \"Parabronema\" e \"Trichostrongylus\". In nove alcelafi di Lichtenstein furono ritrovati esemplari di Estrini. Larve appartenenti ai generi \"Gedoelstia\", \"Oestrus\" e \"Kirkioestrus\" vennero isolate dalle cavit\u00e0 nasali e dai seni paranasali. Nella testa di un unico animale venne rinvenuto un massimo di 252 larve, ma non venne riscontrata nessuna patogenicit\u00e0. A Gobabis (Africa sud-occidentale) venne trovato un alcelafo rosso infestato da lunghi vermi sottili. Questi furono battezzati \"Longistrongylus meyeri\" in onore del loro scopritore, T. Meyer, e classificati nel genere \"Longistrongylus\". In un altro caso, un alcelafo rosso era colpito da una teileriosi dovuta a parassiti di \"Rhipicephalus evertsi\" e del genere \"Theileria\". I parassiti dell'alcelafo si possono rinvenire anche in gazzelle e gnu. A sud del Sahara, l'alcelafo pu\u00f2 essere infestato da \"Loewioestrus variolosus\", \"Gedoelstia cristata\" e \"G. hassleri\". Le ultime due specie possono causare gravi patologie come la \u00abmalattia degli occhi sporgenti\u00bb, che pu\u00f2 portare a encefaliti. Negli anni sessanta, \"Robustostrongylus aferensis\", un nematode dell'abomaso, venne scoperto in un \"kongoni\" dell'Uganda. Nematodi come \"Haemonchus contortus\", \"Trichostrongylus axei\" e \"Cooperia curticei\", cestodi come \"Moniezia expansa\", \"Avitellina centripunctata\" e \"Stilesia globipunctata\" e paramfistomi come \"Setaria labiato-papillosa\" sono stati rinvenuti nel tratto digerente di un alcelafo occidentale.\nAlimentazione.\nGli alcelafi sono erbivori, e la loro dieta consiste prevalentemente di erba. In uno studio effettuato nel Nazinga Game Ranch in Burkina Faso si \u00e8 scoperto che la struttura del cranio dell'alcelafo facilita l'acquisizione e la masticazione di cibi altamente fibrosi. Rispetto all'antilope roana, l'alcelafo \u00e8 meglio adattato per procurarsi e masticare la scarsa ricrescita di erbe perenni nei periodi in cui il foraggio \u00e8 meno disponibile. L'erba costituisce generalmente almeno l'80% della dieta dell'alcelafo, ma durante la stagione secca, da ottobre a maggio, tale valore pu\u00f2 salire fino a oltre il 95%. Il \"Jasminium kerstingii\" fa parte della dieta dell'alcelafo all'inizio della stagione delle piogge. Tra le due stagioni, gli alcelafi si nutrono soprattutto di erba del genere \"Culms\". In ogni periodo dell'anno consumano piccole quantit\u00e0 di parti verdi e baccelli di erbe del genere \"Hyparrhenia\". L'alcelafo pu\u00f2 digerire una maggiore quantit\u00e0 di cibo rispetto ad altri bovidi. Nelle aree dove l'acqua \u00e8 scarsa, pu\u00f2 mangiare meloni, radici e tuberi.\nIn uno studio volto a stabilire la selettivit\u00e0 alimentare di gnu, zebra e alcelafo di Coke, quest'ultimo \u00e8 risultato essere il pi\u00f9 selettivo. Tutti e tre gli animali preferivano la \"Themeda triandra\" al \"Pennisetum mezianum\" e alla \"Digitaria macroblephara\". Durante la stagione secca veniva consumato un numero maggiore di specie di erba rispetto alla stagione delle piogge.\nRiproduzione.\nGli alcelafi possono accoppiarsi in ogni periodo dell'anno. Dei picchi possono essere influenzati dalla disponibilit\u00e0 di cibo. Sia i maschi che le femmine raggiungono la maturit\u00e0 sessuale a uno o due anni di et\u00e0. La riproduzione varia a seconda della sottospecie e della popolazione nel periodo degli accoppiamenti. Gli accoppiamenti hanno luogo nei territori difesi da un singolo maschio, per lo pi\u00f9 in aree aperte degli altopiani o su crinali. I maschi possono combattere ferocemente per il predominio. Il maschio dominante annusa i genitali della femmina e, se essa \u00e8 in estro, la segue. Talvolta una femmina sventola leggermente la coda per segnalare che \u00e8 in calore. Il maschio cerca di bloccare la strada alla femmina. Quando essa si ferma, consente al maschio di montarla. L'accoppiamento avviene in modo rapido, e spesso viene ripetuto, anche due o pi\u00f9 volte al minuto. In questo periodo ogni intruso viene cacciato via. Nei branchi numerosi, la femmina si accoppia con vari maschi. La gestazione dura circa 240 giorni, trascorsi i quali nasce un unico piccolo. Il neonato pesa circa 9\u00a0kg. Le femmine partoriscono nella boscaglia, diversamente da quelle degli gnu, che partoriscono in gruppo nelle pianure. Il piccolo \u00e8 svezzato a quattro mesi. I giovani maschi accompagnano la madre per due anni e mezzo, pi\u00f9 a lungo di altri Alcelafini.\nDistribuzione e habitat.\nGli alcelafi abitano in savane aride e praterie boscose, e spesso si spostano verso aree pi\u00f9 aride dopo le precipitazioni. Tollerano maggiormente le aree boschive di altri Alcelafini, e spesso si incontrano ai margini delle foreste. Sul Monte Kenya sono stati trovati alcelafi fino a 4000\u00a0m di quota. L'alcelafo rosso \u00e8 noto per spostarsi su vaste aree, e le femmine vagabondano su territori di oltre 1000\u00a0km\u00b2, mentre i territori dei maschi misurano circa 200\u00a0km\u00b2 di estensione. Nel parco nazionale di Nairobi (Kenya) le femmine occupano territori individuali di 3,7-5,5\u00a0km\u00b2, che non sono associati in modo particolare con alcun gruppo di femmine. In media i territori delle femmine sono grandi abbastanza da includere perfino quelli di 20-30 maschi.\nIn passato l'alcelafo era molto diffuso in Africa. Il numero di esemplari \u00e8 diminuito drasticamente a causa della distruzione dell'habitat, della caccia, dell'espansione degli insediamenti umani e della competizione per il cibo con i bovini domestici. Le dimensioni delle varie sottospecie erano correlate con la produttivit\u00e0 dell'habitat e con le precipitazioni. L'alcelafo \u00e8 presente in Angola, Benin, Botswana, Burkina Faso, Camerun, Repubblica Centrafricana, Ciad, Repubblica Democratica del Congo, Eritrea, Etiopia, Gambia, Ghana, Guinea, Guinea-Bissau, Costa d'Avorio, Kenya, Mali, Namibia, Niger, Nigeria, Senegal, Sudafrica, Sudan, Sudan del Sud, Tanzania, Togo e Uganda. \u00c8 estinto in Algeria, Egitto, Lesotho, Libia, Marocco, Somalia e Tunisia, ed \u00e8 stato introdotto in Swaziland e Zimbabwe. Gli areali delle varie sottospecie di alcelafo differiscono molto tra di loro. Dopo essere stato reintrodotto in aree protette e fattorie, l'alcelafo rosso \u00e8 divenuto molto diffuso, ed \u00e8 l'unico alcelafo con una popolazione in aumento. \u00c8 diffuso in quasi tutta l'Africa meridionale. Tutte le sottospecie di alcelafo, tranne l'alcelafo rosso (con una popolazione in aumento) e l'alcelafo di Lichtenstein (con una popolazione stabile), sono in diminuzione, e tre di esse sono in pericolo di estinzione: l'alcelafo tor\u00e0, il lelwel e quello di Swayne. L'alcelafo tor\u00e0 \u00e8 confinato all'Eritrea e all'Etiopia, l'alcelafo di Swayne a quattro aree protette, e l'alcelafo lelwel a poche aree protette.\nConservazione.\nCiascuna sottospecie di alcelafo viene classificata sotto un differente stato di conservazione dall'Unione Internazionale per la Conservazione della Natura (IUCN). Tuttavia, nel complesso, la specie viene classificata tra quelle a \u00abrischio minimo\u00bb. L'alcelafo rosso \u00e8 quello pi\u00f9 diffuso, e dopo la sua reintroduzione in aree protette e private il numero di esemplari \u00e8 in aumento. Classificato tra le specie a \u00abrischio minimo\u00bb, la sua popolazione \u00e8 stimata a oltre 130.000 esemplari, diffusi per lo pi\u00f9 nell'Africa meridionale. L'alcelafo bubalo \u00e8 stato dichiarato estinto nel 1994. L'esploratore tedesco Heinrich Barth, nei suoi scritti del 1857, cit\u00f2 le armi da fuoco e l'intrusione degli europei tra le motivazioni alla base della diminuzione del numero di esemplari di questa sottospecie. Scomparve in Tunisia alla fine del XIX secolo e l'ultimo esemplare venne abbattuto tra il 1945 e il 1954 in Algeria.\nL'alcelafo di Coke \u00e8 attualmente classificato tra le specie a \u00abrischio minimo\u00bb. Il numero di appartenenti a questa sottospecie \u00e8 diminuito notevolmente a causa della distruzione dell'habitat, e oggi sono presenti circa 42.000 esemplari nella regione del Mara, nel parco nazionale del Serengeti e nel parco nazionale del Tarangire in Tanzania e nel parco nazionale dello Tsavo orientale in Kenya. La popolazione \u00e8 in diminuzione, e il 70% degli esemplari vive in aree protette. L'alcelafo occidentale \u00e8 considerato \u00abprossimo alla minaccia\u00bb; ne rimangono circa 36.000 esemplari. Pi\u00f9 del 95% degli esemplari vive in aree protette (come il Parco nazionale del Como\u00e9) o nei loro dintorni, ma il numero di individui \u00e8 in diminuzione perfino in queste zone. L'alcelafo di Lichtenstein \u00e8 attualmente considerato a \u00abrischio minimo\u00bb, ed \u00e8 presente in aree protette quali la Riserva di caccia del Selous e allo stato selvatico in Tanzania meridionale e occidentale e nello Zambia.\nLe sottospecie pi\u00f9 minacciate sono l'alcelafo tor\u00e0, lelwel e di Swayne. L'alcelafo tor\u00e0 \u00e8 classificato tra le specie \u00abin pericolo critico\u00bb, dal momento che ne rimangono meno di 250 esemplari adulti. Probabilmente scomparso in Sudan, sopravvive in numero ridotto in Eritrea ed Etiopia. L'alcelafo di Swayne \u00e8 classificato tra le specie \u00abin pericolo\u00bb, ma rischia di essere riclassificato tra quelle \u00abin pericolo critico\u00bb. Ne rimangono in tutto meno di 600 esemplari, tra cui circa 250 esemplari adulti, confinati in quattro aree protette principali: il santuario naturale di Senkele, il parco nazionale di Nechisar, il parco nazionale d'Awash e il parco nazionale di Mazie. Gli alcelafi di Senkele sono costretti a competere con gli animali domestici del popolo Oromo. Uno studio effettuato nel parco nazionale di Nechisar nel 2009 e 2010 ha indicato il notevole incremento del bestiame degli Oromo (aumentato del 49,9% e del 56,5% nel 2006 e nel 2010, rispettivamente), lo sfruttamento illegale di risorse naturali e la perdita dell'habitat come maggiori minacce per la sopravvivenza delle popolazioni di alcelafi di Swayne ivi presenti. L'alcelafo lelwel \u00e8 considerato \u00abin pericolo\u00bb, e il numero di esemplari \u00e8 diminuito notevolmente dagli anni ottanta, quando se ne contavano oltre 285.000. All'epoca era diffuso prevalentemente nella Repubblica Centrafricana e nell'attuale Sudan del Sud. Oggi ne rimangono meno di 70.000. Questo alcelafo \u00e8 presente in alcune zone dell'Omo meridionale, in Etiopia.\nImportanza economica.\nGli alcelafi sono prede molto popolari tra gli appassionati di caccia grossa e di trofei a causa della loro carne, che \u00e8 molto apprezzata. Pacchetti di viaggio per la caccia all'alcelafo sono disponibili online. L'alcelafo \u00e8 facile da cacciare a causa della sua visibilit\u00e0. In uno studio effettuato sugli esemplari abbattuti, tenendo conto del luogo e del sesso degli animali, il peso medio di carne ricavata dai maschi di alcelafo rosso catturati era di 79,3\u00a0kg e quello della carne ricavata dalle femmine di 56\u00a0kg. La carne degli animali provenienti dalla regione di Qua-Qua presentava il maggiore contenuto lipidico - 1,3 g ogni 100 g di carne. Differenze trascurabili vennero riscontrate nelle concentrazioni individuali di acidi grassi, amminoacidi e sali minerali. Lo studio consider\u00f2 la carne di alcelafo molto sana, dal momento che presentava un rapporto tra acidi grassi polinsaturi e saturi di 0,78, leggermente superiore allo 0,7 raccomandato.\nNel corso di uno studio del 2013 sono stati analizzati campioni di carne di selvaggina in vendita in supermercati, all'ingrosso e in altri punti vendita. Lo studio ha rivelato che alcuni tipi di biltong di \u00abcud\u00f9\u00bb, \u00abantilope saltante\u00bb o \u00abstruzzo\u00bb contenevano in realt\u00e0 carne di alcelafo. Su 146 etichette, 100 presentavano una dicitura erronea, il che ha rivelato un problema importante nell'etichettatura della carne in Sudafrica.\n\u00c8 nota la proverbiale alta vitalit\u00e0 delle specie africane cacciabili, soprattutto nell'ambito delle varie antilopi. L'alcefalo (o \"hartebeest\" come \u00e8 pi\u00f9 comunemente conosciuto in lingua inglese), \u00e8 una delle antilopi pi\u00f9 resistenti ai colpi di arma da fuoco, per cui la sua caccia richiede calibri robusti e non di rado pi\u00f9 colpi per l'abbattimento."}
{"id": "672247", "revid": "767487", "url": "https://it.wikipedia.org/wiki?curid=672247", "title": "Aprile (film)", "text": "Aprile \u00e8 un film del 1998 scritto, diretto e interpretato da Nanni Moretti.\n\u00c8 stato presentato in concorso al 51\u00ba Festival di Cannes.\nTrama.\nIl film si apre con il discorso di Emilio Fede al TG4 per annunciare la vittoria di Silvio Berlusconi alle elezioni politiche del 1994. Nanni Moretti \u00e8 sconcertato dalla vittoria della destra e pensa di girare un documentario a proposito della figura di Berlusconi e sul conflitto d'interessi. Tuttavia il progetto verr\u00e0 accantonato per fare posto ad un musical.\nMa nel 1996 ci saranno le elezioni politiche anticipate e Moretti (che nel frattempo aveva sospeso a tempo indeterminato il musical per mancanza d'idee) ripensa al suo progetto del film politico.\nContemporaneamente la moglie gli rivela di essere incinta e da quel momento la vita di Moretti si divide tra il lavoro sul documentario e il figlio a cui dedica tantissimo tempo. Incontra notevoli difficolt\u00e0 professionali e soprattutto personali nel suo nuovo ruolo di padre. Il documentario non verr\u00e0 realizzato in tempo, quindi Moretti abbandona il progetto (anche per via della vittoria della sinistra) e si dedica nuovamente al musical.\nProduzione.\nIl film \u00e8 stato girato principalmente a Roma con alcune scene filmate a Milano, Venezia e Brindisi."}
{"id": "672249", "revid": "124578009", "url": "https://it.wikipedia.org/wiki?curid=672249", "title": "Anser anser", "text": "L'oca selvatica (Anser anser Linnaeus 1758), \u00e8 un uccello, appartenente alla famiglia degli anatidi. \u00c8 talora chiamata \"oca cenerina\" proprio per la caratteristica sfumatura grigio-cenere del suo piumaggio. \u00c8 considerata l'antenata dell'oca domestica europea, le cui penne venivano usate come calamo, volano o dardo per frecce.\nL'oca selvatica \u00e8 diventata molto famosa grazie all'etologo Konrad Lorenz; con essa ha infatti studiato il fenomeno dell'imprinting.\nDescrizione.\n\"Anser anser\" ha una lunghezza di 74\u201384\u00a0cm e una apertura alare di 149\u2013168\u00a0cm.\nL'oca selvatica non presenta un particolare dimorfismo, la femmina \u00e8 leggermente pi\u00f9 piccola del maschio. Ha un piumaggio grigio-marrone, ad eccezione del ventre che \u00e8 bianco.\nAssomiglia all'oca granaiola, da cui si pu\u00f2 distinguere per una sagoma pi\u00f9 massiccia, in particolare nel collo e nel capo. Inoltre le ali presentano un evidente contrasto tra le penne copritrici chiare lungo il bordo anteriore dell'ala, e il resto dell'ala pi\u00f9 scuro.\nLa sottospecie occidentale (\"A. a. anser\") ha un becco arancione, mentre quella orientale (\"A. a. rubrirostris\") ha un becco pi\u00f9 rosa e la coda \u00e8 pi\u00f9 bianca.\nBiologia.\nAlimentazione.\nL'oca selvatica \u00e8 un animale erbivoro, si nutre principalmente di piante acquatiche o palustri, erba, ma anche granaglie e patate.\n\u00c8 attiva durante il giorno, in particolare al mattino e nel tardo pomeriggio: dai dormitori dove gruppi di diversi individui passano insieme la notte, i singoli individui si allontanano di alcuni chilometri in cerca di cibo, per poi ritornarvi nelle ore centrali della giornata o al tramonto. \nRiproduzione.\nL'oca selvatica si riproduce in primavera, generalmente tra marzo e maggio. Il nido, poco profondo, viene costruito con materiale vegetale sul terreno, all'interno di canneti, cespugli, in cavit\u00e0 protette alla base di alberi; generalmente su piccole isole con vegetazione arborea, oppure su zattere di vegetazione lungo i fiumi. La femmina depone 4-6 uova; il maschio collabora ampiamente alla cova, che dura un mese; dopo un altro mese i pulcini sono gi\u00e0 in grado di volare, ma non si allontanano dai genitori fino all'inverno successivo.\nSpostamenti.\nLa maggior parte delle oche selvatiche sono migratrici, soltanto poche popolazioni sono sedentarie o migratrici irregolari.\n\u00c8 una specie molto gregaria, ad eccezione del periodo riproduttivo durante il quale le colonie di oche selvatiche si disperdono su un territorio relativamente grande. Una volta che i pulcini si sono involati, gli stormi si riuniscono in luoghi favorevoli per trascorrere il periodo di muta, che dura circa un mese; successivamente (settembre - novembre) le oche selvatiche partono per la migrazione autunnale verso i luoghi di svernamento, dai quali torneranno all'inizio della primavera (febbraio - marzo).\nDurante gli spostamenti gli stormi formano le classiche \"V\" nel cielo. Questo meccanismo, spostando continuamente l'elemento in testa permette di diminuire la resistenza dell'aria e quindi la fatica.\nDistribuzione e habitat.\nL'oca selvatica \u00e8 tipica di tutti gli ambienti umidi, una volta nidificava ampiamente in tutta Europa, ma l'urbanizzazione ha diminuito fortemente il suo habitat.\nSi riproduce in zone umide con fitta vegetazione, come canneti, lagune, prati umidi o torbiere, in aree di prateria, brughiera, tundra, steppa o anche semi-deserto, dal livello del mare fino ad una quota di 2300 m. I siti di nidificazione sono scelti in base alla vicinanza con potenziali fonti di cibo, come prati o colture di cereali, e all'inaccessibilit\u00e0 da parte di predatori, ad esempio su piccole isole in laghi o lungo la costa.\nPrima della migrazione autunnale e nelle aree di svernamento si pu\u00f2 trovare in paludi, laghi, lagune o pianure coltivate.\n\u00c8 un uccello migratore: si riproduce in Islanda, Gran Bretagna, Scandinavia, Europa centrale, Russia e Cina nord-orientale. Sverna in alcune zone di una fascia che va dal Mediterraneo alla Cina orientale.\nIn Italia sverna, soprattutto in Friuli, Emilia-Romagna e in Maremma, e sono in aumento gli individui che si fermano per nidificare.\nAlcuni esemplari nidificano anche in Francia, in particolare in Alsazia, nella baia della Somme e nel Parco ornitologico del Teich, ma si tratta di popolazioni introdotte.\nTassonomia.\nEsistono due sottospecie di \"Anser anser\":\n\"Anser anser domesticus\" \u00e8 l'oca selvatica addomesticata dall'uomo a scopo di produzione di uova e carne.\nConservazione.\nL'oca selvatica non \u00e8 attualmente a rischio di estinzione. Nell'Europa occidentale la specie sta aumentando e oggi la popolazione globale conta circa un milione di individui. In Asia, invece, la situazione \u00e8 pi\u00f9 preoccupante a motivo della distruzione e dell'alterazione del suo habitat naturale.\nLe minacce principali sono la perdita dell'habitat, dovuto ad esempio a bonifiche di zone umide, il bracconaggio e l'inquinamento."}
{"id": "672253", "revid": "1610933", "url": "https://it.wikipedia.org/wiki?curid=672253", "title": "Oca selvatica", "text": ""}
{"id": "672254", "revid": "1632387", "url": "https://it.wikipedia.org/wiki?curid=672254", "title": "Mot\u00f6rhead (album)", "text": "Mot\u00f6rhead \u00e8 il primo album ufficiale dell'omonima band, pubblicato nel 1977 dalla Chiswick Records.\nIl disco.\nIl 1\u00ba aprile dello stesso anno, i Mot\u00f6rhead, dopo alcuni anni infruttuosi, decidono di fare il loro ultimo concerto al \"London Marquee Club\" di Londra. Avevano chiesto a Ted Carrol, uomo importante dell'etichetta Chiswick Records, di registrare quel concerto per posterit\u00e0. Per\u00f2, anzich\u00e9 il concerto, offr\u00ec alla band l'opportunit\u00e0 di registrare un singolo. Questa era la loro ultima opportunit\u00e0 e registrarono in soli due giorni l'intero disco. L'album permise al gruppo di rimanere insieme, anche se il loro grande successo arriv\u00f2 solo nel 1979, con la pubblicazione dell'album \"Overkill\".\nLe canzoni scelte per l'album furono solamente otto, le quattro restanti della registrazione vennero inserite, tre anni pi\u00f9 tardi, nell'EP \"Beer Drinkers &amp; Hell Raisers\".\nL'omonima title-track, scritta dal leader Lemmy quando militava ancora negli Hawkwind fu scelta come primo singolo.\nL'illustrazione di copertina rappresenta lo \"Snaggletooth\", immagine creata dal grafico Joe Petagno e che in futuro sarebbe diventato il simbolo principale dei Mot\u00f6rhead.\nTracce.\nEdizione 40\u00ba Anniversario.\nNell'edizione rimasterizzata del 2001 sono state aggiunte 5 bonus tracks. La prima \u00e8 la b-side di Mot\u00f6rhead mentre le altre quattro sono inediti provenienti dalle sessioni dell'album stesso che saranno poi inseriti nell'EP \"Beer Drinkers and Hell Raisers\" pubblicato nel 1980. L'edizione per i 40 anni del disco, pubblicata nel 2017, include le 5 tracce bonus dell'edizione del 2001 pi\u00f9 altre 7, per un totale di 12 brani bonus."}
{"id": "672255", "revid": "116757613", "url": "https://it.wikipedia.org/wiki?curid=672255", "title": "CDC 8600", "text": "Il CDC 8600 fu l'ultimo supercomputer progettato da Seymour Cray per la Control Data Corporation.\nConcepito come il \"successore naturale\" dei CDC 6600 e CDC 7600, secondo il progetto doveva essere 10 volte pi\u00f9 veloce del 7600, diventando il supercomputer pi\u00f9 veloce del mercato.\nLo sviluppo ebbe inizio nel 1968 poco dopo la presentazione del 7600 ma quasi subito il progetto si trov\u00f2 ad affrontare molti problemi. Nel 1971 la CDC aveva problemi di liquidit\u00e0 e il progetto era lontano del completamento. Quando la CDC decise di concentrarsi su un altro supercomputer, Cray decise di abbandonare la societ\u00e0, finch\u00e9 nel 1974 l'azienda decise di cancellare il progetto e di presentare la serie CDC STAR-100.\nProgetto.\nI computer degli anni '60 utilizzavano molti componenti discreti (transistor, resistenze, etc) montati su una serie di schede. L'unione di pi\u00f9 schede elettroniche formava un modulo funzionale del sistema. La richiesta di sempre maggior potenza di calcolo aument\u00f2 la complessit\u00e0 delle schede elettroniche. Va tenuto a mente che bastava il malfunzionamento di un singolo componente o una saldatura malfatta per compromettere il funzionamento dell'intero sistema. Cray era noto nel settore per la capacit\u00e0 di progettare schede elettroniche estremamente complesse ma in grado di funzionare. \nPer ottenere macchine veloci era necessario utilizzare schede elettroniche con molti componenti e nel contempo era necessario ridurre la dimensione dei collegamenti in modo da aumentare la frequenza di clock del sistema. Quindi i computer dovevano essere piccoli ma con molti componenti. Per risolvere il problema della velocit\u00e0 la strada pi\u00f9 semplice era aumentare l'integrazione dei componenti, ma allora la tecnologia MOS non aveva la velocit\u00e0 sufficiente per le prestazioni richieste.\nCray risolse il problema creando dei moduli molto complessi per aumentare il numero di componenti utilizzati e collegando in modo molto stretto i moduli per ridurre la lunghezza dei collegamenti e quindi innalzando la frequenza di clock. Nel caso dell'8600 ogni modulo conteneva quattro schede elettroniche sovrapposte di 8 x 6 pollici, lo spessore era paragonabile a quello di un libro grande e consumava circa 3 Kwatt. \nIl modulo di raffreddamento era problematico, il progettista capo del gruppo deposto allo studio della dissipazione termina era Dean Roush, proveniente dalla Amana. Roush inser\u00ec uno spesso foglio di rame nei moduli e all'estremit\u00e0 dei fogli di rame pose il sistema di raffreddamento al freon. Questo increment\u00f2 la complessit\u00e0 del sistema e il peso portandolo a quasi 7\u00a0kg di peso. I moduli erano riuniti in uno ch\u00e2ssis che formava l'intelaiatura del sistema. Il sistema era molto compatto, formava un cilindro di circa 16 pollici alto circa un metro. Il cilindro era installato sull'unit\u00e0 di alimentazione. L'unit\u00e0 di refrigerazione era significativa pi\u00f9 grande del sistema. La struttura del sistema ricorda molto il successivo Cray-2.\nI componenti erano molto pi\u00f9 veloci di quelli utilizzati nei precedenti modelli. La CPU centrale del sistema era basato su tecnologia ECL per migliorarne la velocit\u00e0 che infatti passava dai 27.5 ns del 7600 a 8 ns (125\u00a0MHz), un quadruplicamento della frequenza. La memoria principale era anch'essa migrata alla tecnologia ECL e il sistema veniva progettato con 256\u00a0000 parole (\"megabyte\") come configurazione di fabbrica. La memoria era suddivisa in 64 banchi che memorizzavano 1 singolo bit per banco in modo da avere un tempo di accesso di circa 8 ns pur essendo il tempo di ciclo di circa 250 ns. Un nucleo di memoria ad alta velocit\u00e0 (20 ns) era prevista e questa memoria avrebbe dovuto memorizzare una copia dei dati pi\u00f9 utilizzati.\nCray decise di includere nell'8600 quattro CPU complete che condividevano la memoria principale. Per migliorare le prestazioni del sistema la macchina poteva utilizzare una particolare modalit\u00e0 di funzionamento che faceva eseguire ai processori le stesse istruzioni con dati diversi. Questa tecnica attualmente \u00e8 nota come SIMD, riduce il numero totale di accessi alla memoria dato che una sola istruzione comanda quattro processori. Ogni processore era circa 2.5 volte pi\u00f9 rapido del 7600 e quindi quando tutti e quattro i processori funzionavano in parallelo erano circa 10 volte pi\u00f9 rapidi di una macchina 7600 e sviluppavano circa 100 megaFLOPS.\nL'8600 fu il primo sistema CDC a passare da processori basati su parole ASCII (6 bit) a parole basate su byte (8 bit). I precedenti processori (6600 e 7600) avevano per architetture a 60 bit (6 bit per dieci) mentre l'8600 aveva una parola a 64 bit (8 bit per otto). Come nei precedenti progetti ogni istruzione utilizzava 16 o 32 bit (prima 15 o 30 bit). L'8600 non utilizzava banche di registri A e B come i precedenti progetti e includeva 16 registri generici. I processori periferici dei sistemi 6600/7600 vennero utilizzati quasi immutati per gestire l'I/O del sistema.\nProblemi finanziari.\nNel 1971 la Control Data Corporation, date le alte spese che stava sostenendo per fronteggiare la IBM in una causa legale, invi\u00f2 una nota a tutte le sue divisioni chiedendo una riduzione del 10% degli stipendi per contenere i costi. Cray chiese di esentare la sua divisione per poter rispettare i tempi di consegna dell'8600 ma la direzione rifiut\u00f2 la richiesta. Cray ridusse il suo stipendio al minimo sindacale per tagliare la testa al toro e risolvere il problema.\nNel 1972 sembrava che la leggendaria abilit\u00e0 di Cray nella progettazione fosse venuta meno. L'affidabilit\u00e0 dell'8600 era scarse e non sembrava possibile realizzare una macchina totalmente funzionante. Questa non era una novit\u00e0 nel settore, durante il progetto 6600 Cray dovette lavorare molto sull'affidabilit\u00e0 e il 7600 venne venduto prima che raggiungesse un'affidabilit\u00e0 decente. In questo caso per\u00f2 Cray era pessimista, e contatt\u00f2 il CEO di CDC William Norris per comunicargli che il progetto era giunto a un punto morto e che bisognava riprogettare il sistema da zero. Le finanze della societ\u00e0 non erano solide allora e Norris rispose a Cray di continuare con il progetto corrente.\nNel 1972 Cray decise che non poteva lavorare in queste condizioni e abbandon\u00f2 la CDC per fondare la Cray Research. Nella sua societ\u00e0 abbandono il concetto di multiprocessore ritenendo che il software non sarebbe stato realmente in grado di sfruttare la potenza di calcolo. Cray arriv\u00f2 a questa conclusione dopo il sostanziale fallimento del progetto ILLIAC IV che sebbene sulla carta fosse un sistema molto potente in realt\u00e0 aveva delle prestazioni modeste. \nIl team di progettisti dell'8600 convinse Norris della possibilit\u00e0 di completare il progetto anche senza la gestione di Cray e il team continu\u00f2 il lavoro nel laboratorio di Chippewa. Nel 1974 la macchina non riusciva ancora a funzionare in modo corretto. Intanto il progetto STAR-100 di Jim Thornton aveva raggiunto la maturit\u00e0 necessaria per essere commercializzato quindi il progetto 8600 venne cancellato. Nella applicazione reali lo STAR aveva prestazioni molto inferiori a quelle previste ma comunque divenne il sistema pi\u00f9 veloce sul mercato fino alla commercializzazione del Cray-1 nel 1976. CDC abbandono dopo poco tempo il settore dei supercomputer. La societ\u00e0 cerco di rientrarvi negli anni 80 con l'ETA-10 ma l'iniziativa non ebbe molto successo."}
{"id": "672258", "revid": "123731692", "url": "https://it.wikipedia.org/wiki?curid=672258", "title": "Consiglio di istituto", "text": "Il consiglio d'istituto (abbreviato C.D.I.) \u00e8 uno degli organi collegiali della scuola italiana formato dalle varie componenti interne alla scuola e si occupa della gestione e della trasparenza amministrativa degli istituti scolastici pubblici e parificati statali italiani. Tale organo elabora e adotta atti di carattere generale che attengono all'impiego delle risorse finanziarie erogate dallo Stato, dagli enti pubblici e privati.\nDescrizione.\nIn esso sono presenti:\nIl dirigente scolastico ne fa parte come membro di diritto. Nelle scuole primarie e nelle scuole secondarie inferiori non sono rappresentati gli studenti e i seggi dei genitori sono raddoppiati. Il numero dei componenti varia a seconda del numero di alunni iscritti all'istituto.\nOgni rappresentanza viene eletta all'interno della sua componente mediante consultazioni elettorali regolarmente effettuate all'interno dell'Istituto. Il mandato \u00e8 triennale per i membri docenti, ATA e genitori, annuale per gli studenti. La presidenza del consiglio d'istituto spetta ad un genitore eletto da tutte le componenti del Consiglio con votazione segreta.\nIl consiglio, nel suo seno, esprime mediante elezione una giunta esecutiva, presieduta dal Dirigente scolastico. Essa ha di norma il compito di preparare i lavori del consiglio e di curare la corretta esecuzione delle delibere del consiglio stesso. Pur tuttavia nulla vieta al consiglio di istituto di integrare o prendere iniziative autonome rispetto alle indicazioni della giunta, che peraltro non ha potere deliberante su alcuna materia.\nPer i componenti dell'assemblea non spetta alcun compenso a nessun titolo.\nComposizione.\nNelle scuole con pi\u00f9 di 500 alunni.\nTutti i membri del consiglio di istituto restano in carica per tre anni, al termine dei quali viene indetta la elezione per i docenti, per il personale ATA, per i genitori e per gli studenti della scuola secondaria di secondo grado il rinnovo dei rappresentanti in consiglio di istituto avviene anno per anno, contestualmente alla elezione dei rappresentanti degli studenti in consiglio di classe.\nPoteri.\nIl consiglio d'istituto ha potere decisionale su:\nIl CdI inoltre pu\u00f2 esprimere pareri sull'andamento generale della scuola.\nMansioni, poteri e composizione dei Consiglio di Istituto, sono indicati nel Decreto Legislativo n. 297 del 16 aprile 1994, che sopprime tutti i precedenti provvedimenti in materia (compreso il D.P.R. n.416\u00a01974)."}
{"id": "672259", "revid": "767487", "url": "https://it.wikipedia.org/wiki?curid=672259", "title": "Descanse em Paz", "text": "Descanse em Paz \u00e8 il secondo album studio del gruppo musicale hardcore punk brasiliano dei Ratos de Por\u00e3o, pubblicato nel 1986."}
{"id": "672260", "revid": "1610933", "url": "https://it.wikipedia.org/wiki?curid=672260", "title": "Alcelafo", "text": ""}
{"id": "672261", "revid": "767487", "url": "https://it.wikipedia.org/wiki?curid=672261", "title": "Cada Dia Mais Sujo e Agressivo", "text": "Cada Dia Mais Sujo e Agressivo \u00e8 il terzo album studio del gruppo musicale brasiliano hardcore dei Ratos de Por\u00e3o, pubblicato nel 1987."}
{"id": "672262", "revid": "247222", "url": "https://it.wikipedia.org/wiki?curid=672262", "title": "Dirty and Aggressive", "text": "Dirty and Aggressive \u00e8 la versione in lingua inglese di \"Cada Dia Mais Sujo e Agressivo\", terzo album studio della Hardcore band brasiliana dei Ratos de Por\u00e3o, pubblicato mel 1987."}
{"id": "672264", "revid": "1610933", "url": "https://it.wikipedia.org/wiki?curid=672264", "title": "Gnu striato", "text": ""}
{"id": "672268", "revid": "2016868", "url": "https://it.wikipedia.org/wiki?curid=672268", "title": "Stephenie Meyer", "text": "Ha raggiunto la notoriet\u00e0 grazie alla saga di Twilight, ciclo di quattro romanzi che ha ottenuto un notevole successo commerciale e portato a una saga cinematografica di eguale successo. Grazie all'impatto della sua opera, Meyers \u00e8 stata inserita nella lista del Times riguardante le 100 persone pi\u00f9 influenti del 2008 e nella lista di Forbes delle 100 celebrit\u00e0 pi\u00f9 potenti del 2009.\nBiografia.\nStephenie Meyer nasce a Hartford in Connecticut nel 1973 da Steve e Candy Morgan. Ha una famiglia molto numerosa: due sorelle, Emily e Heidi, e tre fratelli, Jacob, Paul e Seth. All'et\u00e0 di quattro anni si trasferisce a Phoenix, in Arizona dove vive tuttora con i suoi figli e suo marito. Stephenie, di religione mormone, frequenta la \"Brigham Young University\" a Provo, nello Utah, dove ottiene una laurea in letteratura inglese. Incontra il marito Christian in Arizona e si sposa nel 1994. Ora vivono in Arizona insieme ai tre figli: Gabe, Seth ed Eli.\nLa serie di \"Twilight\".\nStephenie Meyer pubblica tra il 2005 e il 2008 la \"Saga di Twilight\", un ciclo di romanzi di genere paranormal romance che tratta le avventure di Isabella Swan, un'adolescente che si trasferisce da Phoenix a Forks nello stato di Washington e si innamora di un vampiro chiamato Edward Cullen.\nLa Saga \u00e8 composta da quattro romanzi:\nDopo la pubblicazione di \"Breaking Dawn\", Stephenie Meyer cominci\u00f2 a lavorare a \"Midnight Sun\", romanzo in cui avrebbe ripreso la trama di \"Twilight\" dal punto di vista di Edward Cullen. Alcuni capitoli del libro, ancora in corso d'opera, furono per\u00f2 lasciati trapelare sul web e l'autrice interruppe la scrittura del romanzo.\nNel 2007 negli Stati Uniti viene pubblicata la raccolta \"Prom Nights from Hell\", \"Raccolta di storie di brutte notti del ballo studentesco con effetti sovrannaturali\", la quale contiene una breve storia di Stephenie Meyer. Le altre autrici che hanno contribuito a questo progetto sono Meg Cabot, Kim Harrison, Michele Jaffe e Lauren Myracle. Il 17 aprile 2009 la raccolta viene pubblicata in Italia con il nome \"Danze dall'inferno\".\nIl 30 marzo 2010 Stephenie Meyer dichiara dal suo sito ufficiale che il 5 giugno dello stesso anno uscir\u00e0 negli Stati Uniti una novella riguardante la saga di Twilight intitolata \"The Short Second Life of Bree Tanner\". In precedenza aveva pianificato di inserire la storia di Bree nella guida ufficiale della saga, ma con sua sorpresa la storia era diventata di circa 200 pagine e quindi troppo lunga per essere inserita nella guida ufficiale della saga di Twilight. In Italia \u00e8 stata pubblicata l'8 giugno 2010 da Fazi Editore nella collana \"Lain\" con il titolo \"La breve seconda vita di Bree Tanner\". Il libro (in lingua originale) \u00e8 stato pubblicato il 5 giugno 2010, ed \u00e8 stato disponibile gratuitamente tra il 7 giugno e il 5 luglio sul sito ufficiale.\nNel 2015 pubblica \"\": la storia \u00e8 la stessa di Twilight ma i personaggi cambiano sesso. La storia \u00e8 raccontata, quindi, dall'umano Beau (corrisponde al maschile di Bella).\nNel maggio 2020 \u00e8 stata annunciata la pubblicazione dell'inedito \"Midnight Sun\" per l'agosto dello stesso anno.\nSerie di \"The Host\".\nNel 2008 Stephenie Meyer pubblica \"L'ospite\" (\"The Host\" in lingua originale) il suo primo romanzo completo a non avere per protagonisti i personaggi della saga di Twilight. Il libro, che ha esordito al numero 1 nella classifica dei best seller stilata dal New York Times ed \u00e8 rimasta in tale lista per 26 settimane, narra le avventure di Wanda, un'anima inserita all'interno del corpo mortale di Melanie da una razza aliena che mira a possedere completamente la razza umana in modo da cessarne l'indole ostile e bellicosa. \u00c8 stato gi\u00e0 annunciato dalla scrittrice che il sequel, gi\u00e0 quasi terminato, si intitoler\u00e0 \"The Seeker\", mentre un eventuale terzo libro ancora da scrivere potrebbe intitolarsi \"The Soul\".\nPopolarit\u00e0 e critiche.\nStephenie Meyer ha acquisito un enorme numero di fan grazie ai suoi romanzi incentrati sull'amore tra Isabella Swan ed il vampiro Edward Cullen. I romanzi sono ambientati nella piccola cittadina di Forks, nella penisola di Olympia nello stato di Washington. Grazie a questo e agli omonimi film, la citt\u00e0 di Forks ha ricevuto un'insolita attenzione.\nSono apparsi numerosi fansite con lo scopo di condividere tra i fan l'entusiasmo per Edward e Bella, e per il mondo di vampiri \"moderni\" creati dalla scrittrice. La Meyer stessa inoltre dice di non poter scrivere senza ascoltare la musica e che le sue fonti di ispirazione sono principalmente i Muse (di cui compaiono parecchie citazioni) seguiti da Linkin Park, My Chemical Romance, Coldplay, The All American Rejects, Travis, The Strokes, Brand New, U2, Kasabian, Jimmy Eat World, Weezer.\nPer contro sono nati spontaneamente molti siti internet e gruppi su social network che attaccano duramente l'autrice criticando una inconsistenza letteraria dell'opera, specie se paragonate ad altre opere rivolte allo stesso pubblico giovanile come le saghe di \"Harry Potter\" o il \"Ciclo dell'Eredit\u00e0\". Su questo tema si \u00e8 espresso duramente lo scrittore Stephen King affermando che \"Harry Potter parla di affrontare le proprie paure, trovare la forza interiore, e fare ci\u00f2 che \u00e8 giusto di fronte alle avversit\u00e0. Twilight parla di quanto importante sia avere un fidanzato\".\nAlcune delle critiche pi\u00f9 pesanti vengono dai movimenti femministi che considerano Meyer una scrittrice sessista, secondo queste critiche Bella non rappresenta altro che lo stereotipo arcaico e superato della \"damigella in pericolo\", ovvero una ragazza completamente incapace di risolvere i propri problemi e pi\u00f9 in generale di fare qualsiasi cosa in assenza di una guida (Edward) che l'aiuti. Meyer si \u00e8 difesa da queste critiche sostenendo che sono infondate, in quanto i libri sono incentrati sulle scelte della protagonista e la sua fragilit\u00e0 da \"damigella\" \u00e8 spiegabile in quanto \u00e8 una giovane ragazza alle prese con un mondo nuovo.\nLa Meyer ha guadagnato molti seguaci tra i lettori, sia giovani che adulti, dei suoi romanzi, soprattutto della saga Twilight. Molti \"twihards\" infatti si sono trasferiti nella piccola cittadina di Forks che ha cos\u00ec ricevuto l'attenzione dei fans e che celebra il \"Stephenie Meyer Day\" il 13 settembre, la stessa data di compleanno del personaggio di Bella Swan. Inoltre i fan si esprimono in diversi modi, si vestono come i suoi personaggi, amano scrivere proprie storie ispirate dal romanzo, ma con loro protagonisti, e le pubblicano su internet. Infine sono nati gruppi rock aventi Twilight come fonte di ispirazione .\nOpere.\nLibri della Saga di Twilight:\nCameo.\nMeyer ha partecipato al film \"Twilight\" in un cameo, nella scena in cui Bella \u00e8 al tavolo del locale con Charlie: la Meyer appare all'inizio dell'inquadratura del locale, seduta al bancone con indosso una maglia rosso scuro.\nAnche in \"Breaking Dawn parte I\", la prima versione cinematografica dedicata all'ultimo libro della saga, la Meyer compare nella scena del matrimonio dei due protagonisti, interpretando una degli invitati.\nAltre opere.\nNell'aprile 2009, la Meyer ha partecipato a Project Book Babe, un progetto di beneficenza per contribuire a pagare ad un'amica le fatture mediche dopo che le era stato diagnosticato un cancro al seno. La Meyer ha donato molte copie inedite ai lettori e manoscritti originali per l'asta. Nello stesso anno, Stephenie Meyer insieme alla Hobo Skate Society ha messo all'asta uno skateboard a tema di \"The Host\", che ha venduto per 1500 dollari, in seguito devoluti in beneficenza."}
{"id": "672269", "revid": "181699", "url": "https://it.wikipedia.org/wiki?curid=672269", "title": "Comitato di Pest-Pilis-Solt-Kiskun", "text": "Il comitato di Pest-Pilis-Solt-Kiskun (in ungherese \"Pest-Pilis-Solt-Kiskun v\u00e1rmegye\", in latino \"Comitatus Pestiensis et Pilisiensis et Soltensis et Cumania Minor\") \u00e8 stato un antico comitato del Regno d'Ungheria, situato nell'attuale Ungheria centrale. Capoluogo del comitato, il pi\u00f9 esteso del regno, era Budapest.\nIl comitato di Pest-Pilis-Solt-Kiskun confinava con gli altri comitati di Hont, N\u00f3gr\u00e1d, Heves, J\u00e1sz-Nagykun-Szolnok, Csongr\u00e1d, B\u00e1cs-Bodrog, Baranya, Tolna, Albareale, Kom\u00e1rom ed Esztergom. Geograficamente era delimitato a ovest dal Danubio e a est dal Tibisco; comprendeva le citt\u00e0 di Budapest, V\u00e1c e Kecskem\u00e9t.\nIl nome del comitato conteneva riferimenti all'antico comitato di Pilis (l'unica parte del comitato sulla riva destra del Danubio), a quello di Pest (che prendeva il nome dalla citt\u00e0 omonima, oggi parte di Budapest) e alla regione della Piccola Cumania (\"Kiskun\"), che si stende nelle praterie del bassopiano pannonico.\nStoria.\nI comitati di Pest e Pilis, costituiti nel secolo XI rispettivamente sulla riva destra e sinistra del Danubio, vennero poi uniti a formare il centro politico, culturale ed economico dell'Ungheria. La regione di Solt venne poi staccata dal comitato di Fej\u00e9r e fusa col comitato di Pest-Pilis a formare quello di Pest-Pilis-Solt (XVII secolo); ad essi si aggiunse la Piccola Cumania (1876).\nIl comitato rimase sostanzialmente intatto in seguito al Trattato del Trianon, mantenendo la sua estensione per tutta la durata del periodo interbellico e anche in seguito alla proclamazione della Repubblica Popolare d'Ungheria (1949). Per effetto delle riforme amministrative del 1950, il comitato fu smembrato; il suo territorio corrisponde oggi alla provincia di Pest e alla parte nord di quella di B\u00e1cs-Kiskun."}
{"id": "672270", "revid": "287204", "url": "https://it.wikipedia.org/wiki?curid=672270", "title": "RDP ao Vivo", "text": "RDP Ao Vivo \u00e8 un album live della Hardcore band brasiliana dei Ratos de Por\u00e3o."}
{"id": "672274", "revid": "767487", "url": "https://it.wikipedia.org/wiki?curid=672274", "title": "La jena", "text": "La jena (\"The Body Snatcher\"), conosciuto in Italia anche con il titolo La iena - L'uomo di mezzanotte, \u00e8 un film del 1945 diretto da Robert Wise e interpretato da Boris Karloff, Henry Daniell e Bela Lugosi.\nBasato sul racconto \"Il trafugatore di salme\" di Robert Louis Stevenson e agli omicidi avvenuti in Scozia tra il 1827 e il 1828 ad opera dei cosiddetti \"assassini di West Port\", fu adattato per lo schermo da Philip MacDonald e Val Lewton (accreditato come Carlos Keith) e vide due \"icone horror\" come Karloff e Lugosi recitare per l'ottava e ultima volta insieme.\nNel 2001 \u00e8 stato uno dei 400 titoli scelti dall'American Film Institute per essere inclusi tra i cento film pi\u00f9 avvincenti del cinema americano, non riuscendo per\u00f2 a entrare nella classifica finale.\nTrama.\nEdimburgo, 1831. Il dottor MacFarlane divide il suo tempo tra la professione di chirurgo e quella di docente di anatomia. Quando la signora Marsh gli chiede di operare la figlia paraplegica Georgina, il medico \u00e8 costretto a rifiutare a causa dei suoi impegni con l'insegnamento. Durante la notte il dottor Fettes, suo giovane assistente, viene svegliato dal vetturino e trafugatore di tombe John Gray che gli consegna un cadavere da usare durante le lezioni e gli esperimenti. MacFarlane conosce da molto tempo Gray, che il giorno successivo lo minaccia di rivelare il suo oscuro segreto se non si occuper\u00e0 di Georgina. MacFarlane inizialmente acconsente ma in seguito rinnega la promessa di un intervento che ritiene troppo rischioso senza materiale su cui sperimentare. Fettes chiede quindi a Gray di procurargli un cadavere, rimanendo scioccato quando la sera stessa si vede consegnare quello della mendicante che aveva incontrato poco prima. Lo studente pensa che la morte della ragazza sia opera del vetturino ma MacFarlane gli consiglia di non avvisare la polizia e si prepara ad eseguire l'intervento su Georgina.\nL'operazione sembra avere buon esito ma dopo alcuni giorni la bambina non \u00e8 ancora in grado di camminare. Ormai disilluso, MacFarlane va alla locanda per dimenticare il suo fallimento quando si fa vivo Gray, che lo tormenta alludendo di nuovo al misterioso passato che li tiene legati. Pi\u00f9 tardi Gray riceve la visita di Joseph, il domestico di MacFarlane che ha saputo della mendicante uccisa e tenta di estorcergli del denaro in cambio del suo silenzio. Dopo aver finto di cedere al ricatto, Gray lo uccide e pi\u00f9 tardi consegna il suo cadavere al laboratorio di MacFarlane come un \"regalo\". Non pi\u00f9 disposto a tollerare la situazione, il medico decide di chiudere i conti con il vetturino una volta per tutte e dopo avergli offerto invano del denaro per sparire lo uccide e nasconde il corpo nel suo studio.\nNel frattempo Fettes scopre il segreto di MacFarlane grazie alla sua governante e moglie segreta Meg: lui e Gray erano stati coinvolti nelle vicende che avevano visto protagonisti i ladri di cadaveri Burke e Hare e al processo Gray aveva coperto le responsabilit\u00e0 di MacFarlane, che da allora considerava in debito con lui. Pi\u00f9 tardi il giovane medico apprende che l'operazione di Georgina ha avuto successo e corre a dare la buona notizia a MacFarlane che, in preda all'euforia per la morte di Gray, lo convince a profanare una tomba scavata di fresco. I due caricano il cadavere di una donna sulla carrozza ma nel mezzo di una tempesta sulla via del ritorno MacFarlane sente la voce del vetturino che lo schernisce. Ferma la carrozza e ordina a Fettes di scendere per controllare, ma quando questi scopre il corpo quello che il medico vede \u00e8 il volto di Gray. I cavalli scattano spaventati dalla tempesta e fanno finire la carrozza gi\u00f9 da una scogliera. Fettes la raggiunge e accanto al cadavere di MacFarlane scorge quello della donna.\nProduzione.\nIl 18 maggio 1944, dieci giorni dopo aver completato le riprese di \"Al di l\u00e0 del mistero\" di Erle C. Kenton, Boris Karloff decise di lasciare la Universal. Stanco di continuare ad essere associato alla maschera di Frankenstein e deluso dal film appena girato (che avrebbe poi definito \u00abun fritto misto di mostri\u00bb) l'attore inglese tent\u00f2 di rilanciare la sua immagine e firm\u00f2 un contratto per tre film con la RKO Pictures. Dopo il flop del dramma \"Mademoiselle Fifi\", lo studio ne approfitt\u00f2 per far tornare il team del produttore Val Lewton al genere horror, che in passato aveva fruttato i maggiori successi al box office con film come \"Il bacio della pantera\" e \"L'uomo leopardo\".\nIl soggetto venne individuato nel racconto \"Il trafugatore di salme\" di Robert Louis Stevenson, a sua volta ispirato alla vera storia di Burke e Hare, due serial killer scozzesi che tra il 1827 e il 1828 si erano guadagnati da vivere vendendo cadaveri di derelitti a scuole mediche, finendo per essere condannati per l'uccisione di diciotto persone. Lewton ritenne il progetto solo un \"veicolo\" per Karloff e si sent\u00ec privato della libert\u00e0 di realizzare qualcosa di originale e creativo, ci\u00f2 nonostante svilupp\u00f2 una sceneggiatura (usando lo pseudonimo Carlos Keith) partendo da un adattamento dello scrittore Philip MacDonald.\nA Karloff fu affidata la parte del sinistro vetturino John Gray e per aumentare l'attrattiva della nuova produzione lo studio ingaggi\u00f2 anche Bela Lugosi, altro volto noto agli appassionati del brivido per il quale fu creato appositamente il personaggio di Joseph, il sordido domestico del dottor MacFarlane. Ormai nella fase discendente della carriera, Lugosi era anche sofferente per problemi di sciatica e fu relegato ad un ruolo secondario dato che non era in grado di gestire qualcosa di pi\u00f9 impegnativo. \u00abEra piuttosto malato ed era diventato dipendente dai farmaci, non parlava quasi con nessuno\u00bb, ha ricordato in seguito l'attore Robert Clarke che nel film interpreta uno degli studenti di MacFarlane \u00abse ne stava da solo e trascorreva molto del suo tempo sdraiato sulla schiena nel suo camerino. Quando l'assistente alla regia lo chiamava, usciva e faceva il suo lavoro\u00bb. Per il ruolo del dottor MacFarlane venne scelto l'attore britannico Henry Daniell, dopo che erano stati presi in considerazione Albert Dekker, John Emery, George Coulouris, Philip Merivale e Alan Napier, mentre per quello della signora Marsh (la madre di Georgina) la scelta ricadde su Rita Corday che batt\u00e9 la concorrenza di Gwen Crawford e Audrey Long.\nLa regia fu affidata a Robert Wise e per la realizzazione del film fu messo a disposizione un budget di appena $ 125.000. Lewton scrisse una lettera al produttore esecutivo Jack J. Gross chiedendo di aumentare le risorse che riteneva insufficienti anche per un \" B-movie\", tuttavia Gross conferm\u00f2 il budget e invi\u00f2 al vice presidente esecutivo Charles Koerner un promemoria, in cui descrisse le richieste di Lewton con l'annotazione \u00abEccone un'altra dal nostro ragazzo problematico\u00bb.\nLe riprese furono effettuate dal 25 ottobre al 17 novembre 1944 negli studi della RKO a Hollywood, dove vennero impiegate alcune sezioni di set gi\u00e0 usati anni prima nei film \"Notre Dame\" e \"Schiava del male\". Gli esterni della sequenza finale in cui MacFarlane si lancia con la carrozza nella pioggia, realizzati nel Corriganville Movie Ranch di Simi Valley, furono girati dalla seconda unit\u00e0 guidata dal regista canadese Mark Robson.\nDistribuzione.\nIl 13 febbraio 1945 la RKO organizz\u00f2 una proiezione speciale per la stampa che reag\u00ec positivamente, come \"The Hollywood Reporter\" che scrisse: \u00abKarloff interpreta il ruolo del protagonista con un umorismo sardonico che rende doppiamente efficace la sua performance... Henry Daniell offre un ritratto eccezionale e convincente... Bela Lugosi appare brevemente come il sinistro servitore che cade vittima della sua stessa cupidigia... Robert Wise conferisce al film una regia distintiva... per Val Lewton \u00e8 un'altra vetta della sua produzione\u00bb. Il giorno successivo fu mostrato in anteprima a Saint Louis nel Missouri, dove ottenne un ottimo riscontro di pubblico e recensioni che ne preannunciarono il potenziale successo al botteghino.\nIl debutto ufficiale avvenne il 10 maggio a Hollywood, dove il film segn\u00f2 il record d'incassi durante la prima settimana, e il 25 maggio venne proiettato al Rialto Theatre di Broadway a New York.\nHome video.\nIl film \u00e8 stato distribuito per la prima volta in DVD nel 2005 dalla Warner Home Video, in un'edizione che includeva anche \"Ho camminato con uno zombi\" di Jacques Tourneur e nel box set \"Val Lewton Horror Collection\" costituito da 5 DVD, che ha ottenuto una candidatura ai Saturn Awards come \"miglior collezione DVD/Blu-ray\". Il 26 marzo 2019 \u00e8 stato distribuito in formato Blu-ray dalla Shout! Factory.\nCensura.\nPochi giorni dopo la sua distribuzione il film fu \"condannato\" dalla citt\u00e0 di Chicago e dallo stato dell'Ohio e ricevette dalla National Legion of Decency una valutazione \"B\" (moralmente discutibile in alcune parti) a causa della sua eccessiva efferatezza. La RKO riusc\u00ec a superare i tentativi di censura che si stavano estendendo allo Stato di New York, Kansas e Pennsylvania eliminando alcuni particolari considerati particolarmente macabri, soprattutto quelli riguardanti il disseppellimento e la dissezione dei corpi.\nNel Regno Unito la British Board of Film Classification impose l'eliminazione di 7 minuti che includevano tutti i riferimenti a Burke e Hare, i dettagli della scena in cui Gray uccide Joseph, l'intero dialogo tra Gray e Fettes che lo accusa di essere un assassino e alcuni frammenti del finale, dal quale l'immagine di Karloff venne quasi totalmente eliminata. Le sequenze sono state ripristinate solo nel 1998 nell'edizione VHS della 4 Front Video.\nIn Italia, dove fu annunciato con il titolo \"L'uomo di mezzanotte\", il film non riusc\u00ec a superare la prima richiesta di revisione sottoposta alla Direzione generale Cinema del Consiglio dei Ministri che il 27 giugno 1949 espresse parere contrario alla sua proiezione in pubblico. Dopo aver eliminato la sequenza dell'uccisione di Lugosi e cambiato il titolo in \"La jena\" venne richiesta una nuova revisione alla Commissione d'Appello, che il 9 agosto rilasci\u00f2 il nullaosta alla proiezione con il divieto ai minori di 16 anni.\nAccoglienza.\nIncassi.\nIl film incass\u00f2 poco meno di 1,5 milioni di dollari, di cui 900.000 negli Stati Uniti, risultando l'horror di maggior successo tra quelli prodotti fino ad allora dal team di Val Lewton.\nCritica.\nLa rivista \"Variety\" apprezz\u00f2 la prova di Henry Daniell e lo stile di Boris Karloff, la cui interpretazione \u00e8 stata in seguito giudicata la migliore della sua carriera da gran parte della critica. Bosley Crowther del \"New York Times\" defin\u00ec la vena del film \"stantia e meccanica\" al pari di quella del racconto originale mentre lo scrittore e critico cinematografico James Agee scrisse che il film fornisce \u00abun'antologia di brividi e scosse decisamente maligne. L'improvviso sbuffo di un cavallo \u00e8 calcolato per spaventare a morte... e l'ultima sequenza \u00e8 un climax agghiacciante come probabilmente non se ne sono mai visti in un film dell'orrore\u00bb.\nRiconoscimenti.\nNel 1996 ha ricevuto una candidatura al Retro Hugo (Retrospective Hugo Award) per la miglior rappresentazione drammatica in un film uscito nel 1945.\nColonna sonora.\nLe tracce della colonna sonora (\"Main Title\", \"Edinburgh\", \"The First Body\", \"Finale\") sono state pubblicate nel 2000 dall'etichetta Marco Polo in una raccolta di musiche da film di Roy Webb eseguite dall'Orchestra Sinfonica della Radio Slovacca diretta da William T. Stromberg."}
{"id": "672297", "revid": "124377316", "url": "https://it.wikipedia.org/wiki?curid=672297", "title": "Associazione Sportiva Pescina Valle del Giovenco", "text": "LAssociazione Sportiva Pescina Valle del Giovenco, meglio nota come Pescina Valle del Giovenco, \u00e8 stata una societ\u00e0 calcistica italiana con sede nella citt\u00e0 di Pescina, in provincia dell'Aquila.\nFondata nel 2005, si \u00e8 sciolta nel 2010. Nella sua breve esistenza la squadra \u00e8 giunta fino alla Lega Pro Prima Divisione, terzo livello calcistico italiano.\nI colori sociali erano il bianco e il verde e il simbolo era il lupo marsicano. Giocava le partite di casa allo stadio dei Marsi.\nStoria.\nLa fondazione.\nLa societ\u00e0 nasce nel luglio del 2005 a seguito della fusione tra le prime squadre di Aielli e Pescina e il settore giovanile del Sirente di Cerchio e col conseguente mutamento di denominazione sociale del Pescina in \"Pescina Valle del Giovenco\", con questa denominazione non s'intendeva solo rappresentare la citt\u00e0 di Pescina, ma anche la Valle del Giovenco, operazione che comport\u00f2 il cambio dello stemma societario con quello del comune di Aielli e l'adozione del gialloverde come colori sociali (al posto del precedente biancobl\u00f9 del Pescina); rest\u00f2 invariata la sola matricola di iscrizione alla FIGC della squadra pescinese, militante in Eccellenza. Essa si avvarr\u00e0, per quanto riguarda il solo settore giovanile, dell'apporto della Unione Sportiva Cerchio (Seconda Categoria Abruzzese, girone A). Da evidenziare il rapporto di collaborazione instaurato tra il Pescina Valle del Giovenco e la per quel che concerne il settore giovanile, con l'organizzazione di un Punto Juve, il solo presente in Abruzzo.\nIl dilettantismo.\nNella sua prima stagione calcistica la societ\u00e0 ha centrato i play-off regionali vincendoli, approdando cos\u00ec agli spareggi nazionali, dove ha superato prima la Copparese e infine il Voluntas Osio di Sotto, raggiungendo per la prima volta nella sua breve storia la partecipazione al campionato di Serie D. Nella successiva annata 2006-2007 il Pescina Valle del Giovenco milita in Serie D nel girone F e termina il campionato al primo posto, ottenendo la promozione in Serie C2. A fine stagione cambia denominazione in \"Associazione Sportiva Pescina Valle del Giovenco\".\nIl professionismo.\nPer la stagione 2007-2008 la dirigenza del Pescina Valle del Giovenco aveva programmato di fondere la squadra con la , di cambiare colori sociali e stemma, sostituendoli con quelli della societ\u00e0 avezzanese; cambiamenti che avrebbero consentito di disputare le partite interne allo stadio dei Marsi di Avezzano. Sfumata la fusione con l'Avezzano (che nel frattempo ha ceduto il titolo sportivo al Luco Canistro Calcio) si \u00e8 pensato al cambio di denominazione in \"Valle del Giovenco Avezzano\", ma la Lega Calcio ha respinto la richiesta e pertanto il nome della societ\u00e0 \u00e8 rimasto quello originario.\nNell'estate 2007 la Lega ha ammesso in extremis il Pescina Valle del Giovenco a prendere parte al campionato di calcio di Serie C2, nel girone C. Infatti, fino all'ultimo ha tenuto banco il problema dello stadio che ha rischiato di ripercuotersi negativamente sulla societ\u00e0 e avrebbe potuto portare addirittura all'esclusione della squadra dal campionato (cos\u00ec come \u00e8 avvenuto per il , il e, nel luglio 2006, alla ). Il Pescina Valle del Giovenco \u00e8 stata l'unica societ\u00e0 di Serie C (tra quelle i cui stadi non erano a norma) a non aver presentato alla Lega un progetto per eseguire i lavori di ristrutturazione, ampliamento e messa a norma dello stadio Alfredo Barbati di Pescina. La causa \u00e8 stato il mancato accordo tra il comune (proprietario dello stadio) e la societ\u00e0 calcistica per la ripartizione delle spese di ristrutturazione, ampliamento e messa a norma da effettuare allo stadio. Pertanto la Lega Calcio, pur ammettendo il Pescina Valle del Giovenco al campionato di calcio di Serie C2, ha deciso inizialmente che tutte le gare interne si sarebbero dovute disputare a porte chiuse al campo sportivo Barbati; ma il 26 settembre del 2007, il presidente della Federazione Italiana Giuoco Calcio, Giancarlo Abete, ha concesso la deroga straordinaria per giocare le partite casalinghe nello stadio dei Marsi di Avezzano per la stagione 2007-2008.\nA novembre 2007 \u00e8 stato siglato l'accordo di sponsorizzazione tra il Pescina Valle del Giovenco e il comune di Avezzano, pertanto la squadra porta impresso sulle casacche la scritta \"Citt\u00e0 di Avezzano\"; la societ\u00e0 ha cambiato al contempo le proprie maglie adottando il bianco e il verde, colori storici del calcio avezzanese: un ulteriore tentativo per identificare la Valle del Giovenco come la squadra di calcio di Avezzano, in attesa di trasferirvi definitivamente la squadra. La stagione calcistica 2007-2008 si conclude con l'eliminazione al primo turno dai play-off per la promozione in Serie C1 ad opera del . La Valle del Giovenco, classificatasi al secondo posto al termine della stagione regolare, nonostante il vantaggio del miglior piazzamento \u00e8 sconfitta dal Celano.\nLa societ\u00e0, nel luglio 2008, ha inoltrato alla FIGC richiesta, secondo la normativa vigente, per il cambio di denominazione in \"FC Avezzano VdG\" e per il trasferimento della sede sociale ad Avezzano. A seguito della variazione delle norme della Federazione riguardante i campi da gioco delle squadre professionistiche, modificate nel maggio del 2008, essa ha continuato a disputare le proprie gare interne presso lo Stadio dei Marsi di Avezzano senza bisogno di deroghe speciali ed utilizzando l'inadatto campo sportivo di Pescina solo per gli allenamenti della prima squadra e per le partite delle squadre giovanili.\nLa stagione 2008-2009 vede la Valle del Giovenco per il secondo anno consecutivo nel girone C della Lega Pro Seconda Divisione. Essa ha concluso il campionato in quarta posizione alle spalle di , e , precedendo l'. Nelle semifinali play-off per la promozione in Lega Pro Prima Divisione ha eliminato i catanzaresi, e nella finale i gelesi, venendo promossa, per la prima volta nella sua storia, in Prima Divisione. Il successivo campionato 2009-2010, il primo e unico in questa categoria per il club, non va come previsto e, dopo vari cambi di panchina, la Valle del Giovenco non riusc\u00ec a salvarsi, retrocedendo ai play-out contro il per via del peggior piazzamento in classifica.\nLo scioglimento.\nLa squadra non si \u00e8 iscritta al torneo di Lega Pro Seconda Divisione 2010-2011 per l'accumulo di molti debiti ed \u00e8 stata quindi radiata; in vista della stagione 2010-2011, la societ\u00e0 aveva peraltro nuovamente cercato di cambiare denominazione in \"FC Avezzano VdG\" nonch\u00e9 di trasferire la sede sociale ad Avezzano, ai sensi del comma 5 dell'art.19 delle N.O.I.F. della FIGC. La storia anche legale della vecchia societ\u00e0 ebbe fine tre anni dopo, l'11 settembre 2013, con la radiazione dalla Federazione per fallimento.\nColori e simboli.\nColori.\nI colori del club erano inizialmente il giallo e il verde ma con la promozione in Serie C2 i colori sociali ed il simbolo impresso sulle maglie di gioco divennero quelli della tradizione calcistica avezzanese, della quale la societ\u00e0 ha tentato di raccogliere l'eredit\u00e0. La divisa da gioco casalinga era costituita da una maglia a fasce orizzontali bianche e verdi, calzoncini bianchi e calzettoni verdi; all'inverso, l'uniforme da trasferta prevedeva una maglia bianca con pantaloncini verdi e calzettoni bianchi.\nDivise\nSimboli ufficiali.\nStemma.\nIl primo stemma del club era costituito da uno scudo con contorno verde e sfondo giallo, al suo interno era presente un altro scudo che conteneva l'occhio di un lupo marsicano, tre stelle e una mano che teneva 4 spighe; il tutto era sovrastato da una corona. Con l'arrivo tra i professionisti lo stemma viene modificato e diventa di forma circolare, con contorno bianco ed interno verde. Al centro vi era il disegno in bianco della faccia di un lupo marsicano, simbolo della squadra.\nStrutture.\nStadio.\nIl primo campo da gioco del Pescina Valle del Giovenco \u00e8 stato lo stadio Alfredo Barbati di Pescina. L'impianto \u00e8 stato chiamato cos\u00ec in memoria di un aviatore pescinese morto durante la Seconda guerra mondiale. A seguito della promozione in Serie C2, a causa dell'inadeguatezza del Barbati che non poteva permettere lo svolgimento delle partite del campionato, nel 2007, dopo alcune vicissitudini, i marsicani hanno ottenuto il permesso di giocare le partite di casa allo stadio dei Marsi di Avezzano, adeguato a disputare i campionati professionistici e contenente posti. L'impianto verr\u00e0 utilizzato fino al 2010, anno dello scioglimento.\nCentro di allenamento.\nIl Pescina Valle del Giovenco si allenava allo stadio Alfredo Barbati di Pescina.\nSociet\u00e0.\nSettore giovanile.\nIl Pescina Valle del Giovenco si avvaleva di formazioni giovanili. Le squadre andavano dalla Berretti fino ai Pulcini. Come impianto di gioco veniva utilizzato lo stadio Alfredo Barbati di Pescina.\nStatistiche e record.\nPartecipazione ai campionati.\nIl Pescina Valle del Giovenco ha partecipato complessivamente a 4 campionati organizzati dalle leghe nazionali della FIGC. Sono 3 le annate considerate professionistiche ai sensi delle NOIF, mentre vi \u00e8 una sola partecipazione a 1 annata dilettantistica.\nTifoseria.\nStoria.\nData la sua giovane et\u00e0 il Pescina Valle del Giovenco non aveva un gran numero di tifosi, nonostante ci\u00f2 nei campionati dilettantistici, allo stadio Barbati, l'affluenza non mancava, specie nelle gare decisive di campionato. Con l'approdo nei professionisti e il conseguente cambio di stadio ad Avezzano il Pescina tenta di attribuirsi l'eredit\u00e0 dell'Avezzano ma ci\u00f2 non va a buon fine.\nGemellaggi e rivalit\u00e0.\nIl Pescina Valle del Giovenco non aveva particolari gemellaggi e rivalit\u00e0, nonostante ci\u00f2 nel 2007, quando il Pescina stava tentando di attribuirsi l'eredit\u00e0 dell'Avezzano, ci fu da parte dei tifosi avezzanesi un senso d'ostilit\u00e0 nei confronti del progetto."}
{"id": "672298", "revid": "110157", "url": "https://it.wikipedia.org/wiki?curid=672298", "title": "Mohammed Daddach", "text": "La sua attivit\u00e0 dopo la decolonizzazione.\nImprigionato per pi\u00f9 di due decenni dalle autorit\u00e0 marocchine fu il primo o uno dei primi prigionieri politici Saharawi.\nDaddach divent\u00f2 un importante simbolo della lotta Saharawi per l'autodeterminazione del Sahara Occidentale.\nSi \u00e8 impegnato fortemente sin dall'inizio dell'occupazione marocchina sulle violazioni dei diritti umani nel Sahara Occidentale, attirando l'attenzione sulle centinaia di Saharawi \"spariti\" fin dal 1975.\nNel 1979 fu per l'ennesima volta arrestato e condannato alla Pena di morte per aver tentato di collegarsi al Fronte Polisario. La condanna fu commutata alla pena dell'ergastolo nel 1994. La sua adozione da parte di Amnesty International come prigioniero di coscienza \u00e8 del 1997.\nL'attivit\u00e0 recente dopo il \"pardon\" reale.\nNel 1999 fu rilasciato per un \"perdono reale\" (Amnistia) dopo anni di campagne internazionali per il suo rilascio fatte da Amnesty International, da altre organizzazioni internazionali di difesa dei Diritti Umani e da gruppi Saharawi come l'AFAPREDESA (\"Associazione delle Famiglie dei Prigionieri e Desaparecidos Saharawi\"). Pur rilasciato gli veniva negato il diritto all'espatrio. Pressioni internazionali e anche un comitato locale coordinato da Ali Salem Tamek gli permise di avere il passaporto e la possibilit\u00e0 di un espatrio temporaneo.\nNel 2002 vinse il Premio Rafto per i suoi sforzi in difesa dei diritti umani e per l'autodeterminazione del suo paese. Alla consegna del premio, in Norvegia pot\u00e9 incontrare la madre per la prima volta dal 1975 quando scelse la via dell'esilio nei campi dei rifugiati a Tindouf in Algeria. Sempre nel 2002 fu insignito del premio \"Diritti dell'Uomo\" della Societ\u00e0 Internazionale per i Diritti dell'Uomo (sezione svizzera). Per la sua impossibilit\u00e0 ad uscire dal territorio controllato dal Marocco, il premio fu ritirato il 21 settembre a Berna da \"Marguerite e Robert Emery\" ginevrini e membri del BIRDHSO associazione che lavora a favore dei diritti umani dei Saharawi.\nScelse di ritornare in patria e durante le manifestazioni dell'intifada non violenta del maggio 2005 \u00e8 stato uno dei pochi \"leader\" Saharawi a non subire arresti, pur ricevendo pressioni e molestie dai servizi di sicurezza.\nDaddach fa parte delle decine di attivisti Saharawi a cui \u00e8 stato ritirato il passaporto nel 2006 al fine di controllarne l'espatrio. Al fine di permetterne l'espatrio l'organizzazione Rafto ha organizzato una petizione internazionale al fine di permettergli di presenziare alla cerimonia di consegna dei premi."}
{"id": "672300", "revid": "767487", "url": "https://it.wikipedia.org/wiki?curid=672300", "title": "Just Another Crime in... Massacreland", "text": "Just Another Crime in... Massacreland \u00e8 un album della Hardcore band brasiliana dei Ratos de Por\u00e3o."}
{"id": "672303", "revid": "228587", "url": "https://it.wikipedia.org/wiki?curid=672303", "title": "Lookup table", "text": "In informatica per lookup table si intende una struttura dati, generalmente un array, usata per sostituire operazioni di calcolo a \"runtime\" con una pi\u00f9 semplice operazione di consultazione. Il guadagno di velocit\u00e0 pu\u00f2 essere significativo, poich\u00e9 recuperare un valore dalla memoria \u00e8 spesso pi\u00f9 veloce che sottoporsi a calcoli con tempi di esecuzione dispendiosi.\nUna tabella di associazione, o tabella dati, \u00e8 una struttura che permette di associare ad ogni ammissibile combinazione di dati in ingresso una corrispondente (non necessariamente univoca) configurazione di dati in uscita. Il termine inglese utilizzato per descriverle, \"lookup table\", sottintende l'operazione di consultazione (\"lookup\", in inglese) che permette di associare i dati in uscita a una determinata combinazione dei dati in ingresso.\nUn esempio classico sono le tabelle trigonometriche. Calcolare il seno di valore ogni qual volta serve pu\u00f2 rallentare i processi di calcolo in certe applicazioni. Per evitare ci\u00f2 l'applicazione all'avvio pu\u00f2 impiegare qualche secondo per calcolarsi il valore del seno per un certo numero di valori. Poi, quando il programma ha bisogno del seno di un certo valore, usa la lookup table per recuperare il valore del seno dall'indirizzo della memoria, anzich\u00e9 calcolarlo usando una formula matematica. Le lookup table sono usate anche in co-processori matematici, un errore in una lookup table fu responsabile di un grave bug nelle unit\u00e0 floating point dei processori Intel.\nNellelaborazione digitale delle immagini\" le lookup table sono spesso chiamate LUT\"', e sono tabelle che collegano indici numerici (che vanno generalmente da 0 a 255) con valori di output.\nUna delle pi\u00f9 comuni lookup table \u00e8 la \"colormap\" (tavola colore) o \"palette\". Questa LUT viene usata per determinare i valori dei colori e dell'intensit\u00e0 con cui una particolare immagine deve essere visualizzata.\nUn'altra comune lookup table \u00e8 usata dai server DNS (DNS Lookup), cui viene chiesto di trovare l'indirizzo IP di un host, dato il nome di dominio di tale host. Alcuni nomi di dominio possono essere associati a svariati indirizzi IP. Il lookup inverso (Reverse DNS Lookup) esegue il compito inverso: dato l'indirizzo IP, cerca di risolvere il nome di dominio associato allo specifico indirizzo IP.\nIn casi di errore, pu\u00f2 verificarsi un lookup error."}
{"id": "672310", "revid": "300067", "url": "https://it.wikipedia.org/wiki?curid=672310", "title": "Vrbica Stefanov", "text": "Carriera.\nClub.\nLa sua carriera \u00e8 iniziata in Macedonia dove ha giocato per due squadre della capitale Skopje, l'MZT e il Rabotni\u010dki. Nel 1999-2000 \u00e8 di scena in Turchia, al P\u0131nar Kar\u015f\u0131yaka.\nDopo una stagione all'AEK Atene con cui vinse la Coppa di Grecia, Stefanov \u00e8 stato per quattro anni il playmaker titolare della Montepaschi Siena contribuendo alla conquista di una Coppa Saporta e un campionato italiano, oltre che di una supercoppa italiana e alla partecipazione a due final four di Eurolega.\nNel 2005 \u00e8 tornato in Turchia, questa volta all'\u00dclker Istanbul, poi ha avuto brevi parentesi tra Stella Rossa e Olympiacos. Nel maggio 2007 ha firmato un contratto a gettone con Siena, che lo ha ingaggiato allo scopo di cautelarsi da eventuali infortuni nel finale di stagione.\nLe sue ultime esperienze professionistiche da giocatore sono state con i turchi del Mersin e copn gli spagnoli del Minorca.\nNazionale.\nHa giocato nella Nazionale macedone dal 1995 al 2009, diventandone capitano e partecipando agli europei 1999 e 2009.\nIl 23 marzo 2009 \u00e8 stato premiato con una medaglia al valore dal Primo Ministro macedone."}
{"id": "672311", "revid": "308548", "url": "https://it.wikipedia.org/wiki?curid=672311", "title": "Cinquantenario del traforo del Sempione", "text": "Il Cinquantenario del traforo del Sempione \u00e8 un francobollo commemorativo emesso dalla Repubblica Italiana nel 1956 con valore di 25 lire a ricordo dell'inaugurazione del traforo del Sempione avvenuta nel 19 maggio 1906.\nIl francobollo contiene una serie di errori di soggetto, tanto che \u00e8 considerato dai filatelici come \"il campione degli errori\".\nRicorrenza.\nIl traforo congiunge l'Italia alla Svizzera lungo la ferrovia del Sempione e misura 19,803\u00a0km, il che lo rese la galleria ferroviaria pi\u00f9 lunga del mondo fino al 1982. Dopo sette anni di lavori, il tunnel venne inaugurato il 19 maggio 1906 alla presenza del re d'Italia Vittorio Emanuele III e del presidente della Confederazione elvetica Ludwig Forrer.\nNel 1956 l'Amministrazione delle Poste e Telecomunicazioni decise di celebrare il 50\u00ba anniversario dell'apertura del traforo con l'emissione filatelica di un francobollo.\nDescrizione.\nIl francobollo commemorativo, da 25 lire e di colore verde, fu stampato in rotocalco con dimensioni 40\u00d724\u00a0mm e con una tiratura di dieci milioni di esemplari. Il bozzetto venne disegnato dal milanese Aldo Frailich con l'intento di simboleggiare la fine dei tradizionali trasporti passeggeri e della posta a cavalli effettuati con il \"postiglione\" con a fianco l'inizio del nuovo trasporto ferroviario.\nIl francobollo emesso per\u00f2 fu oggetto di scherno da parte dei collezionisti filatelici per gli evidenti errori riportati nella vignetta. Vi \u00e8 rappresentata infatti una locomotiva a vapore, sebbene la linea ferroviaria fosse stata costruita a trazione elettrica appunto per scongiurare l'asfissia da fumo nella lunga galleria. Il disegno rappresenta poi due portali allineati, tuttavia solo uno dei tunnel era attivo all'apertura del traforo (e non quello da cui esce il treno), mentre il secondo tunnel parallelo fu aperto solo nel 1922. Inoltre la locomotiva esce dalla galleria di destra, mentre, nella realt\u00e0, guardando il traforo dalla posizione in cui la vignetta lo propone, il treno dovrebbe uscire dalla sinistra in base al senso di marcia tenuto nella circolazione ferroviaria sia italiana che svizzera. Peraltro, il treno dell'inaugurazione viaggi\u00f2 da Domodossola verso Briga, sicch\u00e9 l'immagine avrebbe dovuto rappresentare la coda del convoglio e non la locomotiva.\nLa diligenza sulla sinistra della vignetta viaggia su una strada che, nella realt\u00e0, non esisteva in quella posizione e in ogni caso quella carrozza non poteva aver prestato servizio sul Sempione, in quanto \u00e8 tratta da un noto quadro del 1873 di Rudolf Koller a titolo \"La posta del Gottardo\". L'artista Aldo Frailich aveva dunque preso in prestito il disegno della carrozza interamente dall'opera di qualcun altro, spacciandolo per suo, per il quale fu minacciato di sanzioni da parte del dipartimento postale.\nTanto si parl\u00f2 degli errori di questo francobollo che gli fu dato un posto d'onore nella \"Guide mondial des timbres erron\u00e9s\" di Jean-Pierre Mangin e pubblicata da Yvert &amp; Tellier nel 1999.\nDurante l'analisi degli errori, tuttavia, si \u00e8 poi scoperto che la fonte del soggetto del francobollo era stata una fotografia amatoriale delle prove di servizio del tunnel, in cui \u00e8 raffigurata davvero una locomotiva a vapore che percorre il binario sinistro \"sbagliato\". Inoltre, il ritardo di consegna del materiale rotabile elettrico, rarit\u00e0 allora, costrinse all'utilizzo della trazione a vapore nelle prime settimane di vita del traforo; i poveri macchinisti consideravano il loro lavoro come \"l'andata e ritorno dall'inferno\". La trazione elettrica venne attivata il 1\u00ba giugno 1906. Un manifesto pubblicitario del 1908 del treno Parigi-Milano rappresenta il treno trainato da una locomotiva a vapore sulla ferrovia del Sempione e diretta al lago Maggiore.\nErrore nel francobollo del centenario.\nNel 2006 le Poste Italiane emisero un francobollo da 0,62\u00a0\u20ac in occasione del 100\u00ba anniversario dell'inaugurazione del traforo del Sempione: anche in quel caso vi fu un errore iconografico, perch\u00e9 la bandiera della Svizzera venne disegnata con forma rettangolare, anzich\u00e9 con la tradizionale forma quadrata."}
{"id": "672314", "revid": "8660", "url": "https://it.wikipedia.org/wiki?curid=672314", "title": "Adolfo Marama Toyo", "text": "Pilota spericolato, ma anche progettista di motori, Marama-Toyo era conosciuto sulle piste per il codino alla Roberto Baggio e per le sue fantasiose idee meccaniche che non pochi consideravano strampalate.\nStoria.\nNato nell'allora italiana Fiume da famiglia di origini egiziane, probabilmente nel primo decennio del secolo scorso, Adolfo Marama-Toyo divenne ben presto un appassionato di meccanica ed uno dei pionieri italiani dello speedway.\nPare sia stato proprio lui ad importare questa specialit\u00e0 in terra istriana, avendo avuto occasione di vedere alcune gare in Australia, durante i viaggi svolti in giovent\u00f9, come capitano di naviglio mercantile. Di questa prima parte della sua vita si conosce assai poco e la documentazione anagrafica e civile \u00e8 andata perduta a causa degli eventi che hanno preceduto e seguito l'esodo istriano. Alcuni biografi ipotizzano che il suo vero cognome fosse \"Toyo\", al quale egli stesso aveva aggiunto il soprannome \"Marama\" datogli dai tifosi, che in lingua istriana significa \"foulard\".\nFu durante una gara di quella specialit\u00e0 che conobbe Plinio Galbusera, fondatore e titolare dell'omonima azienda bresciana, all'epoca unica casa produttrice in Italia di motociclette da speedway.\nI due divennero amici e l'Italo-Egiziano decise di sottoporre al costruttore il suo progetto per costruire una moto da strada, spinta da un motore 2 tempi con 8 cilindri a V, ottenuto dall'accoppiamento di due unit\u00e0 a 4 cilindri e con il cambio posizionato fra di esse. Tale soluzione dava anche la possibilit\u00e0 di realizzare con modesta spesa anche un motore da 250\u00a0cm\u00b3 quadricilindrico. \nL'idea di Marama-Toyo era talmente fantascientifica, per gli anni trenta, che se l'avesse proposta a qualche affermata industria motociclistica, lo avrebbero preso per pazzo. Cos\u00ec non la pensava Galbusera che mise subito a disposizione le modeste risorse tecniche della propria azienda.\nDopo un solo anno di febbrile lavoro, il primo e unico motore 8 cilindri 2T nella storia del motociclismo fu completato ed esposto al Salone di Milano del 1938, sollevando un notevole interesse. Nell'occasione venne presentata anche la versione \"250\" quadricilindrica, ma sembra si trattasse di una \"maquette\" in gesso.\nLo sviluppo per la produzione del motore fu interrotto dall'avvicinarsi della seconda guerra mondiale e, al termine del conflitto, l'impresa venne definitivamente abbandonata a causa dei bombardamenti alleati che distrussero completamente la Galbusera e, soprattutto, in conseguenza della morte di Marama-Toyo, avvenuta il 30 maggio 1946 durante una gara di speedway sul circuito di Trieste.\nAnche il motore \u00e8 andato perduto e ne rimangono solo le foto scattate all'EICMA, oltre agli echi della stampa dell'epoca, dai toni sbalorditi."}
{"id": "672320", "revid": "1515147", "url": "https://it.wikipedia.org/wiki?curid=672320", "title": "FtM", "text": "FtM o F2M (\"Female to Male\") \u00e8 una sigla inglese indicante una persona che \u00e8 in transizione di genere o che ha completato la transizione da femmina a maschio. \nIn inglese viene anche usato il termine \"transman\" o \"trans man\", cio\u00e8 uomo trans.\nEsiste anche il caso inverso, da maschio a femmina (MtF).\nDalla nascita alla transizione.\nGli FtM sono persone in precedenza identificate come femmine per via dei cromosomi sessuali XX (oppure con altri cariotipi anormali ma comunque femminili, come per esempio la Sindrome di Turner oppure la Sindrome della tripla X) e che, dopo un lungo percorso interiore accompagnato o meno da interventi chirurgici e assunzione di testosterone, si identificano nel genere maschio assumendo lo stato sociale di uomo. Questa condizione pu\u00f2 essere indicata come disforia di genere. Ogni percorso \u00e8 diverso e pu\u00f2 essere ritenuto concluso anche senza aver fatto operazioni chirurgiche demolitive (quali la mastectomia e l'isterectomia) e ricostruttive dei genitali (falloplastica) a cui possono sottoporsi le persone trans, seguendo cos\u00ec un percorso di transizione per adeguare il proprio corpo all'identit\u00e0 di genere sentita. \nIn Italia, secondo la legge del 164/1982, \u00e8 possibile rettificare sui documenti di riconoscimento il genere sentito e il nome maschile prescelto. \nDefinizioni.\nLa casistica \u00e8 molto varia e le condizioni possono variare da persona a persona, ma molti uomini trans vogliono essere considerati uomini a tutti gli effetti, cio\u00e8 semplicemente \"uomini\", senza l'aggettivo \"transessuale\" o \"transgender\".\nOrientamento sessuale delle persone FtM.\nCos\u00ec come gli uomini cisgender (ovvero coloro il cui sesso biologico coincide con l'identit\u00e0 di genere), anche l'orientamento sessuale degli uomini trans pu\u00f2 essere diverso da individuo a individuo, perci\u00f2 un uomo trans pu\u00f2 essere: un uomo eterosessuale (attratto sessualmente dalle donne) oppure omosessuale (attratto sessualmente da altri uomini), bisessuale (attratto sessualmente da due generi) e cos\u00ec via."}
{"id": "672326", "revid": "767487", "url": "https://it.wikipedia.org/wiki?curid=672326", "title": "Mapocho", "text": "Il Mapocho \u00e8 un fiume del Cile.\nIl nome deriva probabilmente dalla storpiatura della parola in lingua mapudungun \"Mapuche\", che letteralmente significa \"gente del luogo\". Scorre per 110\u00a0km nella Regione Metropolitana di Santiago, dalla sua Sorgente presso il comune di Lo Barnechea, sulla Cordigliera delle Ande, fino alla sua foce, dove confluisce nel fiume Maipo. \u00c8 di regime neve-pluviale.\nSulle sue rive fu fondata la citt\u00e0 di Santiago, che poi sarebbe diventata la capitale del Cile, dove oggi il fiume scorre canalizzato nella parte nord settentrionale della citt\u00e0. Durante il suo percorso, da est verso ovest, incrocia i comuni di Lo Barnechea, Vitacura, Las Condes, Providencia, Recoleta, Independencia, Santiago, Renca, Quinta Normal, Cerro Navia, Pudahuel, Maip\u00fa, Padre Hurtado, Pe\u00f1aflor, Talagante ed El Monte."}
{"id": "672329", "revid": "73537", "url": "https://it.wikipedia.org/wiki?curid=672329", "title": "Mar delle Andamane", "text": ""}
{"id": "672333", "revid": "1226", "url": "https://it.wikipedia.org/wiki?curid=672333", "title": "Universo Lovecraftiano", "text": ""}
{"id": "672337", "revid": "52953", "url": "https://it.wikipedia.org/wiki?curid=672337", "title": "Krumping", "text": "Il Krumping o Krumpin' \u00e8 una forma di danza nata presso la comunit\u00e0 afro-americana del sud di Los Angeles in California e si pu\u00f2 definire come una forma relativamente nuova di danza \"urbana\" nera. Le sue principali caratteristiche sono la libert\u00e0 dei movimenti, l'espressivit\u00e0 e l'energia necessaria, come rappresentazione del proprio io attraverso la danza. Molti dei ballerini di tale danza sono soliti dipingersi il volto per trasmettere meglio le emozioni.\nStoria.\n\"Krump\" o \"Krumpin'\" \u00e8 una evoluzione dello stile \"Clowning\" o \"Clown-dancing\", e manifestazione del movimento \"Black Dance\". La Clown Dancing nacque nei primi anni 1990 grazie a Thomas Johnson detto Tommy the Clown, che era danzatore hip hop e portavoce del Governatore della California Gray Davis.\nJohnson ebbe problemi con la legge sin dalla giovane et\u00e0, vivendo in una zona in mano alle gang, ma nella danza intravide una possibile via di fuga da una realt\u00e0 depressa. Johnson si convinse di poter evitare il coinvolgimento e la violenza tipico dei membri delle bande, sostituendolo con il coinvolgimento nel ballo.\nNello sviluppare il Clowning, fuse gli elementi locali della danza \"black\" come \"G dance\" o \"Gangsta(er) boogie\" e la danza denominata stripper (chiara allusione allo stile delle danze a sfondo erotico tipiche degli spogliarellisti di colore). Il Clowning inoltre inizi\u00f2 ad impiegare alcuni elementi tipici del ballo della Dancehall giamaicana, come i movimenti detti \"butterfly\" e \"rodeo\", cos\u00ec come elementi di altre danze di \"strada\" come il popping ed il locking, i due stili pi\u00f9 datati di danza \"black\" spesso associate alla break dance. Il Clowning inoltre inizi\u00f2 a comprendere tra le sue caratteristiche anche la pittura del volto, una peculiarit\u00e0 direttamente derivata dall'iniziale attivit\u00e0 di Tommy come clown.\nUsando la danza per aumentare l'efficacia delle sue esibizioni come clown alle feste di compleanno e quindi sostanzialmente essere meglio pagato, Tommy the Clown inizi\u00f2 ad acquistare notoriet\u00e0 nei dintorni, tanto che presto diversi giovani iniziarono ad interessarsi allo stile di danza con cui si esibiva e Tommy fu bravo a trasformarsi in insegnante, facendo crescere il numero di amanti di questo genere di danza che presto vennero definiti Hip Hop Clowns. Segu\u00ec una fase di esibizioni pubbliche con diversi dei suoi alunni in una et\u00e0 dai 6 ai 20 anni, il ricavato fu investito da Tommy per l'apertura di una vera e propria scuola-accademia a South Central Los Angeles. Questo movimento underground crebbe in fretta diffondendosi presto anche a Compton, successivamente nel resto della California per poi continuare oltre l'espansione.\nAttualmente esistono circa cinquanta gruppi di danza in stile \"clowning\" ed il krumpin' \u00e8 diventato dapprima parte integrante della cultura hip hop poi noto al grande pubblico grazie soprattutto alle \"performance\" in diversi video musicali.\nL'emersione del Krump.\nL'origine del Krump si fa risalire al distaccamento di alcuni hip hop clown (inizialmente furono solamente Miss Prissy e Lil'C) e giovani interessati da Tommy, con l'idea di orientare verso l'infanzia la natura del loro essere clown.\nIl termine probabilmente venne coniato quando due danzatori, \"Tight Eyes\" e \"Lil C\" si stavano esibendo ed uno dei due defin\u00ec con la parola \"Krump\" i nuovi movimenti che stavano creando.\nDa quando Tight Eyes e Big Mijo crearono il Krump, questo stile \u00e8 andato crescendo, ramificando e soprattutto diventando maggiormente popolare in tutto il pianeta. Lil'C, Tight Eyez, Big stomp, Souljah Stomp, Lil Stomp, Big Mijo, Jay Smooth, Dragon-Slayer, Miss Prissy, grazie ai loro contributi si possono considerare alcuni dei padri del Krumpin', detti Krump Kings. Pi\u00f9 specificatamente \u00e8 necessario parlare di questi danzatori come \"First Generation\", \"Big Homie\" o \"Kings of Krump\" in quanto creatori del genere, ed unici possibili detentori di questa sorta di \"titoli\", tutti e tre nello stesso tempo. Tuttavia altri Krumper possono essere conosciuti con uno di questi tre titoli.\nCos'\u00e8 il Krump.\nQuesta forma di danza hip hop e black, molto leggera, espressiva e versatile, dopo il suo primo sviluppo si \u00e8 trasformato in una forma oramai strutturata, con una certa variet\u00e0 di stili. Il Krumpin' \u00e8 essenzialmente nato come uno sfogo per l'aggressivit\u00e0 e l'ansia, e come una alternativa non violenta alla criminalit\u00e0 di strada diffusa capillarmente nelle zone di provenienza di questo tipo di danza.\nUn aiuto alla diffusione di questo tipo di danza \u00e8 stato sicuramente dato dall'uscita nelle sale di un film dal titolo \"Rize\" distribuito dalla Lions Gate Films e diretto da David LaChapelle, che presenta l'evoluzione delle danze \"di strada\" dal clowning al krumpin'. Questo ha dato la possibilit\u00e0 al Krumpin' di un'inaspettata esposizione mediatica accentuando la sua diffusione tra i ballerini all'interno della comunit\u00e0 hip hop.\nIl Krumpin' normalmente prevede il contatto fisico fra i ballerini, questo lo fa assomigliare spesso ad una lotta tra estranei, ed in alcuni casi pu\u00f2 svilupparsi in una lotta, o includere il contatto fisico violento. Tuttavia, i partecipanti concepiscono questo come parte del ballo. A tale riguardo, vi \u00e8 una sorta di parallelo con il mosh delle scene punk e metal.\nStili.\nGli stili con cui viene ballato il krump sono svariati, tra questi:\nOrganizzazione.\nIl Krumpin' \u00e8 sviluppato all'interno di una struttura organizzata. I ballerini sono raggruppati in quelle che vengono chiamate \"family\", reminiscenza della break dance ma anche (come sostenuto da alcuni) con riferimento alle \"Vogue House\". Ciascuna famiglia \u00e8 organizzata attorno ad un \"mentore\" o si riferisce allo stile di un \"mentore\", o di un King.\n\"Family\" come Filipino Rice Track, Eyes, Slayer, Rude ed altre, sono organizzate in gerarchie che rimandano alle sfide interne per la determinazione del miglior krumper.\nDi solito un ballerino esperto come un \"Big Homey\" si fa carico di un \"Lil' Homies\", o di uno ancora meno esperto, oppure direttamente di un principiante, prendendolo sotto la propria ala protettrice ed acconsentendo di fare da vero e proprio insegnante. Questa sorta di relazione \u00e8 similare a quella di Maestro/Allievo gi\u00e0 presente sia nelle culture classiche come nella Grecia Antica, sia nel Medioevo e Rinascimento con la figura del precettore.\nTuttavia, sono pi\u00f9 di questo: dalla relazione non scaturisce solo l'assimilazione di concetti e l'apprendimento della relativa tecnica, ma soprattutto il fornire una immagine e un esempio positivi, che spesso (per non dire quasi sempre) sono assenti nelle zone da cui proviene un \"Lil' Homies\". Questa dinamica sociale inoltre corre parallela al contemporaneo b-boying che \u00e8 la pi\u00f9 sviluppata e pi\u00f9 vecchia branca della cultura hip hop nonch\u00e9 della danza \"black\".\nLa strutturazione delle competizioni ha dato vita ad un'\u00e9lite di krumper, che hanno il rispetto dell'intera comunit\u00e0 di danza. Incontri come l'originale Tommy the Clown's Battle Zone sono in sostanza organizzate per creare un solido e credibile sistema di competizione e di riconoscimento del merito. Le manifestazioni all'interno del mondo del Krumpin' sono chiamate \"battle\" riprendendo la tradizione della breakdance."}
{"id": "672338", "revid": "1573940", "url": "https://it.wikipedia.org/wiki?curid=672338", "title": "Hippotraginae", "text": "La sottofamiglia degli Ippotragini (Hippotraginae ) \u00e8 una sottofamiglia di bovidi che raggruppa 3 generi e 7 specie.\nSono tutti animali che abitano le regioni aride e le savane poco alberate dell'Africa e della Penisola arabica. Antilopi di dimensioni medio-grosse, hanno il collo forte e le corna lunghe e anellate, presenti in ambedue i sessi.\nTassonomia.\nFAMIGLIA \"Bovidae\""}
{"id": "672340", "revid": "110157", "url": "https://it.wikipedia.org/wiki?curid=672340", "title": "Museo civico (Bolzano)", "text": "Il Museo civico di Bolzano (in tedesco \"Stadtmuseum Bozen\") con sede a Bolzano \u00e8 un museo di rilevanza provinciale. \u00c8 il pi\u00f9 antico museo dell'attuale Alto Adige ed \u00e8 diretto dalla Ripartizione cultura dell'amministrazione comunale. Dal 2003 \u00e8 parzialmente chiuso per una lunga opera di restauro che ne prevede anche l'ampliamento; solo il piano rialzato ospita periodicamente delle mostre.\nPunti di interesse.\nIl museo \u00e8 organizzato in aree tematiche che raccontano l'archeologia, l'arte e la cultura popolare tirolese. L'offerta varia dai reperti archeologici, alle testimonianze di arte medievale, gotica, barocca, oggetti tradizionali e di artigianato tirolese, derivanti soprattutto dall'importante raccolta etnografica \"Karl Wohlgemuth\". Il museo \u00e8 completato da una biblioteca specializzata in archeologia e in arte locale, mentre l'archivio storico cittadino, depositato presso il Museo fino al 2001, \u00e8 stato trasferito in una nuova sede e ivi valorizzato.\nStoria.\nIl museo nasce nella seconda meta del XIX secolo con la fondazione della Societ\u00e0 del Museo (\"Museumsverein\") nel 1883, che aveva lo scopo di raccogliere documenti e opere d'arte locali in modo da salvaguardare il passato e la cultura tradizionale dalle novit\u00e0 apportate dalla rivoluzione industriale che in quel periodo aveva mutato i comportamenti della societ\u00e0 mondiale. La Societ\u00e0 del Museo era appoggiata da membri del partito conservatore, mentre l'amministrazione cittadina era in mano ai liberali. Nonostante ci\u00f2 l'amministrazione cittadina fece costruire una sede museale inaugurata nel 1905 dove poter raccogliere gli oggetti conservati dalla societ\u00e0 in locali meno adatti. Durante il fascismo le attivit\u00e0 del museo, simbolo del germanesimo, erano strettamente controllate e addirittura rischi\u00f2 la chiusura. L'edificio stesso fu parzialmente rifatto, abbattendone la torre ed elimando i caratteristici merli e le torrette, per adeguarlo ai canoni estetici italiani, e la sistemazione interna fu largamente modificata ai sensi della politica culturale fascista. Il personale del museo di lingua tedesca fu sostituito da esponenti culturali vicino al Partito Nazionale Fascista. Nel secondo dopoguerra il museo affascin\u00f2 lo scrittore italiano Pier Paolo Pasolini, alla ricerca di ambienti adatti per il suo \"Il Decameron\" nel 1970.\nL'edificio.\nIl museo ha sede in un edificio in stile storicista costruito tra il 1902 e il 1904 su progetto dell'architetto locale Karl Delug che trasform\u00f2 il palazzo medievale \"Hurlach\" preesistente, tra l'ecclettica via Cassa di Risparmio e via Museo alla quale d\u00e0 il nome. La costruzione \u00e8 costituita da elementi architettonici tipicamente tirolesi con torre merlata, Erker e un grande portale. Fra il 1934 e il 1937 l'edificio sub\u00ec un intervento di \"italianizzazione\" come la sede della Cassa di Risparmio di Bolzano situata di fronte: venne abbattuta la torre merlata con la giustificazione di rendere migliore la vista verso la Mendola ed il monumento alla Vittoria, la stessa sorte fece la caratteristica cupola a cipolla sull'angolo fra via Museo e via Cassa di Risparmio. Tra il 1993 e il 1994 venne ricostruita la torre merlata, mentre la cupola a cipolla non venne ripristinata. Dal 2003 sono in corso lavori di restauro con l'inaugurazione di una nuova moderna parte che trover\u00e0 spazio nell'area dell'attuale cortile."}
{"id": "672343", "revid": "1226", "url": "https://it.wikipedia.org/wiki?curid=672343", "title": "Origine dell'universo", "text": ""}
{"id": "672345", "revid": "767487", "url": "https://it.wikipedia.org/wiki?curid=672345", "title": "Graham Nash", "text": "Carriera.\nMusica.\nDurante gli anni sessanta \u00e8 uno dei membri principali del gruppo pop rock The Hollies, all'epoca fra i pi\u00f9 conosciuti del panorama musicale inglese. Nonostante fosse l'autore di gran parte dei brani della band, raramente ne fu anche cantante.\nNel 1968, dopo un viaggio negli USA, inizi\u00f2 in compagnia di David Crosby un'esperienza con le droghe. Successivamente lasci\u00f2 gli Hollies per formare con Crosby e Stephen Stills un nuovo gruppo che inizialmente fu un trio e successivamente, con l'apporto di Neil Young, si trasform\u00f2 nel quartetto CSN&amp;Y, uno dei pi\u00f9 apprezzati gruppi del panorama rock mondiale.\nGraham Nash, soprannominato dai compagni di gruppo '\"Willy\", fu descritto come il collante che teneva unita la loro fragile alleanza. Una prova ne \u00e8 l'aiuto spassionato dato da Nash al suo amico Crosby quando quest'ultimo fu sopraffatto dalla dipendenza dalla droga.\nLa carriera solista di Graham Nash \u00e8 stata spesso interrotta da riunioni col \"supergruppo\"; nelle opere soliste di Nash si denota, comunque, un amore per la melodia e le ballate, e anche nelle sperimentazioni pi\u00f9 orientate al Jazz o all'elettronica Nash non si allontana da uno stile tipicamente pop.\nLa militanza politica di Nash si accentu\u00f2 dopo l'incontro con Crosby e Stills, e fra i suoi brani di quel periodo spiccano i temi legati all'antimilitarismo (\"Military Madness\") ed al sociale (\"Chicago-We Can Change the World\" e \"Immigration Man\" cantata in duo con David Crosby, col quale ha condiviso alcuni album a loro nome durante gli anni settanta). Nash prese la cittadinanza statunitense il 14 agosto del 1978.\nNel 1979, Nash \u00e8 stato fra i fondatori di \"Musicians United for Safe Energy\"; nel 2005 ha collaborato con i norvegesi A-ha per le canzoni \"Over the Treetops\" e \"Cosy Prisons\".\nNel 2006 Nash ha collaborato con David Gilmour e David Crosby nella \"title track\" del terzo album solista di Gilmour, \"On an Island\", che raggiunse il numero 1 nelle classifiche inglesi, oltre alla partecipazione a vari concerti live del tour che ne segui, come immortalato nel video dove compare insieme a David Crosby"}
{"id": "672351", "revid": "8660", "url": "https://it.wikipedia.org/wiki?curid=672351", "title": "Makati", "text": "Makati \u00e8 una citt\u00e0 altamente urbanizzata (HUC) delle Filippine, ubicata nella Regione Capitale Nazionale.\nIl nome Makati deriva dalla parola filippina \"kati\", che significa marea, con riferimento ai flussi del fiume Pasig al nord della citt\u00e0.\nDurante la dominazione spagnola, la citt\u00e0 si chiamava San Pedro Macati.\nBorghi.\nMakati \u00e8 formata da 33 baranggay:"}
{"id": "672353", "revid": "599013", "url": "https://it.wikipedia.org/wiki?curid=672353", "title": "Mindaugas \u017dukauskas", "text": "Carriera.\nHa giocato con lo \u017dalgiris Kaunas, l'Olimpia Lubiana e la Montepaschi Siena, conquistando 2 Coppa delle Coppe, una Eurolega, tre campionati lituani, un campionato sloveno, un campionato italiano, una coppa di Slovenia e una Supercoppa Italiana.\nCon la nazionale lituana di pallacanestro ha conquistato una medaglia d'oro all'Eurobasket 2003 e una di bronzo alle Olimpiadi di Atlanta 1996."}
{"id": "672359", "revid": "1386670", "url": "https://it.wikipedia.org/wiki?curid=672359", "title": "ANFO", "text": "ANFO \u00e8 l'acronimo inglese di Ammonium Nitrate Fuel Oil.\nGli ANFO sono miscele esplosive di grande sicurezza costituite da nitrato d'ammonio, gasolio e altri additivi minori, impiegate in grossi quantitativi per usi civili in cave e miniere, data la loro bassissima sensibilit\u00e0 e il loro bassissimo costo.\nPer ANFO si intende il nitrato d'ammonio e il gasolio e non le emulsioni di ANFO (slurry) cio\u00e8 senza prodotti che lo rendano impermeabile all'acqua o altri acceleranti di combustione.\nUsi e produzione.\nL'ANFO \u00e8 l'esplosivo pi\u00f9 utilizzato per l'estrazione del carbone e altri minerali e nell'estrazione mineraria dei metalli. Trova impiego anche nelle costruzioni civili, sebbene in Italia non venga utilizzato granch\u00e9 nella demolizione di edifici.\nNella maggior parte delle circostanze l'ANFO \u00e8 considerato un potente esplosivo; infatti, quando si decompone non avviene una deflagrazione ma una detonazione ad alta potenza, con una velocit\u00e0 compresa fra 3500\u00a0m/s e un massimo di 4200\u00a0m/s (il valore dipende molto dalla densit\u00e0, diametro e grado di confinamento della carica).\nL'ANFO \u00e8 un esplosivo terziario e per la sua preparazione occorre un rapporto ottimale combustibile\u00a0\u2013 comburente che ne assicura la perfetta detonazione; le percentuali sono del 94% di nitrato ammonico e 6% di olio minerale (anche gasolio). La sua sensibilit\u00e0 \u00e8 relativamente bassa: richiede generalmente un ripetitore (\"booster\") per accertarsi che la detonazione sia stata compiuta. Nella detonazione dell'ANFO la reazione fra nitrato d'ammonio (NH4NO3) con un idrocarburo (olio pesante) deve essere calcolata precisamente: in caso contrario non si ha una perfetta detonazione e non si formano soltanto i gas degli ossidi di azoto, acqua e anidride carbonica, ma anche dei fumi tossici.\nNell'industria estrattiva, il termine ANFO descrive specificamente una miscela di palline di nitrato di ammonio e di olio pesante. Nelle miniere viene utilizzato proprio sotto forma di palline bianche imbevute di un sottile strato di gasolio: questo stratagemma fa s\u00ec che aumenti leggermente la sensibilit\u00e0 alla detonazione (perch\u00e9 facilita l'assorbimento dell'onda d'urto generata dal detonatore), e allo stesso tempo evita di dover inserire un ripetitore. L'unico inconveniente \u00e8 che diminuisce la densit\u00e0 e la propagazione dell'onda d'urto a causa delle piccole camere d'aria presenti all'interno dell'esplosivo. Questa forma ha una densit\u00e0 approssimativa di 840\u00a0kg/m\u00b3. L'ANFO \u00e8 estremamente igroscopico, cio\u00e8 assorbe prontamente l'acqua dall'aria. Il relativo immagazzinaggio deve essere fatto con cura al lontano dagli ambienti umidi, dato che l'acqua interferisce con la funzione esplosiva dell'ANFO. \u00c8 inoltre solubile in acqua. Per utilizzare l'ANFO in miniere bagnate occorrerebbe prima asciugarle, ottenendo cos\u00ec un costo molto elevato; per questo, in tali casi si preferisce utilizzare altri tipi di esplosivi.\nEsistono poi altri tipi di esplosivi basati sulla chimica dell'ANFO; i pi\u00f9 usati sono comunemente emulsioni. Queste differiscono dall'ANFO sia per la forma fisica, sia per la componente dei reagenti; sono preferibili all'ANFO di base per la loro resistenza all'acqua e maggiore densit\u00e0. La popolarit\u00e0 dell'ANFO \u00e8 in gran parte attribuita al relativo basso costo e dall'alta stabilit\u00e0 chimica. Nella maggior parte dei paesi, il nitrato di ammonio non \u00e8 classificato come esplosivo nel trasporto di sostanze pericolose, ma soltanto come comburente.\nL'ANFO \u00e8 stato usato anche da diversi gruppi terroristici, di ogni colore politico, data la sua reperibilit\u00e0 e il suo prezzo. \u00c8 stato utilizzato dagli estremisti palestinesi e dall'ETA, ma \u00e8 stato anche utilizzato durante gli attentati del 22 luglio 2011 a Oslo, dal terrorista, dichiaratosi un anti-multiculturalista, anti-marxista, anti-islamista e sionista, Anders Behring Breivik.\nUn tipo di ANFO \u00e8 stato utilizzato nell'attentato di Oklahoma City. Le bombe costruite con il nitrato d'ammonio agricolo sono meno sensibili e meno efficienti di quelle realizzate con nitrato d'ammonio appositamente prodotto; ci sono delle direttive come la 80/876/CEE del Consiglio, del 15 luglio 1980, che stabiliscono delle prove di detonabilit\u00e0 al fine di eliminare il rischio di un uso improprio del prodotto."}
{"id": "672360", "revid": "484362", "url": "https://it.wikipedia.org/wiki?curid=672360", "title": "Nemo potest personam diu ferre", "text": "La frase latina Nemo potest personam diu ferre significa letteralmente \"Nessuno pu\u00f2 portare una maschera per sempre\". La frase \u00e8 del filosofo stoico Lucio Anneo Seneca (4 a.C.-65 d.C.).\nLa parola \"persona\" \u00e8 un falso amico: non significa \"persona\" ma \"maschera\". \"Ferre\" significa in questo caso \"sopportare\". \"Diu\" \u00e8 un avverbio costruito dalla radice del sostantivo \"dies\", della quinta declinazione. \"Nemo\" \u00e8 un pronome, l'aggettivo corrispondente \u00e8 \"nullus\".\nIl senso di fondo della frase \u00e8 abbastanza chiaro a una prima lettura: anche se pu\u00f2 essere effettivamente scomodo, dobbiamo essere sempre noi stessi per correttezza nei confronti degli altri, ma anche di noi stessi: nessuno riesce per sempre a fingere di essere un tipo diverso da quello che \u00e8.\nQuesta idea era molto diffusa a Roma gi\u00e0 ben prima di Seneca: tutte le commedie di Terenzio ad esempio contengono questo motivo."}
{"id": "672365", "revid": "1437331", "url": "https://it.wikipedia.org/wiki?curid=672365", "title": "Intermezzo", "text": "In musica, per intermezzo si intendono brani per l'orchestra, all'origine eseguiti tra un atto e l'altro e successivamente divenuti brani strumentali, collocati nel mezzo di una scena drammatica; come ad esempio gli atti di una commedia o i movimenti di un lungo lavoro strumentale.\nNella storia della musica questo termine ha avuto significati differenti. Si distinguono in particolare il genere operistico settecentesco dell'intermezzo, l'intermezzo sinfonico che separa gli atti delle opere e l'intermezzo strumentale.\nIl genere operistico.\nNel XVIII secolo il termine intermezzo indicava quei brevi spettacoli, per lo pi\u00f9 di carattere buffo, che venivano allestiti tra un atto e l'altro delle opere serie italiane.\nQueste brevi opere potevano essere in un atto o occupare entrambi gli intervalli (dato che l'opera seria era normalmente costituita da tre atti). Talvolta uno stesso intermezzo poteva essere inserito in opere diverse. I personaggi erano spesso dei tipi tratti dal repertorio della commedia dell'arte.\nGli intermezzi buffi ebbero spesso maggior fortuna delle opere che li ospitavano, grazie alla loro comicit\u00e0 e brevit\u00e0, nonch\u00e9 ai modesti costi di allestimento. Negli anni trenta del Settecento questo genere si diffuse in tutta l'Europa e in alcune citt\u00e0, come ad esempio Mosca, gli intermezzi furono rappresentati parecchi anni prima delle opere serie a cui si abbinavano.\nIl pi\u00f9 noto e fortunato di questi intermezzi \u00e8 \"La serva padrona\" di Giovanni Battista Pergolesi (1733), il cui successo internazionale diede origine alla famosa \"Querelle des bouffons\". L'intermezzo buffo italiano contribu\u00ec alla nascita del genere dell'\"op\u00e9ra comique\" in Francia, verso la met\u00e0 del XVIII secolo. Nel tardo Settecento italiano si definivano intermezzi normali opere buffe in due atti.\nNella tradizione melodrammatica francese, funzione di intermezzo era invece assegnata a balletti noti come \"divertissement\".\nIntermezzo sinfonico e \"Entr'acte\".\nLa forma operistica dell'intermezzo, tipica del melodramma del secondo '800 e del '900, deriva dall'analoga forma francese dell'\"entr'acte\", di cui accoglie il carattere descrittivo. \u00c8 talvolta abbinata a un programma, descritto nel libretto. Si tratta di fatto di un preludio che, anzich\u00e9 precedere il primo atto, si colloca subito prima di uno degli atti successivi o addirittura nel corso di un atto. Normalmente gli intermezzi sinfonici sono pensati per essere eseguiti a sipario chiuso, ma con alcune eccezioni.\nL'intermezzo strumentale.\nL'intermezzo strumentale affermatosi nel XIX secolo \u00e8 un brano posto tra due movimenti di un lavoro pi\u00f9 esteso. Di breve durata e di carattere raccolto, di solito \u00e8 una composizione per pianoforte solo, di forma libera."}
{"id": "672370", "revid": "1573940", "url": "https://it.wikipedia.org/wiki?curid=672370", "title": "Alcelaphus buselaphus buselaphus", "text": "L'alcelafo bubalo (Alcelaphus buselaphus buselaphus ), noto anche come antilope bubalo o semplicemente bubalo, \u00e8 la sottospecie nominale (vale a dire la prima a essere stata descritta) estinta dell'alcelafo, diffusa in passato a nord del deserto del Sahara. Altre sottospecie vivono ancora nelle praterie a sud del Sahara, dal Senegal a ovest all'Eritrea e all'Etiopia a est e alla Tanzania centrale a sud. L'alcelafo rosso e l'alcelafo di Liechtenstein, considerati, a seconda dell'autore, sottospecie o specie sorelle dell'alcelafo comune, sono diffusi nell'Africa meridionale.\nDescrizione.\nL'alcelafo bubalo veniva descritto come un animale dal mantello color sabbia uniforme, a eccezione di \u00abuna macchia indistinta grigiastra su ogni lato del muso, sopra le narici\u00bb e del ciuffo terminale di peli della coda, di colore nero. Stando cos\u00ec le cose, la sottospecie aveva un aspetto simile all'alcelafo lelwel, anch'esso di colore uniforme e privo delle macchie facciali bianche o nere presenti, ad esempio, nell'alcelafo occidentale e nell'alcelafo di Swayne. Misurava circa 107 cm di altezza al garrese e le sue corna avevano una forma a \u00abU\u00bb se viste di fronte.\nCome altri alcelafi, il bubalo era un animale sociale. Luis del M\u00e1rmol Carvajal scrisse che nel Marocco settentrionale, nel 1573, si potevano vedere branchi composti da 100-200 animali. Secondo gli scrittori del XIX secolo, l'alcelafo bubalo prediligeva le aree rocciose con una buona copertura di vegetazione, a differenza dell'addax, che preferisce habitat sabbiosi e pi\u00f9 aridi. Suo predatore principale era il leone berbero, anch'esso estinto.\nStoria ed estinzione.\nL'alcelafo bubalo era diffuso in passato in tutta l'Africa a nord del Sahara, dal Marocco all'Egitto, dove scomparve gi\u00e0 molto tempo fa. Prima dell'et\u00e0 del ferro era presente sicuramente anche nel Levante meridionale, mentre Harper (1945) cita resti storici recenti \u00abnon ben documentati\u00bb rinvenuti in Israele e perfino in Arabia. Il limite settentrionale dell'areale dell'alcelafo bubalo era la costa del Mediterraneo; branchi numerosi erano ancora presenti in Marocco, a nord dell'Atlante, nel 1738. Come limite meridionale della sua distribuzione, vengono citati dei \u00abbuoi selvatici (\"Antilope bubalis\")\u00bb che vivevano sulle montagne del Tassili, nel Sahara centrale, nel 1850. Tuttavia, la corretta identificazione di questi ultimi animali viene messa in discussione. Anche se si fosse trattato davvero di alcelafi, potrebbero non essere appartenuti alla sottospecie settentrionale.\nIl numero di esemplari diminu\u00ec rapidamente nel corso del XIX secolo, in particolare dopo la conquista francese dell'Algeria, quando branchi interi venivano massacrati in una volta sola dalle armate coloniali. A partire dal 1867 \u00e8 probabile che la specie sopravvivesse solamente sulle catene montuose dell'Africa nord-occidentale nei pressi o all'interno del deserto del Sahara. Scomparve dall'Atlante tunisino nel 1870, e l'ultimo esemplare in questo Paese venne abbattuto nel 1902 vicino a Tataouine. Fatta questa eccezione, sembra che agli inizi del XX secolo il bubalo fosse relegato all'Atlante occidentale, da Boulemane in Marocco fino alla parte meridionale del dipartimento di Orano in Algeria. L'ultimo branco di cui siamo a conoscenza, costituito da appena 15 animali, viveva nei pressi di Outat El Haj, in Marocco, nel 1917; di questi, ben 12 furono uccisi dallo stesso cacciatore. L'ultimo esemplare in Marocco venne abbattuto a Missour nel 1925. \u00c8 probabile che l'animale scomparve dall'Algeria nello stesso periodo. Siamo a conoscenza di un ultimo esemplare \u00abcatturato\u00bb negli anni '20 vicino a Geryville, a sud dello Chott ech Chergui. Harper, che scriveva nel 1945, riteneva che la sottospecie potesse ancora sopravvivere all'epoca in quest'area, ma lui stesso fece menzione di varie campagne di ricerca che negli anni '20 e '30 non riuscirono a riscontrare la presenza dell'animale in Marocco, Algeria o Tunisia, perfino nelle regioni dove era considerato numeroso solo pochi decenni prima.\nL'alcelafo bubalo godeva della protezione conferitagli dalla Convenzione di Londra del 1933.\nEsemplari in zoo e musei.\nAlcuni esemplari di alcelafo bubalo furono catturati e tenuti in cattivit\u00e0 in zoo britannici, francesi e tedeschi verso gli inizi del XX secolo, ma Ruxton e Schwarz (1929) non riuscirono a ritrovarne alcun resto conservato nei musei di questi Paesi. L'ultimo bubalo in cattivit\u00e0, una femmina (talvolta erroneamente indicata come l'ultimo bubalo rimasto), mor\u00ec a Parigi nel 1923. L'Accademia di Scienze Naturali di Philadelphia ricevette un'altra femmina nel 1905 dalla Societ\u00e0 Zoologica di Philadelphia, che venne imbalsamata. Questo \u00e8 probabilmente l'unico bubalo conservato negli Stati Uniti d'America. In Italia, presso il Museo di storia naturale dell'Universit\u00e0 di Pisa, \u00e8 esposto uno dei pochi esemplari tassidermizzati tuttora conservati.\nRapporti con l'uomo.\nResti di alcelafo bubalo sono stati rinvenuti in alcuni siti archeologici egizi quali Abadiyeh, Saqqara e Karanis; i resti pi\u00f9 recenti risalgono agli inizi del Medioevo. Esisteva anche un geroglifico che raffigurava un \u00abpiccolo di alcelafo\u00bb:\nPer queste ragioni, \u00e8 stato ipotizzato che il bubalo venisse addomesticato dagli antichi egizi, o almeno impiegato come animale sacrificale. Viene anche citato nell'Antico Testamento con il nome di Yachmur (1Re. 4,23).\nL'alcelafo bubalo \u00e8 uno dei molti animali estinti raffigurati sui mosaici romani di Ippona (attuale Algeria), risalenti al II e al IV secolo d.C.."}
{"id": "672382", "revid": "125810729", "url": "https://it.wikipedia.org/wiki?curid=672382", "title": "MtF", "text": "Una donna transgender \u00e8 una donna a cui \u00e8 stato assegnato un genere maschile alla nascita. Una donna transgender pu\u00f2 essere eterosessuale, bisessuale, omosessuale, asessuale o pu\u00f2 identificarsi in altri termini (come ad esempio queer). In italiano viene raramente usato anche il termine \"neodonna\" (nuova donna), per riferirsi a trans operate. \nEsiste anche il caso inverso, da femmina a maschio (FtM).\nTransizione.\nLe donne transessuali sono persone in genere geneticamente appartenenti al sesso maschile (aventi cromosomi sessuali XY oppure altre strutture cromosomiche anormali ma comunque maschili, per esempio XXY o XYY), che si riconoscono in un'identit\u00e0 di genere femminile. Questa condizione ha spesso come conseguenza un malessere o disagio psicologico, definito disforia di genere.\nPer le persone transessuali esistono terapie ormonali e chirurgiche per adeguare il proprio corpo alla propria identit\u00e0 di genere. La scelta di quali terapie adottare e che iter di transizione intraprendere \u00e8 molto variabile, essendo questo adeguato caso per caso alle esigenze dell'individuo. L'associazione internazionale WPATH definisce degli Standard di Cura seguiti in molti paesi al mondo; in Italia, nonostante alcuni centri specializzati seguano il protocollo WPATH, \u00e8 pi\u00f9 spesso seguito il protocollo definito dall'ONIG.\nLa terapia ormonale prevede l'assunzione di estrogeni e di farmaci antiandrogeni, oltre che eventualmente di progesterone. In Italia, l'estrogeno assunto \u00e8 generalmente estradiolo valerato, mentre come antiandrogeno si utilizza ciproterone acetato (in altri paesi, invece, viene prescritto pi\u00f9 frequentemente spironolattone); talvolta esso \u00e8 associato a finasteride. L'uso del progesterone in Italia non \u00e8 a oggi previsto dall'Aifa. Per minorenni ancora in et\u00e0 di sviluppo, che non possono accedere alle terapie ormonali di cui sopra, \u00e8 consentito l'uso della triptorelina, un bloccante per gli ormoni sessuali. A partire dal 23 settembre 2020, la terapia femminilizzante, triptorelina compresa \u00e8 coperta dal Servizio sanitario nazionale, previa diagnosi di disforia di genere da parte di una \"equipe multidisciplinare e specialistica\".\nGli interventi chirurgici che possono fare parte della transizione di una donna trans sono la riconversione chirurgica del sesso (che comprende la penectomia, l'orchiectomia e la vaginoplastica), la femminilizzazione del volto, la mastoplastica e l'intervento alle corde vocali.\nDiscriminazione.\nLe donne trans partecipano della transfobia che subiscono in generale le persone trans, e che porta a discriminazioni nella ricerca di una casa o di un lavoro, oltre che a maltrattamenti sul posto di lavoro. In particolare all'interno del movimento transfemminista e nel femminismo intersezionale, viene spesso usato il termine \"transmisoginia\" per riferirsi a fenomeni di discriminazione e oppressione che riguardano specificamente le donne trans, in quanto persone all'intersezione di due identit\u00e0 (un'identit\u00e0 transgender e un'identit\u00e0 femminile), come ad esempio feticizzazione o certi tipi di rappresentazione stereotipata. Vengono talvolta usati anche altri termini pi\u00f9 specifici, come \"transmisogynoir\", che si riferisce a discriminazioni perpetuate nei confronti di donne trans nere.\nAltri termini (non sinonimi) nell'uso popolare.\nNell'uso popolare sono presenti diversi termini pi\u00f9 o meno correlati, talvolta ritenuti erroneamente sinonimi, che hanno invece una diversa accezione o significato. L'utilizzo a sproposito di questi termini e il modo con cui discostano dalle definizioni mediche e scientifiche, sono anche un esempio (insieme ad altri luoghi comuni) delle distorsioni presenti nella credenza popolare riguardo al transessualismo, causa spesso di incomprensioni e disagi fino a discriminazioni o perfino transfobia."}
{"id": "672384", "revid": "438678", "url": "https://it.wikipedia.org/wiki?curid=672384", "title": "Il mostro che uccide", "text": "\"Il mostro che uccide (The Bat)\" \u00e8 un film del 1959 diretto da Crane Wilbur.\nTerzo adattamento per lo schermo del lavoro teatrale del 1920 di Avery Hopwood e Mary Roberts Rinehart che aveva avuto due precedenti versioni cinematografiche: una nel 1926 con il titolo \"The Bat\", la seconda nel 1930 con il titolo \"The Bat Whispers\", entrambe dirette da Roland West.\nTrama.\nDopo aver lasciato la citt\u00e0 per andare a caccia con il proprio medico ed aver rubato una grande cifra dalla banca di sua propriet\u00e0, John Fleming viene assassinato dal dottor Malcom Wells. L'intento di quest'ultimo, dopo aver appreso la notizia del furto, \u00e8 di impossessarsi della cifra. Il primo ad essere incolpato del furto \u00e8 Victor Baily, co-proprietario della banca. Nel frattempo la villa di Fleming viene affittata da parte del nipote Mark, alla scrittrice Cornelia van Gorder trasferitasi con la propria servit\u00f9 e con la propria governante Lizzie, ma strani aventi accadranno. La servit\u00f9 decider\u00e0 di abbandonare la villa poich\u00e9 preoccupati dall'assassino che si aggira nella zona detto \"il pipistrello\". Alla villa accorrer\u00e0 pi\u00f9 volte il tenente della squadra investigativa della polizia Andy Anderson, cercando di incolpare il Dr. Wells dopo aver notato nel suo laboratorio vari esperimenti effettuati su alcuni pipistrelli. Inoltre, tutti immaginano che il bottino sia rinchiuso all'interno della villa ma l'unico erede e conoscitore di questa risulta essere Mark. Il ragazzo, con l'intento di ricercare la mappa della villa in questa stessa per scoprire l'esistenza di una camera segreta o meno, verr\u00e0 assassinato dal pipistrello che si impossesser\u00e0 della mappa. La stanza segreta risulta essere celata tra due caminetti di camere adiacenti. Nel frattempo, la villa viene tenuta sotto controllo dalla presenza del tenente che dopo l'uccisione di Judy Hollander incolper\u00e0 il maggiordomo/autista di miss Gorder: Warner. Questo, anni prima, con altri connotati venne processato ma fu approvata la sua innocenza e venne assolto. Intanto il pipistrello decide di liberarsi del medico, lasciando nel suo laboratorio un cartello con su scritto \"Here lies the bat. Threatened with exposure he destroyed himself\". Il medico e l'assassino si ritroveranno faccia a faccia nel laboratorio e colui che perder\u00e0 la vita sar\u00e0 il medico. Intanto miss Gorder riuscir\u00e0 a scoprire l'esistenza della camera segreta. Con i suoi collaboratori la scrittrice cercher\u00e0 di smascherare il mostro. Sar\u00e0 Warner ad uccidere il pipistrello che si scoprir\u00e0 essere Andy Anderson.\nProduzione.\nIl film fu prodotto dalla Liberty Pictures e venne girato dal 27 aprile al 27 maggio 1959.\nDistribuzione.\nDistribuito dalla Allied Artists Pictures, il film usc\u00ec nelle sale cinematografiche USA il 9 agosto 1959 con il titolo originale \"The Bat\". Ebbe una distribuzione internazionale, uscendo in molti paesi: in Turchia il 16 novembre 1960, in Danimarca il 30 gennaio 1961, nella Germania Ovest il 3 febbraio 1961, in Svezia il 18 settembre 1961, in Norvegia il 24 gennaio 1963."}
{"id": "672405", "revid": "118271686", "url": "https://it.wikipedia.org/wiki?curid=672405", "title": "Degradazione (provvedimento)", "text": "La degradazione \u00e8 un provvedimento disciplinare inflitto all'appartenente ad un ordine. Con la degradazione, il condannato viene espulso dall'ordine di appartenenza in via definitiva e perpetua.\nNel corso della storia, in varie nazioni sono stati soggetti al provvedimento di degradazione i nobili, gli appartenenti agli ordini cavallereschi, i magistrati, i membri del clero e i militari di ogni tipo e grado.\nStoria.\nSi ha notizia della degradazione sin dal tempo della repubblica e impero romano. I militari e i funzionari pubblici che avevano demeritato nei loro compiti potevano essere sottoposti a tre tipi di provvedimenti. In ordine di gravit\u00e0 crescente: la \"militiae mutatio\", la \"gradus deiectio\" o la pi\u00f9 grave, la \"ignominiosa missio\".\nLa \"militiae mutatio\" era il trasferimento punitivo ad altro incarico, la \"gradus deiectio\" o \"regradatio\" consisteva nella perdita del grado e degli onori acquisiti durante la carriera e riportava, per esempio, un tribuno al grado di soldato semplice.\nLa \"ignominiosa missio\", detta anche \"exauctoratio\", era l'espulsione dall'esercito o la interruzione dell'incarico pubblico rivestito. Il provvedimento veniva celebrato con una cerimonia in cui il condannato veniva privato in pubblico dei segni che caratterizzavano il suo stato.\nLo scrittore romano Plutarco descrisse nella sua opera sulla vita di Cicerone che il pretore romano Lentulo, condannato alla \"ignominiosa missio\" nell'ambito delle proscrizioni dopo la congiura di Catilina, venne convocato in senato e in quella sede gli vennero tolti gli abiti color porpora che caratterizzavano il suo titolo e fatto uscire vestito con abiti neri.\nLa tradizione di infliggere la degradazione con un rituale pubblico di svestizione per sottolineare l'infamia, si perpetu\u00f2 nel medioevo.\nNell'antica cavalleria, un cavaliere veniva degradato in forma pubblica. Sopra un palco appositamente eretto lo si spogliava delle armi, le quali venivano infrante e calpestate e il suo scudo era inchiodato rovesciato a un palo. Calato dal palco il condannato, coperto da un drappo mortuario, era trasportato in chiesa, dove si recitavano per lui le preghiere dei morti, quindi era cacciato ignominiosamente dalla chiesa. Gli ordinamenti militari, mutuando le tradizioni da quelle medievali, elaborarono nelle varie forze armate del mondo un cerimoniale in vigore fino al XX secolo, diverso in alcune varianti, ma comune nei gesti principali.\nAlla cerimonia della degradazione militare assisteva un reparto armato di ogni corpo. La bandiera non interveniva mai, e non vi erano n\u00e9 musiche n\u00e9 fanfare. Un militare designato procedeva alla rimozione o distruzione dei simboli di status: venivano tolti al condannato le spalline, i bottoni, i simboli di grado e i distintivi. Le medaglie venivano piegate e buttate per terra insieme al copricapo. Al termine, al militare veniva tolta la giubba e se ufficiale, veniva spezzata la sciabola.\nCos\u00ec spogliato e a capo scoperto il condannato veniva portato via per il proseguimento delle pene previste. Se i condannati erano pi\u00f9 di uno, la cerimonia era unica, ma i singoli venivano indicati nominativamente dal comandante delle truppe. Se la degradazione era la pena accessoria della condanna a morte, al condannato veniva tolta la divisa militare, prima di condurlo sul luogo dell'esecuzione.\nEsempi famosi.\nVittime famose della cerimonia della degradazione furono Alfred Dreyfus, Thomas Cochrane conte di Dundonald e Francis Mitchell.\nAlfred Dreyfus fu sottoposto alla cerimonia della degradazione pubblica a Parigi nel Champ de Mars il 5 gennaio 1895. Condannato per tradimento, le accuse si rivelarono infondate e l'ufficiale venne riabilitato. L'episodio \u00e8 noto come \"Affare Dreyfus\".\nFrancis Mitchell \u00e8 stato l'ultimo membro della cavalleria inglese a subire una degradazione pubblica. Giudicato colpevole di aver preteso denaro in cambio della concessione delle licenze agli albergatori, nel 1621 venne condotto presso la Westminster Hall per essere degradato. Gli vennero tolti gli speroni, la cinta e la spada gli venne spezzata sulla testa. Segu\u00ec il trasferimento in prigione nella Torre di Londra.\nNel mondo.\nItalia.\nLa degradazione \u00e8 una delle pene militari accessorie, previste dai codici penali militari che rendono il condannato non compatibile con l'appartenere alle forze armate italiane.\nPu\u00f2 essere uno degli esiti di un procedimento disciplinare di stato, cio\u00e8 inerente allo stato giuridico dell'imputato. Il codice prevede anche un'altra pena, di gravit\u00e0 inferiore: \"la rimozione\", con la quale il condannato viene retrocesso a soldato semplice, ma conserva il suo status militare.\nLa degradazione produce:\nNelle sentenze, la condanna alla degradazione si intende irrogata contestualmente alla pena principale e ne costituisce pena accessoria.\nIn passato, la degradazione comportava anche la perdita della pensione per i servizi prestati prima della condanna, come accadde all'ammiraglio Carlo Pellion di Persano sconfitto nella battaglia navale di Lissa nella terza guerra di indipendenza e che visse gli ultimi anni di vita in povert\u00e0 alleviata solo da un sussidio che il re Vittorio Emanuele II gli assegn\u00f2 a titolo personale e in forma riservata. Il moderno ordinamento giuridico, dopo il pronunciamento della Corte Costituzionale, non comprende pi\u00f9 questa ulteriore sanzione accessoria, dichiarata incostituzionale."}
{"id": "672408", "revid": "77358", "url": "https://it.wikipedia.org/wiki?curid=672408", "title": "Firenze stazione fs", "text": ""}
{"id": "672409", "revid": "77358", "url": "https://it.wikipedia.org/wiki?curid=672409", "title": "Firenze stazione", "text": ""}
{"id": "672411", "revid": "767487", "url": "https://it.wikipedia.org/wiki?curid=672411", "title": "Sultan Dumalondong", "text": "Sultan Dumalondong \u00e8 una municipalit\u00e0 di Sesta classe delle Filippine, situata nella Provincia di Lanao del Sur, nella Regione Autonoma nel Mindanao Musulmano.\nSultan Dumalondong \u00e8 formata da 7 baranggay:"}
{"id": "672413", "revid": "254059", "url": "https://it.wikipedia.org/wiki?curid=672413", "title": "Karlovy Vary", "text": "Karlovy Vary (in tedesco \"Karlsbad\", in polacco \"Karlowe Wary\", letteralmente \"Acque bullicanti di Carlo\", in inglese anche \"Carlsbad\") \u00e8 una citt\u00e0 della Repubblica Ceca, capoluogo del distretto e della regione omonimi. La citt\u00e0 trae il nome dall'imperatore Carlo IV di Lussemburgo che le diede i diritti e poteri di citt\u00e0 reale nel 1370. \u00c8 la pi\u00f9 grande localit\u00e0 termale della Repubblica Ceca ed \u00e8 anche la principale delle tre che compongono il \"triangolo del benessere\" (le due altre sono Mari\u00e1nsk\u00e9 L\u00e1zn\u011b e Franti\u0161kovy L\u00e1zn\u011b).\nPosta ai piedi dei Kru\u0161n\u00e9 Hory (Monti Metalliferi), Karlovy Vary si distende sui due versanti della stretta valle del fiume Tepl\u00e1 (il cui nome significa \"caldo\" perch\u00e9 d'inverno le sue acque non gelano mai), subito prima della confluenza con il fiume Oh\u0159e. \nConosciuta anche per il Festival internazionale del cinema di Karlovy Vary e per il liquore digestivo Becherovka, la citt\u00e0 vanta anche un discreto patrimonio artistico, fra cui numerosi edifici barocchi ed Art Nouveau. Attivit\u00e0 prevalenti nella zona: cristallerie, vetrerie artistiche, produzione della porcellana. Nel 2021 \u00e8 stata dichiarata patrimonio dell'umanit\u00e0 dall'UNESCO nelle Grandi citt\u00e0 termali d'Europa.\nGeografia fisica.\nI comuni limitrofi sono Ryb\u00e1\u0159e e B\u0159ezov\u00e1 ad ovest, Drahovice, Vysok\u00e1, V\u0161eborovice, Dalovice, Bohatice, Sedlec, Otovice, Sadov, Lesov, Nov\u00e1 V\u00edska e Bor a nord, H\u016frky ad est e Ol\u0161ov\u00e1 Vrata, Kolov\u00e1, Pila, H\u00e1je e Nov\u00e9 Stanovice a sud.\nStoria.\nLa citt\u00e0 fu fondata il 14 agosto 1370, dall'imperatore Carlo IV di Lussemburgo che, imbattutosi nelle numerose sorgenti termali della zona, ne aveva apprezzato le qualit\u00e0. La leggenda narra di un cervo che fu scottato da un getto di acqua bollente scaturito d'improvviso dal suolo mentre fuggiva inseguito dai cani da caccia dell'imperatore.\nA partire dal 1762, e in particolare nei decenni a cavallo tra Ottocento e Novecento, la localit\u00e0 si afferm\u00f2 come uno dei pi\u00f9 importanti centri termali d'Europa, divenendo meta di molti personaggi illustri quali membri dell'aristocrazia, pensatori, statisti, compositori e artisti del mondo tedesco, russo e mitteleuropeo (fra gli altri Goethe, Beethoven, Chopin, Dostoevskij, Marx).\nDal 6 al 31 agosto 1819 la citt\u00e0 fu prescelta per una conferenza di ministri della Confederazione germanica presieduta da Metternich. Alla conclusione della conferenza vennero promulgati i celebri Deliberati di Karlsbad, che ebbero un ruolo fondamentale nel sistema della Restaurazione postnapoleonica e pi\u00f9 in generale nella storia della Germania del \"Vorm\u00e4rz\".\nAll'affermazione come centro di villeggiatura curativa contribuirono anche le pubblicazioni di medici come David Becher e Josef von L\u00f6schner e senz'altro il completamento delle linee ferroviarie che la collegavano a Praga e a Eger (Cheb) nel 1870. Il numero di visitatori pass\u00f2 dalle 134 famiglie del 1756 a una media annuale di ospiti alla fine del XIX secolo. Nel 1911 tale numero aveva gi\u00e0 raggiunto i visitatori ma la Prima Guerra Mondiale mise bruscamente fine al turismo, portando al collasso dell'impero Austro Ungarico, qualche anno pi\u00f9 tardi, nel 1918.\nLa maggioranza di lingua tedesca della popolazione protest\u00f2 per l'annessione della citt\u00e0 alla Cecoslovacchia sancita dal trattato di Saint Germain. Una grande dimostrazione il 4 marzo 1919 trascorse senza incidenti ma nello stesso mese 6 dimostranti furono uccisi dall'esercito ceco con l'intento di frenare la protesta che si andava rafforzando. Nel 1938 la regione dei Sudeti (Sudetenland), inclusa Karlsbad, divenne parte della Germania.\nCome in altre citt\u00e0 di Cecoslovacchia e Polonia, nel 1945, alla fine della seconda guerra mondiale, la popolazione di lingua tedesca, che ne costituiva la maggioranza, venne cacciata dalla citt\u00e0, e la citt\u00e0 ripopolata con i cittadini cechi. Dopo la caduta dell'Unione Sovietica e del \"Blocco Comunista\", la mafia russa \u00e8 divenuta sempre pi\u00f9 attiva in Karlovy Vary, utilizzando le propriet\u00e0 immobiliari per il riciclaggio del denaro e contribuendo all'ingrandimento dell'aeroporto di Karlovy Vary che cos\u00ec permettesse voli di collegamento diretto con Mosca.\nMonumenti e cultura.\nDa 80 fonti, una quindicina delle quali a libero accesso, sgorgano ogni giorno 6 milioni di litri d'acqua ad altissimo contenuto minerale ( per litro) a temperature variabili fra i 30 e i . Per le loro propriet\u00e0 curative sono adatte per il trattamento delle malattie del apparato gastrointestinale, ma anche delle patologie croniche della spina dorsale e delle articolazioni.\nIl centro della cittadina \u00e8 rappresentato dal lungo colonnato corinzio detto \"Colonnata del Mulino\" (di Josef Z\u00edtek, 1872-81) e dall'arteria pedonale che gli d\u00e0 accesso, Tr\u017ei\u0161te (Il Mercato). Il Tr\u017ei\u0161te, fiancheggiato da negozi di cristalli e di artigianato, costeggia poi un ottocentesco Kolon\u00e1da ligneo, conducendo ai piedi della roccia dove si trova una torre (1608) dello scomparso castello trecentesco.\nLa vista panoramica pi\u00f9 bella della citt\u00e0 si gode dal belvedere Diana (1914), posizionato sulla V\u00fd\u0161ina p\u0159\u00e1telstv\u00ed, sopra al Grand Hotel Pupp (che dal 1701 \u00e8 l'albergo simbolo del luogo, e che \u00e8 stato anche una delle location principali della pellicola \"Casino Royale\" di James Bond). La via del parco, Sadov\u00e1, su cui si affaccia una sfilata di case di cura termali in stabili d'epoca, collega il fondovalle con la chiesa ortodossa russa di sv Petr a Pavel (Ss. Pietro e Paolo, 1893-96).\nLa pi\u00f9 antica e calda delle fonti cittadine, il Vridlo (zampillo) sorge all'interno di un moderno colonnato (V\u0159\u00eddeln\u00ed kolon\u00e1da, 1975) a cavallo del fiume Tepl\u00e1. La chiesa pi\u00f9 importante \u00e8 quella di sv Maria Magdal\u00e9na (Santa Maria Maddalena, 1731-37) di Kili\u00e1n Ign\u00e1c Dientzenhofer; fra gli altri edifici importanti il Karlovarsk\u00e9 Muzeum (che ospita raccolte d'interesse locale), la Galleria d'Arte, il Teatro di V. Nezval, edificio di Lazne I., ex Cassa di Risparmio, e i sanatori Bristol ed Imperial che domina il panorama della citt\u00e0.\nIl Festival internazionale del cinema di Karlovy Vary \u00e8 il festival cinematografico pi\u00f9 importante nella Repubblica Ceca. Istituito nel 1946, propone ogni anno centinaia di film che partecipano alla competizione, oltre a qualche decina fuori concorso. L'artigianato \u00e8 fiorente, ad es.il quartiere Dvory ospita una delle pi\u00f9 importanti fabbriche di produzione del cristallo, la fabbrica di fama mondiale \"Moser\". Karlovy Vary fu anche sede della finale dell'edizione 1993 di Giochi senza frontiere.\nCitt\u00e0 associate a Karlovy Vary.\nCarlsbad (nel Nuovo Messico), Carlsbad (in California) e il Carlsbad Caverns National Park, negli Stati Uniti, prendono il loro nome da quello antico di Karlovy Vary."}
{"id": "672416", "revid": "599013", "url": "https://it.wikipedia.org/wiki?curid=672416", "title": "MOWE", "text": ""}
{"id": "672419", "revid": "47815460", "url": "https://it.wikipedia.org/wiki?curid=672419", "title": "Karlovy", "text": ""}
{"id": "672420", "revid": "599013", "url": "https://it.wikipedia.org/wiki?curid=672420", "title": "Karlsbad", "text": ""}
{"id": "672424", "revid": "287204", "url": "https://it.wikipedia.org/wiki?curid=672424", "title": "Carlsbad", "text": ""}
{"id": "672425", "revid": "124176145", "url": "https://it.wikipedia.org/wiki?curid=672425", "title": "Allison V-1710", "text": "L'Allison V-1710 era un motore aeronautico a V dodici cilindri realizzato dalla statunitense Allison Engine Company ed impiegato sui velivoli dell'USAAF durante la seconda guerra mondiale.\nIl V-1710 \u00e8 l'unico motore di questa tipologia progettato e prodotto negli USA durante questo conflitto ad essere impiegato in combattimento. Il suo esordio non fu dei migliori a causa di alcuni inconvenienti dovuti al sistema di sovralimentazione ma in seguito, grazie ai successivi sviluppi, divent\u00f2 un propulsore potente e affidabile.\nStoria.\nSviluppo.\nLa Allison Engine Company, una ditta facente parte del gruppo General Motors, inizi\u00f2 la progettazione di un motore dotato di raffreddamento a liquido nel 1929 in risposta ad una richiesta dell'U.S. Army per un propulsore da circa 1.000 hp (750 kW) da utilizzare sui nuovi bombardieri e caccia. Per facilitarne la produzione e l'installazione il motore doveva poter essere equipaggiato con diversi gruppi di riduzione e con un turbocompressore. In questo modo dalla stessa linea di produzione potevano uscire i motori che potevano essere montati su qualsiasi velivolo.\nLa Grande depressione rallent\u00f2 lo sviluppo e fu solo il 14 dicembre 1936 che il motore venne portato in volo per la prima volta montato su un Consolitated XA-11A. Il 23 aprile del 1937 il V-1710-C6 super\u00f2 il test delle 150 ore di funzionamento richiesto dall'esercito americano. La potenza erogata, 1.000 hp, era in linea con la richiesta e il motore della Allison fu uno dei primi motori aeronautici di serie a raggiungerla.\nImpiego.\nSuperati i test il motore venne offerto a tutti i costruttori aeronautici. I nuovi caccia statunitensi che in quel momento venivano progettati erano tutti costruiti attorno a questa unit\u00e0. Il motore venne quindi impiegato sul Lockheed P-38, sul Curtiss P-40 e sul Bell P-39 Airacobra. Anche la North American lo scelse per il suo P-51A Mustang.\nInizialmente venne deciso di concentrarsi solo sulle prestazioni a bassa quota in quanto si riteneva che il problema del funzionamento alle alte quote sarebbe stato risolto con gli ulteriori sviluppi del turbocompressore, surclassando cos\u00ec le prestazioni dei motori allora prodotti in Europa che invece erano dotati di compressore meccanico.\nCon l'inizio del conflitto per\u00f2 si verific\u00f2 un'alta domanda per le leghe resistenti al calore particolarmente per quelle di tungsteno, che comportarono una limitazione nella produzione delle turbine. L'USAAF decise di concentrare la disponibilit\u00e0 di questi componenti ai motori dei bombardieri, che al momento avevano una priorit\u00e0 maggiore.\nPer il V-1710 il risultato fu l'adozione di un compressore meccanico poco sviluppato e a singolo stadio che si dimostr\u00f2 soddisfacente solo alle basse quote. Solo nelle versioni finali verr\u00e0 introdotto un compressore a doppio stadio che miglior\u00f2 notevolmente le prestazioni del motore. Queste versioni furono scelte per essere montate sul Bell P-63 Kingcobra, sul North American P-82 Twin Mustang e su diversi aerei sperimentali.\nL'ultimo impiego operativo del propulsore avvenne sui 250 esemplari di P-82 realizzati subito dopo la fine del conflitto e impiegati fino ai primi anni cinquanta.\nAl termine la produzione si attest\u00f2 su 70 000 unit\u00e0. Tutti verranno realizzati nello stabilimento della Allison di Indianapolis, Indiana.\nAltri impieghi.\nOltre che in aviazione il V-1710 ha trovato anche altri impieghi. Subito dopo la guerra la disponibilit\u00e0 di un gran numero di motori surplus ha reso accessibile questo motore a coloro che volevano utilizzarlo nelle gare di accelerazione o in generale in tutte le competizioni che richiedessero una elevata potenza. In alcuni casi la potenza \u00e8 stata portata a 4.000 hp (3.000 kW), un valore nemmeno immaginato al momento della sua progettazione.\nSempre in campo aeronautico il motore ha trovato nuova vita con l'emergere del movimento dei cosiddetti \"Warbird\", velivoli della seconda guerra mondiale restaurati e riportati alle condizioni di volo, che hanno ampiamente utilizzato il V-1710 sia sulle cellule che lo montavano anche all'epoca sia come sostituto su quei velivoli i cui motori sono oggi scomparsi.\nDescrizione tecnica.\nIl V-1710 beneficiava della filosofia costruttiva e basata sulla versatilit\u00e0 di installazione dei diversi componenti della General Motors. Il motore poteva essere considerato costituito da due parti. La parte centrale era costituita dal motore vero e proprio. Su questo nucleo centrale \"standard\"' potevano essere poi montati i diversi accessori, parte posteriore, e gruppi di riduzione, parte anteriore, soddisfacendo cos\u00ec le diverse necessit\u00e0 di tutti i velivoli. Inoltre questo tipo di approccio rendeva molto semplice sostituire sia il sistema di sovralimentazione che modificare il rapporto di compressione permettendo di creare una gamma di motori che potevano essere efficaci dai 2.400 m fino ai 7.900 m.\nNei motori utilizzati dal P-63, P-39 e, all'epoca, XB-42, V-1710-E, il gruppo di riduzione anteriore fu spostato in avanti e collegato al motore, posto nella parte centrale del velivolo con un lungo albero di trasmissione mentre nei motori, V-1710-F, montati sugli altri velivoli (P-40, P-38, P-51A e P-82) il gruppo era solidale al motore.\nUn'altra caratteristica del V-1710 era costituita dalla possibilit\u00e0 di far ruotare, in maniera piuttosto semplice, l'elica sia in senso antiorario che orario. Durante la costruzione veniva montato un particolare albero motore, una serie di ingranaggi del sistema di sovralimentazione, una serie di accessori e un sistema di avviamento che fosse appropriato al senso di rotazione scelto.\nIl V-1710 \u00e8 stato spesso criticato per l'assenza di un compressore meccanico per le alte quote. Di solito questa critica viene fatta confrontando le ultime versioni del Merlin prodotto su licenza negli Stati Uniti come Packard V-1650, dotato di un compressore a doppio stadio. Il motore per\u00f2 era pensato, seguendo le richieste dell'U.S. Army, con solo un turbocompressore monostadio e se fossero state richieste migliori prestazioni a quote pi\u00f9 elevate si sarebbe potuto montare un nuovo tipo di turbina. I primi V-1710 avevano una quota massima di combattimento limitata a 5.000 m ma essendo disponibili in grandi quantit\u00e0 furono molto utilizzati specie nel teatro operativo del Nord Africa. In seguito la Allison realizz\u00f2 anche un V-1710 dotato di un compressore a doppio stadio e che venne montato sul P-63 e sul P-82.\nAlla fine del conflitto il 60 per cento dei caccia prodotti in USA montava il V-1710. La ditta svilupp\u00f2 e miglior\u00f2 costantemente il proprio propulsore tanto che se agli inizi forniva 1.000 hp (750 kW) nelle versioni finali, V-1710-143/-145 (G6R/L), grazie anche agli sviluppi ottenuti nei carburanti arrivava a 2.200 (1.600 kW). La Allison poi approv\u00f2 un livello di potenza di emergenza in combattimento che permetteva di \"tirare\" un motore che forniva 1.150 hp (860 kW) al decollo fino a 1.600 hp (1.200 kW). Nel caso per\u00f2 si fosse utilizzata questa potenza il propulsore doveva essere, prima di un nuovo utilizzo, completamente smontato e revisionato.\nAnche il costo di produzione del motore, grazie a miglioramenti nella sua \"industrializzazione\", scese costantemente durante il conflitto. All'inizio un V-1710 costava 25.000 dollari mentre in seguito il costo per unit\u00e0 scese a 8.500 dollari USA. La vita utile del motore pass\u00f2 dalle trecento ore iniziali alle 1.000 delle versioni meno spinte. Questi sviluppi furono ottenuti con un incremento minimo del peso totale."}
{"id": "672426", "revid": "767487", "url": "https://it.wikipedia.org/wiki?curid=672426", "title": "Datu Saudi-Ampatuan", "text": "Datu Saudi-Ampatuan \u00e8 una municipalit\u00e0 di Seconda classe delle Filippine, situata nella Provincia di Maguindanao, nella Regione Autonoma nel Mindanao Musulmano.\nLa municipalit\u00e0 \u00e8 stata creata con delibera della Regione autonoma il 1\u00ba luglio 2003, separandola dalla municipalit\u00e0 di Datu Piang.\nDatu Saudi-Ampatuan \u00e8 formata da 14 baranggay:"}
{"id": "672427", "revid": "1658", "url": "https://it.wikipedia.org/wiki?curid=672427", "title": "Bande radioamatoriali", "text": "Le bande radioamatoriali sono le bande radio assegnate per l'attivit\u00e0 di radioamatore. Quelle comunemente utilizzate sono comprese tra le HF e le UHF.\nDi seguito, un elenco delle bande assegnate per la regione 1, alla quale appartiene anche l'Italia.\nLF (Low Frequency).\nLa banda dei 2200 metri \u00e8 utilizzata per le sperimentazioni sulla propagazione. Su di essa si pu\u00f2 trasmettere con la potenza massima di 1 watt EIRP.\nLa propagazione su questa banda dipende poco dalle stagioni e dall'alternanza tra giorno e notte, visto che avviene sostanzialmente per onda di terra, che si propaga per rifrazione al di l\u00e0 dell'orizzonte. La difficolt\u00e0 nell'uso di questa banda sta soprattutto nel costruire delle antenne efficienti utilizzando lo spazio che si ha a disposizione. Una semplice antenna a dipolo, ad esempio, sarebbe lunga pi\u00f9 di 1\u00a0km. Comunque siccome la massima potenza \u00e8 di 1W EIRP si pu\u00f2 pensare di usare antenne accorciate con rendimenti minimi (anche solo 1%) ed aumentare proporzionalmente la potenza di trasmissione.\nMF (Medium Frequency).\nLe antenne per questa banda sono di dimensioni ragguardevoli. \u00c8 permesso trasmettere con massimo 1\u00a0W come sulle onde lunghe.\nLa banda dei 160 metri \u00e8 soprattutto notturna e invernale, visto che in questa situazione gli strati pi\u00f9 bassi della ionosfera lasciano transitare i segnali delle onde medie, che vengono poi riflessi dagli strati pi\u00f9 alti.\nNelle ore notturne \u00e8 quindi possibile ascoltare trasmissioni da grande distanza e fare collegamenti di alcune migliaia di chilometri. L'assorbimento diurno limita invece la portata, via onda di terra, a qualche decina di chilometri o poco pi\u00f9, a seconda della potenza utilizzata.\nLe antenne su questa banda sono realizzabili, anche se le dimensioni sono ancora notevoli: un dipolo \u00e8 lungo circa 80 metri.\nHF (High Frequency).\nNella sezione delle HF, al servizio radioamatoriale sono allocate otto bande. Nella regione IARU 1, comprendente l'Europa, l'Africa e l'Asia settentrionale, sono assegnate le seguenti frequenze:\nLe HF sono le pi\u00f9 utilizzate dai radioamatori per i collegamenti a lunga distanza, cosa resa possibile dal fatto che gli strati della ionosfera sono ricchi di atomi ionizzati e sono perci\u00f2 in grado di assorbire, rifrangere o riflettere le onde elettromagnetiche, a seconda dei casi.\nLe regola generale \u00e8 che man mano che si sale in frequenza si passa da bande a propagazione soprattutto notturna e invernale ad altre a propagazione fondamentalmente diurna ed estiva. Un singolo salto di riflessione ionosferica \u00e8 limitato a circa 4\u00a0000\u00a0km. Oltre questa distanza le probabilit\u00e0 di effettuare un collegamento si riducono, perch\u00e9 il segnale deve subire riflessioni multiple per raggiungere la destinazione. Sono comunque relativamente frequenti collegamenti che arrivano persino agli antipodi.\nLa propagazione sulle onde corte \u00e8 legata inoltre all'attivit\u00e0 solare, visto che \u00e8 proprio il flusso di energia proveniente dal sole che ionizza l'alta atmosfera. Negli anni di massimo solare (ogni 11 anni circa) si avranno quindi ottime condizioni di propagazione fino alla banda dei 10 metri, mentre negli anni di minimo le frequenze superiori ai 20\u00a0MHz saranno utilizzabili con minore regolarit\u00e0.\nVHF (Very High Frequency).\nNelle VHF vi sono tre bande assegnate al servizio di radioamatore:\n6 metri.\nLa banda dei sei metri presenta ancora alcune delle caratteristiche delle bande HF, come la possibilit\u00e0 di collegamenti a lunghissima distanza per propagazione nell'alta ionosfera, anche se il fenomeno \u00e8 qui molto meno regolare e frequente, E sporadico. Sono poi presenti molti dei modi tipici delle frequenze superiori, come la propagazione nella bassa ionosfera e nella troposfera.\n4 metri.\nLa banda dei 4 metri viene utilizzata dai radioamatori su specifica autorizzazione del Ministero dello Sviluppo Economico. Tale autorizzazione temporanea, dal 23 giugno al 19 dicembre 2014, \u00e8 scaduta.\n2 metri.\nNella banda dei due metri \u00e8 possibile effettuare un'ampia tipologia di collegamenti (il maggior numero rispetto alle altre bande):\nMolte di queste tipologie di collegamento sono realizzabili con sistemi di antenna abbastanza piccoli.\nNella banda sono presenti anche ripetitori in FM per i collegamenti locali e nodi packet radio per il trasferimento dati.\nEsistono inoltre in orbita intorno alla Terra anche dei satelliti artificiali che spesso ricevono su di una banda radiantistica e ritrasmettono verso la Terra su un'altra banda.\nUHF (Ultra High Frequency).\nLe bande radioamatoriali in UHF sono:\n70 centimetri.\nLa banda del 70\u00a0cm \u00e8 molto usata per i collegamenti locali, sia in fonia FM che per la trasmissione dati (packet). Sono inoltre presenti ripetitori per incrementare la distanza massima raggiungibile. Per il resto la propagazione \u00e8 simile alla banda dei due metri, considerando per\u00f2 che i fenomeni ionosferici sono pi\u00f9 rari e pi\u00f9 impegnativi, mentre l'utilizzo prevalente \u00e8 quello legato al comportamento della troposfera.\n23/24 centimetri.\nBanda piuttosto estesa, che permette la sperimentazione di modi di trasmissione a larga banda come la ATV (televisione amatoriale). Molto interessanti sono le attivit\u00e0 via tropo, via satellite e via Luna (EME, Earth-Moon-Earth). Sono anche presenti dei ripetitori in FM, ma in misura limitata.\nSu questa banda si ha l'ottimizzazione per l'uso via luna, poich\u00e9 a parit\u00e0 di dimensioni delle antenne, in questa banda si ottiene un maggior guadagno, inoltre vi \u00e8 la possibilit\u00e0 di ottenere potenze fino al massimo previsto dalla Licenza di Radioamatore con relativa facilit\u00e0, di conseguenza valori maggiori di EIRP, parametro fondamentale per poter usare la luna come ripetitore passivo.\n13/12 centimetri.\nBanda non molto usata, che condivide le stesse frequenze dei collegamenti Wi-Fi.\nSu questa banda si trova anche l'uplink del satellite geostazionario per radioamatori Oscar 100 (EsHail -2) 2400,000\u20132400,500 MHz, il cui downlink \u00e8 sulla banda dei 3 cm.\nSHF (Super High Frequency).\nNelle SHF vi sono le seguenti bande radioamatoriali:\nI principali momenti di utilizzo di queste frequenze sono i contest, gare organizzate dalle associazioni di radioamatori.\nLa banda dei 6\u00a0cm non \u00e8 molto sfruttata, mentre sui 3\u00a0cm sono state di recente scoperte delle modalit\u00e0 di propagazione come il \"rain scatter\", ovvero la diffusione del segnale da parte delle perturbazioni atmosferiche, con distanze di collegamento che possono raggiungere, e superare, i 500\u00a0km. Particolarmente interessanti sono le nuvole temporalesche che si manifestano sopra le Alpi con le note caratteristiche di intensit\u00e0 e breve durata, in questi casi la pioggia, cos\u00ec intensa, diventa un ottimo punto di riflessione, permettendo collegamenti sia in CW, sia in fonia, simmetrici rispetto al punto di riflessione, con distanze medie raggiungibili, di molte centinaia di chilometri (per esempio: centro Italia - Germania). Sulla banda dei 3 cm e pi\u00f9 precisamente da 10489,500 a 10490 MHz \u00e8 situato il downlink del transponder Oscar 100 (QO100) sito sul satellite geostazionario EsHail - 2\nIl periodo migliore per tali tipologie di collegamenti \u00e8 quello estivo in cui sono presenti, alta pressione sul mare, ed \u00e8 pi\u00f9 probabile la formazione di nubi ad alta quota (fino a 8000\u201310000 metri). Poich\u00e9 dal 2005 risulta possibile l'assemblaggio a costi contenuti di sistemi radio in banda 3\u00a0cm di discreta potenza (potenze continue attorno ai 10\u00a0W) e sensibilit\u00e0 (cifra di rumore totale di sistema &lt; 2\u00a0dB) \u00e8 abbastanza usuale effettuare collegamenti su distanze attorno ai 700\u00a0km.\nOltre alla sempre maggiore disponibilit\u00e0 di finali di potenza, il principale vantaggio di queste bande \u00e8 dovuto alla direttivit\u00e0 delle antenne, generalmente antenne paraboliche, vantaggio che si riscontra sia in trasmissione sia in ricezione.\nIl fatto di avere antenne con elevati guadagni, potenze in aumento, componenti con cifra di rumore sempre pi\u00f9 bassa, consente di sfruttare, oltre al \"rain scatter\", anche la Luna come sponda per far rimbalzare il segnale EME, e quindi portare a termine il collegamento anche tra radioamatori posti in continenti diversi.\nEHF (Extremely High Frequency).\nLe EHF si prestano a sperimentazioni di livello avanzato, sebbene il loro uso da parte dei radioamatori sia molto limitato. Le bande sono le seguenti:"}
{"id": "672428", "revid": "123634847", "url": "https://it.wikipedia.org/wiki?curid=672428", "title": "Anser fabalis", "text": "L'oca granaiola della taiga (Anser fabalis ) \u00e8 un uccello della famiglia degli Anatidi.\nTassonomia.\nIl Congresso Ornitologico Internazionale riconosce tre sottospecie:\nLa sottospecie \"Anser fabalis serrirostris\" \u00e8 stata elevata al rango di specie a s\u00e9 stante (\"Anser serrirostris\").\nDescrizione.\nAppena pi\u00f9 piccola dell'oca selvatica (lunghezza totale 66\u201384\u00a0cm, apertura alare 142\u2013175\u00a0cm e peso 2\u20134\u00a0kg), l'oca granaiola presenta un piumaggio brunastro con capo e collo pi\u00f9 scuri e il becco con gradazioni variabili dal nero all'arancio. I due sessi sono simili.\nQuesta specie si pu\u00f2 confondere con l'oca zamperosee (\"Anser brachyrhynchus\"), di dimensioni inferiori con becco pi\u00f9 corto e zampe rosee, di comparsa accidentale in Italia. Comune e svernante \u00e8 invece l'oca lombardella maggiore (\"Anser albifrons\"), riconoscibile per le barrature scure delle parti inferiori e per la fronte bianca, mentre nella pi\u00f9 piccola oca lombardella minore (\"Anser erythropus\") la macchia bianca frontale \u00e8 pi\u00f9 estesa e l'occhio \u00e8 contornato da un anello giallo; nidificante nelle zone artiche migra per svernare nell'Europa sud-orientale, ma capita raramente in Italia.\nDistribuzione e habitat.\nL'oca granaiola \u00e8 una specie migratrice diffusa con cinque sottospecie in Eurasia settentrionale. In Europa nidifica a nord del 60\u00ba parallelo e sverna a sud dell'areale fino al bacino del Mediterraneo. In Italia sverna con regolarit\u00e0 ma in numero molto fluttuante variabile tra poche centinaia e qualche migliaia di individui.\nNidifica nelle torbiere, nella tundra, ai margini boscosi delle paludi, dei laghi e dei fiumi, creando una concavit\u00e0 scavata e poco profonda. Il nido \u00e8 costruito dalla femmina. Sverna in zone umide costiere, praterie umide e zone coltivate. Di abitudini sospettose e gregarie come le altre oche, frequenta le zone di pascolo al crepuscolo o di notte.\nBiologia.\nIn maggio-giugno depone di solito 4-6 uova, alla cui incubazione provvede esclusivamente la femmina per 27-29 giorni. I piccoli volano a circa 40 giorni di vita. Depone un'unica covata annua. I pulcini sono sorvegliati e accuditi da entrambi gli adulti. Gregaria, durante le migrazioni si associa in particolare all'oca lombardella maggiore. Si nutre di sostanze vegetali. I richiami emessi sono forti e musicali."}
{"id": "672431", "revid": "1610933", "url": "https://it.wikipedia.org/wiki?curid=672431", "title": "Oca granaiola", "text": ""}
{"id": "672432", "revid": "287204", "url": "https://it.wikipedia.org/wiki?curid=672432", "title": "Onel De Guzman", "text": ""}
{"id": "672433", "revid": "1305772", "url": "https://it.wikipedia.org/wiki?curid=672433", "title": "MGS", "text": ""}
{"id": "672437", "revid": "889336", "url": "https://it.wikipedia.org/wiki?curid=672437", "title": "Nazionale di calcio della Guyana francese", "text": "La nazionale di calcio della Guyana francese \u00e8 la rappresentativa calcistica dell'omonimo Dipartimento francese d'Oltremare situato in Sudamerica ed \u00e8 controllata dalla \"Ligue de Football de la Guyane Fran\u00e7aise\", dipendenza della Federazione Calcistica Francese.\nEssendo parte della Francia, come tutti i territori francesi d'oltremare, la Guyana francese non \u00e8 un membro FIFA e pertanto non pu\u00f2 partecipare a nessuna manifestazione organizzata dalla stessa, compreso il campionato mondiale. Alla squadra \u00e8 per\u00f2 concesso di partecipare alle competizioni CONCACAF insieme alle nazioni centro-nordamericane e caraibiche, sebbene la Guyana francese si trovi geograficamente in America Meridionale.&lt;br&gt;I risultati di maggior rilievo li ha colti nella Coppa dei Caraibi, in cui per due volte ha raggiunto il terzo posto, il primo dei quali durante l'unica edizione di una competizione internazionale che ha ospitato, nel 1983.\nCos\u00ec come il Suriname offre calciatori ai Paesi Bassi, anche la Guyana francese, ogniqualvolta produce elementi di un certo talento meritevoli anche di palcoscenici di primo piano, \"cede\" i suoi calciatori alla squadra transalpina; esempi in questo senso sono Florent Malouda (che ha giocato per il DOM nella Gold Cup 2017) e l'ex portiere Bernard Lama.\nPartecipazioni ai tornei internazionali.\nCampionato CONCACAF.\nLa nazionale della Guyana francese non ha mai partecipato al Campionato CONCACAF, l'antenato della Gold Cup, n\u00e9 alle relative qualificazioni.\nCoppa dei Caraibi.\nGli \"Yana D\u00f2k\u00f2\" hanno partecipato alla fase finale della Coppa dei Caraibi in cinque occasioni, cogliendo due terzi posti.\nCoppa dell'oltremare.\nLa Guyana francese ha disputato tutte e tre le edizioni della Coupe de l'Outre-Mer, terminando al quarto posto all'esordio.\nCoupe des Cara\u00efbes.\nI guyanesi hanno preso parte all'unica Coupe des Cara\u00efbes che ha avuto luogo nel 1948, fermandosi in semifinale."}
{"id": "672438", "revid": "2117876", "url": "https://it.wikipedia.org/wiki?curid=672438", "title": "Museo di scienze naturali dell'Alto Adige", "text": "Il Museo di Scienze Naturali dell'Alto Adige (ted. \"Naturmuseum S\u00fcdtirol\", lad. \"Museum Nat\u00f6ra S\u00fcdtirol\") con sede a Bolzano, fa parte dei Musei provinciali altoatesini ed \u00e8 gestito dalla Provincia autonoma di Bolzano\nPunti di interesse.\nIl museo, sviluppato su due piani, racconta la geologia e gli ambienti naturali dell'Alto Adige su di una superficie di 1.000 m2. Lo spazio al piano terra di circa 200 m2 \u00e8 utilizzato per mostre temporanee regolari che sono la maggiore attrattiva del museo. Il museo \u00e8 ricco di ricostruzioni e postazioni multimediali. L'acquario di barriera corallina da 9.000 litri \u00e8 il pi\u00f9 grande dell'arco alpino ed \u00e8 di notevole interesse. Il museo \u00e8 visitato maggiormente da famiglie, poich\u00e9 particolarmente attraente per i bambini.\nL'edificio.\nIl museo \u00e8 stato inaugurato nel 1997 ed \u00e8 ospitato nell'antica sede dell'Imperatore Massimiliano I d'Asburgo in stile tardogotico risalente al XVI secolo."}
{"id": "672444", "revid": "121122463", "url": "https://it.wikipedia.org/wiki?curid=672444", "title": "LeChuck", "text": "LeChuck \u00e8 un capitano pirata non-morto presente nella saga di videogiochi di \"Monkey Island\", i cui capitoli sono usciti negli anni tra il 1990 e il 2009.\nLeChuck \u00e8 il principale nemico di Guybrush Threepwood, il protagonista; entrambi sono innamorati di Elaine Marley, governatore dell'Area delle Tre Isole. E proprio per eliminare il rivale e conquistare la ragazza, il malefico pirata (dall'inconfondibile barba nera, che in alcuni episodi come \"La Vendetta di LeChuck\" vive di vita propria) escogita trappole e ostacoli vari che costituiscono il succo del videogioco.\nCaratteristiche.\nLeChuck impersona il classico stereotipo del pirata malvagio in stile Edward Teach, a partire dall'abbigliamento, costituito da un lungo giaccone rosso, un cappellaccio e la gi\u00e0 citata barba nera. LeChuck \u00e8 l'unico pirata che sia mai riuscito a trovare Big Whoop, grazie al quale ha ottenuto l'immortalit\u00e0.\nInsieme alla sua ciurma di pirati, tra i quali ci sono lo scheletro Bob e Largo LaGrande (che ha un ruolo importante nel secondo videogame), viaggia su una nave fantasma dai colori tetri e le vele strappate, mentre il suo covo si trova nelle profondit\u00e0 a tinte sulfuree di Monkey Island, sotto il tempio della grande testa di scimmia.\nAvvenimenti iniziali.\nSi sa che quando era ancora vivo sbarc\u00f2 su Blood Island, e la ragazza pi\u00f9 bella dell'isola Minnie Goodsoup s'innamor\u00f2 di lui. Durante le prove del matrimonio tolse il diamante dall'anello e disse che voleva portarlo fuori a prendere un po' d'aria. Subito dopo lo vendette ai contrabbandieri di Skull Island spezzando il cuore della sua futura moglie.\nIn seguito, LeChuck si innamora del governatore di Melee Island Elaine Marley, la quale lo rifiuta a causa dei suoi modi rozzi ed incivili. Per poterla impressionare, LeChuck alla volta di Monkey Island, ma la sua nave viene distrutta da una terribile tempesta.\nIl pirata fantasma LeChuck.\nDopo aver trovato Big Whoop, LeChuck diventa un fantasma.\nCome pirata fantasma va ad uccidere tre dei quattro possessori della mappa di Big Whoop: Rapp Scallion il cuoco, Giovane Lindy il mozzo e Rum Roger il nostromo. Per uccidere Scallion, provoca un incendio nella cucina su Scabb Island in cui il cuoco lavora. Per quanto riguarda Rum Rogers, gli butta un tostapane acceso nella vasca da bagno nella sua villa su Phatt Island. Infine, fa in modo che la societ\u00e0 di Lindy su Booty Island fallisca, portandolo sul lastrico e inducendolo al suicidio. Anche il capitano Horatio Torquemada Marley in teoria sarebbe dovuto perire per mano di LeChuck, avendo quest'ultimo causato un mulinello nel mare durante la Coppa America, a cui Marley partecipava, facendolo cadere dentro di esso. La cosa sar\u00e0 per\u00f2 chiarita in Fuga da Monkey Island: LeChuck aveva creato il mulinello, ma fu Ozzie Mandrill, altro rivale di Marley, a buttarcelo dentro. Marley per\u00f2 riusc\u00ec a sopravvivere finendo su Monkey Island ed assumendo l'identit\u00e0 di Herman Toothrot.\nSuccessivamente, lui cercher\u00e0 a tutti i costi di conquistare l'amore di Elaine Marley. Inizialmente, sotto le false sembianze dello sceriffo Fester Shinetop, cerca di uccidere il rivale Guybrush Threepwood, scagliandolo sott'acqua attaccato ad un idolo di pietra. Guybrush scappa facilmente e raggiunge LeChuck su Monkey Island, dove prepara la birra di radice, che poi usa su M\u00eal\u00e9e Island per abbattere LeChuck.\nIl pirata zombie LeChuck.\nIn seguito, grazie all'aiuto dello stregone Voodoomaster e di Largo LaGrande che ha recuperato la sua barba vivente da Guybrush Threepwood, il pirata riesce a tornare in vita sotto forma di zombie.\nEgli, dopo aver fatto costruire un parco giochi su Monkey Island, tende una trappola a Threepwood, il quale cercando di salvare l'amico Wally, rapito da LeChuck, viene catturato. LeChuck, per\u00f2 si lascia nuovamente sfuggire Threepwood, il quale arriva su Dinky Island, sede del tesoro Big Whoop, la quale comunica con Mel\u00e8e Island tramite un tunnel sotterraneo. In questo, avviene un duello a colpi di bambole voodoo fra i due pirati, in cui Guybrush ha la meglio. Infine, LeChuck con un inganno, riesce ad intrappolare Guybrush su Monkey Island nella \"fiera dei dannati\".\nSuccessivamente lo zombie parte alla volta di Plunder Island. Qui nel tentativo di conquistare il cuore di Elaine Marley con una sua sfera voodoo, esplode insieme ad essa a causa del rinculo di uno dei suoi cannoni, acceso da Guybrush Threepwood mentre era intrappolato nella stiva della sua nave.\nIl pirata demone LeChuck.\nLeChuck, grazie al potere di Big Whoop, risorge sotto forma di demone, e ritorna alla Fiera dei Dannati, dove in seguito, riuscir\u00e0 a portare anche Guybrush ed Elaine. Dopo un lungo dialogo con Guybrush, in cui vengono alla luce della verit\u00e0 prima nascoste, LeChuck lo trasforma in bambino. Nonostante ci\u00f2 viene seppellito da Guybrush, tornato grande, sotto una montagna di ghiaccio. Dopo qualche tempo, viene liberato dalla sua prigione di ghiaccio da Ozzie Mandrill. LeChuck, sotto le sembianze di Charles L. Charles si candida governatore di M\u00eal\u00e9e Island contro Elaine Marley. Successivamente aiuta Mandrill ad impossessarsi dell'Insulto supremo, il potentissimo amuleto recuperato da Guybrush su Jambalaya Island. Infine, venne sconfitto da Guybrush in una gara di Monkey Kombat.\nLeChuck umano.\nNel quinto episodio della saga, dopo essere stato trafitto da Guybrush Threepwood con una particolare sciabola Voodoo che avrebbe dovuto ucciderlo, LeChuck si trova invece improvvisamente mutato in forma umana, ed apparentemente ripulito di ogni malvagit\u00e0. In questa forma, apparentemente innocua, LeChuck riesce a farsi strada tra i sentimenti di Elaine Marley, convincendola a seguirlo per i Caraibi con l'apparente motivo di rimediare alla sua passata malvagit\u00e0.\nLa sua forma umana si rivela, nonostante la rilevante perdita di potenza fisica e magica lamentata dallo stesso LeChuck, la pi\u00f9 pericolosa di tutte, giacch\u00e9, conquistata la fiducia di Elaine e Guybrush, finalmente dopo anni di continuo inseguimento LeChuck riesce ad avvicinare il suo nemico di sempre abbastanza per trafiggerlo a tradimento, sotto gli occhi di una attonita Elaine, alla quale rinnova l'invito di seguirla. Dopo l'ennesimo rifiuto, LeChuck riacquista le sue fattezze demoniache, rivolgendo le sue attenzioni ai Caraibi.\nIl Dio Pirata LeChuck.\nNel quinto episodio della saga, dopo essere diventato umano ed avere trafitto Guybrush a tradimento, LeChuck utilizza la Esponja Grande, una spugna in grado di catturare illimitate quantit\u00e0 di Voodoo, per assorbire dentro di s\u00e9 infinita energia malefica direttamente dal mondo degli spiriti, e diventare cos\u00ec il Dio Pirata LeChuck.\nIn questa forma LeChuck ha poteri praticamente illimitati, pu\u00f2 fermare il tempo, \u00e8 invulnerabile, ed \u00e8 in grado di infondere la sua stessa essenza nelle altre persone, trasformandole in divinit\u00e0 maligne quasi onnipotenti (cos\u00ec infatti fa con Elaine Marley, riuscendo finalmente a trasformarla nella sua sposa demoniaca). Viene per\u00f2 sconfitto da un'azione combinata di Guybrush (tornato dalla morte in forma di zombie), Morgan LeFlay, ed Elaine. Il primo rende inoffensiva la spugna bloccandogli il flusso di energia, e sacrifica il suo ultimo brandello di vita per bloccare il suo nemico a met\u00e0 tra il mondo fisico e quello spirituale, e poi Morgan, in forma di spettro, ed Elaine, che mentre LeChuck \u00e8 intrappolato, lo colpiscono contemporaneamente dai due mondi con due spade incantate.\nIl dio pirata a quel punto parrebbe svanire in una luce accecante. Alla fine dell'episodio si vede per\u00f2 che il fantasma di Morgan ha intrappolato l'essenza di LeChuck in una bottiglia, e l'ha portata alla Voodoo Lady per ottenere in cambio il permesso di tornare come spettro nel mondo dei vivi. Le intenzioni della Voodoo Lady a proposito rimangono poco chiare.\nI poteri di LeChuck.\nLeChuck \u00e8 un grande conoscitore del voodoo. Ha acquisito il suo principale potere grazie a Big Whoop: l'immortalit\u00e0. Infatti egli riesce a rinascere sempre ogni volta che muore, in un corpo sempre pi\u00f9 potente. Un altro suo grande potere \u00e8 quello di saper assumere altre identit\u00e0. Infatti:\nDoppiatori.\nNel terzo, quarto e quinto capitolo di Monkey Island possiamo sentire la voce di LeChuck.\nIn originale gli presta la voce l'attore Earl Boen, in italiano Pier Luigi Zollo, scomparso nel 2005."}
{"id": "672446", "revid": "64504", "url": "https://it.wikipedia.org/wiki?curid=672446", "title": "NSU Prinz", "text": "La NSU Prinz \u00e8 una piccola vettura prodotta dalla casa automobilistica tedesca NSU dal 1957 al 1973.\nStoria e profilo.\nContesto storico.\nLa situazione della Fabbrica di Neckarsulm nei primi anni '50 versava in gravi difficolt\u00e0, dovute principalmente alle ristrettezze economiche causate dalla guerra terminata solo da alcuni anni, i danni causati dai bombardamenti e le difficolt\u00e0 quindi ad avviare un nuovo processo produttivo. Del resto, la Germania stessa, con i danni alle infrastrutture e la storica divisione fra blocco est e blocco ovest, si trovava ad affrontare una situazione tutt'altro che facile sotto il piano economico, politico e sociale. Fin dai primi mesi dopo la cessazione del conflitto, in realt\u00e0, la NSU aveva gi\u00e0 cominciato con un primo abbozzo di produzione, basato per\u00f2 solo su motociclette pre-belliche e solo in quelle parti dello stabilimento non toccate dai bombardamenti. Fu solo nel 1949 che si ricominci\u00f2 a progettare modelli nuovi, sempre per il momento a sole due ruote, con un indice di gradimento che avrebbe toccato il suo apice a met\u00e0 del decennio successivo. Ma in realt\u00e0, alla NSU manc\u00f2 molto la produzione di autovetture, ormai assente gi\u00e0 da alcuni anni prima dell'avvento della Seconda Guerra Mondiale, pi\u00f9 precisamente . Vi furono anche autovetture prodotte fino alla fine degli anni '30, ma si trattava di modelli Fiat rimarchiati con il nuovo marchio NSU-Fiat, perci\u00f2 niente di veramente inedito e sviluppato in autonomia dalla Casa tedesca. Pertanto, mentre la produzione di moto si mantenne su livelli incoraggianti, alla fine del 1953 si cominci\u00f2 a pensare di estendere la produzione anche ad una piccola autovettura con la quale riprendere un discorso lasciato in sospeso ormai da troppi anni. L'anno seguente si diede avvio ad un progetto volto alla realizzazione di quella che sarebbe stata la prima autovettura NSU del dopoguerra.\nSviluppo.\nIl progetto \"Typ 30\" (come venne inizialmente identificato) non fu per\u00f2 avviato che nel luglio del 1954, anche se il direttore tecnico della NSU, Albert Roder (gi\u00e0 alla NSU dal 1936), aveva gi\u00e0 cominciato a tracciare i primi schizzi nel gennaio dello stesso anno. Questo progetto si propose di realizzare una vettura minima, sulla base di quelle microvetture che proprio in quel periodo stavano cominciando ad avere una certa diffusione nelle strade tedesche, le cosiddette \"Kabinenroller\" o \"bubble-cars\". Il team incaricato del progetto fu composto solamente da due persone, lo stesso Albert Roder e il disegnatore Otto Erlewein. Le specifiche imposte dalla Casa di Neckarsulm furono semplici e chiare: la vettura doveva garantire abitabilit\u00e0 per due adulti davanti e per due bambini dietro, pi\u00f9 60 kg di bagagli. Il proposito iniziale fu quindi quello di realizzare una microvettura simile nell'impostazione a quelle che nei primi anni '50, proprio nell'allora Germania Ovest, trovavano validi esponenti nei modelli Fuldamobil e Messerschmitt a tre ruote. Il primo modello in legno in scala 1:1 risalente gi\u00e0 a quello stesso 1954, fu un modello ad una sola ruota posteriore, che si prevedeva sarebbe nato su un telaio separato in acciaio e avrebbe montato il monocilindrico a quattro tempi da 250 cm3 che gi\u00e0 equipaggiava la motocicletta Max. Per questo, tale prototipo venne indicato in seguito anche con il nome di \"Max-Kabine\". In effetti, il progetto \"Max-Kabine\" fu portato avanti in misura notevole, a tal punto che tra la fine del 1954 e l'inizio del 1955 vennero realizzati alcuni prototipi motorizzati pronti per i test su strada, test che cominciarono il 28 aprile 1955. Tuttavia, tali test non convinsero i membri del consiglio di amministrazione della NSU Motorenwerke: i motivi furono la rumorosit\u00e0 eccessiva (fino a 116 dB a 70 km orari) e confort troppo ridotto anche nei confronti delle spartane microvetture appena citate. Pertanto il 5 ottobre 1955 la dirigenza NSU cancell\u00f2 ufficialmente il progetto \"Typ 30\" in favore del nuovo progetto \"Typ 40\", finalizzato alla realizzazione di una vetturetta, sempre molto ridotta come dimensioni, sempre a motore posteriore, ma a quattro ruote anzich\u00e9 tre. Per quanto riguarda il motore, si scelse di mantenere inizialmente il monocilindrico della motocicletta \"Max\", ma portato dapprima a 300 cm3 ed in seguito a 400 cm3. Tornando invece al progetto \"Typ 40\", le specifiche imposte parlarono stavolta di una struttura a scocca portante e di una vettura in grado di surclassare dal punto di vista prestazionale tutte le microvetture presenti fino a quel momento sul mercato. I primi prototipi realizzati furono caratterizzati da un frontale pressoch\u00e9 simile nell'impostazione a quello della Fiat 600 che stava gi\u00e0 riscuotendo un enorme successo in Italia e che di l\u00ec a poco avrebbe debuttato in Germania Ovest con il nome di NSU-Fiat \"Jagst\". La parte posteriore, invece, troppo spiovente, ricordava invece la coda della \"Max-Kabine\", il cui disegno risult\u00f2 poco convincente e nel corso dello sviluppo del progetto \"Typ 40\" sarebbe stata oggetto di una radicale rivisitazione. Il motore di questo primo prototipo fu un bicilindrico da 396 cm3 in grado di erogare 18 CV di potenza massima. I primi test della vettura, effettuati nella prima met\u00e0 del 1956 prima ancora della rivisitazione della carrozzeria, evidenziarono come il motore avesse bisogno di erogare maggior coppia per permettere il raggiungimento di prestazioni adeguate alle specifiche imposte. Per questo la cilindrata venne in seguito portata a 494 cm3. \nNell'estate del 1956 la carrozzeria venne a questo punto sottoposta alla gi\u00e0 menzionata rivisitazione della zona posteriore, che si trasform\u00f2 in un vero e proprio terzo volume con sviluppo pi\u00f9 orizzontale. Anche il frontale fu oggetto di aggiornamenti e venne reso meno simile a quello della Fiat \"600\". Autore di questa rivisitazione fu un giovane Claus Luthe, che negli anni a venire avrebbe fatto carriera anche nell'Audi una volta che la NSU sarebbe confluita nel gruppo Volkswagen. A questo punto la dirigenza NSU prevedeva di poter presentare la vettura definitiva di l\u00ec ad un anno e aveva gi\u00e0 pensato ad un nome da dare alla nuova utilitaria tedesca. Inizialmente, per quella che poi sarebbe stata commercializzata come \"Prinz\", si pens\u00f2 al nome \"Lido\", nome che poi venne evidentemente scartato.\nIntanto la Casa di Neckarsulm, forte degli introiti derivanti dal mercato motociclistico (che per\u00f2 di l\u00ec a non molto avrebbe cominciato progressivamente a sgonfiarsi), aveva gi\u00e0 cominciato ad ampliare il proprio stabilimento con una nuova ala da 30.000 metri quadri di superficie, ala destinata alla produzione della piccola vettura. L'investimento per questa sola realizzazione fu di 9,5 milioni di marchi.\nCon alcuni aggiornamenti tecnici, fra cui quello all'avantreno per migliorare il comportamento su strada, nell'ottobre del 1956 venne realizzato il primo esemplare di preserie, pronto per un severo test su strada. La rete stradale tedesca dell'epoca, ancora per la maggior parte costituita da strade di campagna sterrate, forn\u00ec un valido banco di prova per il prototipo della piccola vettura. Nello stesso periodo, si procedette alla registrazione dei brevetti relativi al progetto \"Typ 40\", nonch\u00e9 della vettura stessa. Per garantire un segreto assoluto e rimanere fuori dalla portata della stampa, la vettura venne presentata all'ufficio brevetti di \u00d6hringen non come un progetto della NSU, ma di un fantomatico signor Hermann Schmidt proveniente dalla citt\u00e0 di Neuenstein. Per gli stessi motivi di segretezza, i test su strada vennero condotti in zone di campagna poco o per niente frequentate da altre persone, dove la vettura venne portata all'interno di un camion con cassone chiuso. I test furono condotti per molte settimane raggiungendo una media di 800 km al giorno percorsi, allo scopo di valutare l'affidabilit\u00e0 della meccanica. L'arrivo della stagione fredda fu un altro fattore che rese pi\u00f9 severi tali test, che terminarono quando l'inverno gi\u00e0 era arrivato. \nNella primavera del 1957 si ebbe il cambio di denominazione da \"Lido\" a \"Prinz\", mentre il motore, ancora da 494 cm3, venne portato a 583 cm3 tramite la rialesatura dei cilindri, passati da 69 a 75 mm di diametro. Tale scelta fu dettata dal fatto di voler conferire maggiori prestazioni alla vettura, ma anche dal fatto che il popolo tedesco occidentale stava gradualmente uscendo dalle condizioni di miseria in cui si era venuto a trovare all'indomani del conflitto, per cui sempre pi\u00f9 numerose furono le persone potenzialmente in grado di distaccarsi dall'esigenza di una microvettura con motori da 250 o 300 cm3 per ambire ad una pi\u00f9 prestante utilitaria con motore da 0.6 litri. Sarebbero rimasti comunque a disposizione dei ceti pi\u00f9 deboli vetture come la BMW Isetta e i modelli della Fuldamobil e della Messerschmitt. Si ebbero anche le ultime rivisitazioni alla carrozzeria, principalmente nella zona posteriore, dove le feritoie per il raffreddamento del motore vennero spostate nella parte alta del cofano.\nDebutto.\nIl 30 agosto del 1957 la vettura venne finalmente svelata al pubblico: gi\u00e0 in quell'occasione, la \"Prinz\" riscosse parecchio successo presso la popolazione locale, tanto che gi\u00e0 tre giorni dopo divenne uno degli argomenti di maggior grido a Neckarsulm e dintorni. Sempre alla fine dell'estate del 1957 si ebbe la presentazione alla stampa, questa volta presso il Castello Solitude, nei pressi di Stoccarda. Ma la presentazione ufficiale della nuova \"Prinz\" si ebbe alla fine di settembre al Salone di Francoforte. Qui la nuova vetturetta NSU venne proposta in due livelli di allestimento: la \"Prinz I\" (al prezzo di 3.739 marchi) con dotazione scarna, assenza di cromature e disponibile in un'unica tinta, il verde militare, oppure la \"Prinz II\" (di 340 marchi pi\u00f9 costosa) con inserti cromati sul frontale, in coda e sulle fiancate, oltre che con coppe ruota cromate e con una pi\u00f9 ampia gamma di colori per la carrozzeria, gamma che comprendeva anche la possibilit\u00e0 di avere una verniciatura bicolore a richiesta. Inoltre era presente una pi\u00f9 completa dotazione interna. \nLa \"Prinz\" e il successo commerciale che negli anni a venire avrebbe riscosso furono una garanzia di sopravvivenza per i dipendenti NSU, che gi\u00e0 da qualche tempo paventavano il rischio di licenziamenti in massa dovuti alla recessione del mercato motociclistico in Germania Ovest alla fine degli anni '50. Ma al momento del debutto della \"Prinz\", non vi fu ancora tale certezza, ed inoltre la vettura venne presentata, certo, ma di fronte alla dirigenza NSU si par\u00f2 una nuova incognita, rappresentata dal fatto che la nuova ala dello stabilimento di Neckarsulm destinata alla produzione della \"Prinz\" non era stata ancora ultimata, per cui in quel momento non si seppe ancora quando (e forse anche se) la piccola \"Prinz\" avrebbe raggiunto la produzione in serie.\nPer fortuna le cose andarono diversamente e la produzione sarebbe stata avviata alcuni mesi dopo, dando il via alla carriera commerciale della \"Prinz\", carriera che si sarebbe articolata in due generazioni fondamentali, note con le sigle \"Typ 40\" e \"Typ 47\".\nNSU Prinz \"Typ 40\".\nLa sigla \"Typ 40\" indica tutte quelle \"Prinz\" appartenenti alla primissima generazione, della quale condividono il corpo vettura e la meccanica, anche se il motore viene proposto in pi\u00f9 varianti.\nCaratteristiche di base della \"Typ 40\".\nDesign esterno ed interno.\nImbastita da Otto Erlewein e perfezionata in seguito da Claus Luthe, la linea della \"Prinz I\" era quella di una berlina a 3 volumi e a 2 porte, dagli ingombri minimi e dalle forme arrotondate. Il frontale era dominato essenzialmente dai grossi proiettori tondi, leggermente sporgenti rispetto alla linea dei parafanghi, ma erano presenti anche due piccole prese d'aria nella parte inferiore e due \"creste\" cromate sulla sommit\u00e0 dei parafanghi che ospitavano gli alloggiamenti degli indicatori di direzione. Sul lato sinistro, a met\u00e0 del lato superiore del parafango, era montato lo specchietto retrovisore esterno, anzich\u00e9 alla base del parabrezza. La fiancata evidenziava innanzitutto la presenza di una scalfatura quasi verticale fra la portiera ed il parafango posteriore, che andava a raccordare la modanatura superiore , che correva appena sotto la maniglia porta, con la modanatura inferiore, che rasentava la zona sottoporta e finiva per raccordarsi a sua volta con l'arco passaruota anteriore. La zona relativa all'abitacolo si stringeva leggermente nella parte posteriore, con i finestrini che tendevano ad assumere cos\u00ec un andamento curvilineo, quasi simile a quello dei parabrezza panoramici in voga all'epoca, anche se in questo caso si sta parlando invece dei finestrini posteriori. Quelli anteriori, invece, erano di tipo scorrevole nella \"Prinz I\" e con apertura a manovella nella \"Prinz II\". La parte posteriore era invece caratterizzata da un lunotto di dimensioni piuttosto piccole, anche rispetto alle proporzioni della minuta utilitaria, e da fari posteriori montati sulla sommit\u00e0 di parafanghi con un leggero accenno di pinne. Presenti anche le feritoie di raffreddamento del motore, spostate nella zona superiore del cofano in occasione di un aggiornamento occorso in fase di sviluppo del progetto.\nNonostante le ridotte dimensioni del corpo vettura e nonostante ci si trovi di fronte ad un modello in cui la parte posteriore \u00e8 stata totalmente sacrificata per ospitare il motore, l'abitacolo offre un livello di abitabilit\u00e0 relativamente elevato, essendo in grado di ospitare quattro adulti, andando quindi a far meglio di quanto richiesto dalle specifiche imposte al momento dell'avvio del progetto \"Typ 40\". Non solo, ma la stampa ebbe modo di elogiare anche la relativa facilit\u00e0 di accesso alla panca posteriore, grazie soprattutto alle generose dimensioni delle due portiere. Molto spartano ed essenziale nella \"Prinz I\", l'abitacolo diviene pi\u00f9 completo nella \"Prinz II\", che propone fra l'altro anche un posacenere, tasche portaoggetti nei pannelli porta, un cruscotto pi\u00f9 rifinito, in tinta con la carrozzeria, e inserti in skai. Comune ad entrambi gli allestimenti il semplice disegno del volante a due razze con piantone a vista, cos\u00ec come i rivestimenti dei sedili in tessuto e lo specchietto retrovisore interno montato sulla zona centrale della plancia, dove si trovava una griglia per permettere il passaggio dell'aria calda destinata al riscaldamento dell'abitacolo. Anche il bagagliaio permetteva una discreta capacit\u00e0, sebbene normalmente un bagagliaio anteriore non possa offrire spazio in quantit\u00e0 eccezionali. Nella \"Prinz Typ 40\" poteva essere caricata una valigia di dimensioni medio grandi.\nStruttura, meccanica e motori.\nLa \"Prinz\" era una vettura con struttura a scocca portante in acciaio, il cui schema tecnico era del tipo \"tutto dietro\", ossia con motore posteriore (in questo caso disposto trasversalmente e a sbalzo) e trazione sulle ruote posteriori. \nIl motore era un'unit\u00e0 a 2 cilindri paralleli inclinati verso l'interno della vettura ed era caratterizzato da una cilindrata di 583 cm\u00b3 e dal raffreddamento ad aria. Una delle caratteristiche pi\u00f9 particolari di questo motore stava per\u00f2 nel suo raffinato sistema di distribuzione, definito \"UVC\" (Ultramax Valve Control), gi\u00e0 utilizzato con successo dalla casa madre per la sua produzione motociclistica, in particolare sul diffuso modello \"Max 250\". Il sistema di distribuzione \"UVC\" trasferiva il moto rotatorio dall'albero motore all'albero a camme in testa mediante piccole bielle in acciaio stampato, in luogo di rumorose catene. Alimentato mediante un carburatore Bing 7/26, questo motore arrivava ad erogare una potenza massima di 20 CV a 4600 giri/min ed una coppia massima di 41,2 Nm a 2250 giri/min. Prestazioni che oggi farebbero sorridere, ma che rientrano nella media delle utilitarie degli anni '50 e che comunque permettevano alla \"piccola\" di Neckarsulm di raggiungere una velocit\u00e0 di punta di 105 km/h, fra le pi\u00f9 alte della sua categoria. Fra le altre caratteristiche degne di nota, va senz'altro ricordato l'impianto elettrico a dinamo da 12 V, all'epoca una rarit\u00e0 su vetture di questo segmento che invece ne montavano solitamente uno da 6 V. A questo proposito, interessante e tecnicamente pregevole era il sistema di avviamento che era costituito da un gruppo starter/generatore posto all'interno del basamento del motore.\nPer quanto riguarda la meccanica telaistica, la \"Prinz\" montava un avantreno a ruote indipendenti con quadrilateri ed un retrotreno del tipo ad assale oscillante, in entrambi i casi con molle elicoidali ed ammortizzatori idraulici telescopici. L'impianto frenante prevedeva invece tamburi sulle quattro ruote, mentre lo sterzo era del tipo a cremagliera. La vettura poggiava a terra mediante piccoli cerchi da 12 pollici.\nUno sguardo infine al comparto trasmissione: la coppia motrice veniva trasmessa alle ruote posteriori mediante un cambio manuale a 4 marce, che nella \"Prinz I\" era completamente privo di sicronizzazione, mentre nella \"Prinz II\" ne era provvisto.\nCarriera commerciale della \"Typ 40\".\nLa produzione della \"Typ 40\" non pot\u00e9 che cominciare nel marzo del 1958 a causa dei ritardi nell'ultimare la parte di stabilimento destinata alla produzione di questo modello in catena di montaggio e quindi in grande serie e a grandi ritmi. I primi due grossi aggiornamenti arrivarono insieme un anno dopo, nel marzo del 1959: fu in quel momento che debuttarono infatti la \"Prinz 30\" e la \"Prinz Sport\", una versione con carrozzeria coup\u00e9 disegnata nientemeno che da Bertone.\nEntrambi questi modelli erano equipaggiati con una variante un po' pi\u00f9 performante del gi\u00e0 noto bicilindrico, che in questo caso arrivava ad erogare una potenza massima di 30 CV, garantendo alla \"Prinz 30\" un allungo massimo di 120 km/h.\nIl salone di Francoforte del 1959 tenne a battesimo il debutto delle versioni Export, basate sulle \"Prinz II\" e \"Prinz 30\", ma caratterizzate da una dotazione pi\u00f9 completa, che comprendeva fra l'altro i finestrini anteriori con deflettori, i sedili anteriori reclinabili, le luci di retromarcia e gli abbaglianti con lampeggiatore. I prezzi nel frattempo riuscirono a calare sensibilmente (mediamente di 200 marchi), tanto che la \"Prinz II E\", ossia la versione Export basata sulla \"Prinz II\", arriv\u00f2 a costare meno della versione destinata al mercato interno al momento del suo avvio di produzione, un anno e mezzo prima. Nella stessa occasione, vi fu anche un aggiornamento estetico: vennero infatti eliminate le creste sui parafanghi anteriori e gli indicatori di direzione vennero spostati sotto i proiettori anteriori, assumendo anch'essi una forma circolare.\nUn anno dopo, nel settembre del 1960, tutte le \"Typ 40\" fino a quel momento in catalogo vennero sostituite da un nuovo unico modello, la \"Prinz III\", caratterizzata principalmente da un motore leggermente potenziato, ed in grado quindi di raggiungere una potenza massima di 23 CV. Altri aggiornamenti tecnici furono quelli relativi all'arrivo di una nuova ventola maggiorata per il raffreddamento del motore, di una nuova barra stabilizzatrice all'avantreno, di molle dall'escursione maggiore e di cerchi a canale maggiorato. Inoltre venne ottimizzato l'impianto di riscaldamento. Esternamente, la \"Prinz III\" era praticamente indistinguibile dalle precedenti \"Prinz\" e venne proposta anche nelle versioni \"Prinz 30\" e \"Prinz III E\". Come risultato, la \"Prinz III\" risult\u00f2 pi\u00f9 confortevole rispetto ai due modelli che la precedettero e grazie ai sedili regolabili, cos\u00ec come anche il divanetto posteriore, si pot\u00e9 usufruire anche di un po' di spazio in pi\u00f9.\nLa produzione delle \"Prinz\" della serie \"Typ 40\" cess\u00f2 nel dicembre del 1962: ma gi\u00e0 da oltre un anno era stata lanciata la \"Prinz 4\", frutto di un nuovo progetto noto agli addetti ai lavori come \"Typ 47\". Nel frattempo, solo la \"Prinz 30\" benefici\u00f2 dell'ultimo importante aggiornamento, ossia l'adozione del bicilindrico con cilindrata maggiorata a 598 cm3, gi\u00e0 previsto per la \"Prinz 4\" stessa.\nNSU Prinz 4 (\"Typ 47\").\nLa \"Prinz 4\" fu la \"Prinz\" di maggior successo e quella che venne prodotta per pi\u00f9 tempo: contraddistinta dalla sigla di progetto \"Typ 47\", fu anche l'ultima utilitaria della Casa di Neckarsulm prima del suo assorbimento da parte del gruppo Volkswagen.\nVerso la Prinz 4.\nIl progetto \"Typ 47\" fu avviato gi\u00e0 poco tempo dopo il lancio della gamma delle \"Prinz\" precedenti, quelle derivanti dal progetto \"Typ 40\". Motivo di tanta fretta furono i commenti poco lusinghieri della stampa a proposito della linea, giudicata troppo superata o comunque destinata ad invecchiare precocemente. Per questo i progettisti NSU si mossero non tanto sul lato tecnico quanto su quello stilistico. Obiettivo di tale progetto fu appunto quello di dar vita ad una vettura dalle linee molto pi\u00f9 moderne ed in linea con le tendenze stilistiche dell'epoca. Ancora una volta venne chiamato in causa Claus Luthe e la sua equipe di designers, ma anche lo stesso Bertone, gi\u00e0 autore della \"Sport Prinz\", propose una soluzione stilisticamente derivata dalla coup\u00e9, ma con una piccola carrozzeria berlina a tre volumi e a 2 porte. Tale soluzione venne per\u00f2 scartata dalla dirigenza NSU, anche se alcune soluzioni verranno comunque riprese nella vettura definitiva, come ad esempio il tetto che si prolunga leggermente oltre il montante. Nel frattempo anche l'equipe di Luthe era al lavoro e nell'estate del 1959 vennero realizzati i primi prototipi da testare su strada, ma grande fu la sorpresa dell'intera NSU quando la BMW tolse i veli alla sua nuova utilitaria, la 700 che solo per pura coincidenza risult\u00f2 simile ai prototipi NSU. Troppo simili per non pensare che la Casa di Monaco avrebbe intentato una causa alla NSU per plagio. Pertanto tutto il lavoro svolto fino a quel momento and\u00f2 in fumo e fu necessario ricominciare daccapo.\nL'ispirazione giunse a Claus Luthe nel marzo del 1960, quando al Salone di Ginevra partecip\u00f2 anche il gruppo General Motors con la sua ultima nata la Chevrolet Corvair. Al di l\u00e0 di quelli che sarebbero stati i risvolti sociali, legali e industriali in cui la \"Corvair\" sarebbe rimasta suo malgrado coinvolta (ricordiamo il saggio di Ralph Nader, \"Unsafe at any speed\", ispirato proprio dalle pessime doti stradali della \"Corvair\"), la vettura statunitense forn\u00ec anche una serie di valide idee a Luthe e non solo (anche la Fiat avrebbe tratto ispirazione dalla \"Corvair\"), grazie al suo corpo vettura tagliato a met\u00e0 da una nervatura che correva tutta intorno alla vettura stessa. Per questo, una volta tornato a Neckarsulm, Luthe si mise al lavoro con i suoi collaboratori per realizzare una vettura che facesse tesoro dei contenuti stilistici suggeriti dalla \"Corvair\". Un mese e mezzo dopo venne gi\u00e0 realizzato il primo modello in legno in scala 1:1, modello che venne immediatamente approvato dal consiglio di amministrazione. A met\u00e0 ottobre vennero realizzati i nuovi prototipi per i test su strada, prototipi che tuttavia avrebbero necessitato di ulteriori aggiornamenti in quanto differivano ancora in molti punti da quella che sarebbe stata la vettura definitiva. Fu cos\u00ec che il frontale a listelli verticali venne completamente ridisegnato in favore di un frontale liscio e dall'andamento concavo, mentre la coda venne rivisitata per dare spazio a nuovi gruppi ottici ovoidali a sviluppo orizzontale. Nel mese di febbraio la vettura pot\u00e9 dirsi finalmente ultimata, ma per la produzione in serie ci sarebbero voluti altri sei mesi. Fu infatti ad agosto che le prime \"Prinz 4\" cominciarono ad uscire dalla linee di montaggio di Neckarsulm. La presentazione avvenne invece al Salone di Francoforte del 1961, a settembre.\nLa \"piccola Corvair\".\nLa reinterpetazione dei temi stilisici della Corvair da parte di Claus Luthe diede luogo ad una delle utilitarie con maggior personalit\u00e0 fra quelle prodotte in quel periodo: per questo, sia all'epoca che oggigiorno, la \"Prinz 4\" \u00e8 sempre stata una vettura che ha diviso nettamente fra sostenitori e detrattori. In ogni caso, la nuova vettura di Neckarsulm era una piccola berlina a tre volumi completamente ridisegnata dal punto di vista stilistico, pi\u00f9 lunga di 30 cm rispetto alle precedenti \"Prinz\" e che, specialmente nella met\u00e0 inferiore della carrozzeria, faceva largo uso di superfici concave per enfatizzare la presenza della modanatura cromata che correva intorno al corpo vettura tagliandolo in due. Per questo l'impressione generale \u00e8 che la met\u00e0 superiore della carrozzeria sia pi\u00f9 larga rispetto alla met\u00e0 inferiore. \nAnteriormente, la vettura era caratterizzata dall'inconfondibile frontale liscio dominato dai grandi proiettori tondi, quasi uniti da un sottile baffo cromato recante al centro lo stemma della Casa tedesca. Sopra questo frontale il cofano del bagagliaio anteriore sembrava solo essere appoggiato e utilizzava invece linee pi\u00f9 convesse, mosse solo da alcune nervature longitudinali. Sempre la vista frontale permetteva di apprezzare la presenza di un parabrezza panoramico, altra soluzione moderna per la piccola vettura tedesca. La vista laterale era quella che da l\u00ec in poi avrebbe dato origine ai peggiori apprezzamenti da parte dei detrattori, specialmente da parte di chi la paragonava ad una vasca da bagno, liscia com'era la fiancata, ed assolutamente priva di orpelli, eccezion fatta per la gi\u00e0 citata modanatura in stile \"Corvair\", che comunque permetteva anche in questo caso di dividere il corpo vettura in due met\u00e0 ben distinte, conferendo alla \"Prinz 4\" un'identit\u00e0 stilistica ben precisa e delineata. La coda, oltre a conservare e a dar seguito allo stesso tema stilistico, propose anche altre soluzioni particolari, come il lunotto panoramico e l'andamento del tetto, che si prolungava leggermente oltre la linea del montante posteriore. Le feritoie per il raffreddamento del motore furono spostate pi\u00f9 verso la base del lunotto. L'abitacolo della \"Prinz 4\" risult\u00f2 pi\u00f9 spazioso rispetto a quello delle precedenti \"Prinz\", tanto da arrivare ad allinearsi al livello di abitabilit\u00e0 del Maggiolino. Il posto guida si distingueva dalle \"Typ 40\" essenzialmente per il volante meno verticale.\nLe novit\u00e0 tecniche della \"Prinz 4\".\nLe migliorie relative all'abitabilit\u00e0 furono possibili grazie a un telaio strettamente derivato da quello della \"Typ 40\", ma con un passo allungato di 4 cm e con le carreggiate anteriore e posteriore aumentate rispettivamente di 37 e 9 mm. In realt\u00e0 il passaggio dalla \"Typ 40\" alla \"Typ 47\" non comport\u00f2 rivoluzioni sul piano tecnico, ma solo alcune migliorie: oltre all'aumento di passo e carreggiate, venne anche rivista la scatola dello sterzo allo scopo di rendere meno nervosa la vettura. La pi\u00f9 significativa fra le novit\u00e0 meccaniche, bench\u00e9 anch'essa non molto rilevante, si ritrov\u00f2 nel motore, la cui cilindrata crebbe da 583 a 598 cm3 grazie alla leggera rialesatura del bicilindrico raffreddato ad aria (diametro delle canne cilindri passato da 75 a 76 mm). Le doti prestazionali di questo motore, tuttavia rimasero immutate rispetto alla \"Prinz 30\" su base \"Prinz III\". Mantenuta anche l'originale soluzione relativa alla distribuzione mediante biellette ed eccentrici, nonch\u00e9 lo stesso sistema di avviamento e lo stesso impianto elettrico. Immutata la meccanica del telaio, sempre con quattro tamburi e sospensioni a ruote indipendenti sui due assi (davanti a quadrilateri e dietro con assale oscillante).\nEvoluzione della \"Prinz 4\".\nLa \"Prinz 4\" fu inizialmente proposta in due livelli di allestimento: quello base, denominato semplicemente \"Prinz 4\", e quello pi\u00f9 completo, ossia la \"Prinz 4S\". In pratica questi due allestimenti andarono rispettivamente a sostituire le precedenti \"Prinz I\" e \"Prinz III\".\nLa produzione della \"Prinz 4\" fu avviata contestualmente alla sua presentazione: alla fine del 1961, dopo poco pi\u00f9 di tre mesi, furono 11.435 gli esemplari che uscirono dalla catena di montaggio di Neckarsulm. Il 1962 fu l'anno che conferm\u00f2 il successo della \"Prinz 4\", con una produzione che super\u00f2 le 300 unit\u00e0 al giorno (compresi anche gli altri modelli in gamma), per un giro di affari complessivo di 264 milioni di marchi. Gi\u00e0 nel mese di giugno venne prodotta la centomillesima \"Prinz 4\". Tale successo fu dovuto essenzialmente alle sue doti in generale che in ogni caso ponevano la \"Prinz 4\" come la migliore nel suo segmento in Germania: rispetto alle concorrenti tedesche la \"Prinz 4\" si rivel\u00f2 migliore, o tra le migliori, come prezzo di acquisto, economia di esercizio e prestazioni velocistiche. Solo la BMW 700 seppe far meglio in allungo, ma ad un prezzo ben superiore (quasi 1.000 marchi in pi\u00f9) nel 1962. In realt\u00e0, nel corso della sua carriera furono ben pochi gli aggiornamenti, sia tecnici che estetici, apportati alla \"Prinz 4\". Si ebbero cos\u00ec migliorie alla frizione e alla distribuzione (1962), all'impianto di riscaldamento (1963) e all'impianto frenante per il quale furono previsti a richiesta i freni a disco anteriori (1964).\nNel 1965 venne introdotto un nuovo livello di allestimento, la \"Prinz 4L\", che and\u00f2 a porsi al vertice della gamma essendo pi\u00f9 ricco di quello della \"Prinz 4S\". Fra le novit\u00e0 proposte dalla \"Prinz 4L\" a livello di allestimento, vanno ricordati i sedili con rivestimento bicolore e provenienti dalla Prinz 1000, un nuovo modello derivato dalla \"Prinz 4\", ma di maggiori dimensioni, con un motore pi\u00f9 grande e quindi di fascia pi\u00f9 alta. La \"Prinz 4L\" fu inoltre caratterizzata da un migliore isolamento acustico fra il vano motore e l'abitacolo. Ciononostante, la \"Prinz 4L\" si rivel\u00f2 meno costosa rispetto alla concorrenza. Nello stesso anno, sempre dalla \"Prinz 1000\", la \"Prinz 4\" ricevette l'avantreno e lo sterzo indipendentemente dall'allestimento, pertanto anche in versione base. Sempre la \"Prinz 4L\" ricevette nel 1966 un nuovo paraurti con trattamento anticorrosione. Il 1966 vide anche un rallentamento nel mercato automobilistico tedesco, che avrebbe fatto da preambolo ad una vera e propria recessione acuitasi negli anni successivi. Progressivamente, le vendite della \"Prinz 4\" si fecero via via sempre meno consistenti in Germania, ma sempre pi\u00f9 sostenute nei mercati esteri. A parte quei Paesi (Egitto e Sudamerica in primis) in cui la \"Prinz 4\", venne assemblata in loco, pi\u00f9 o meno fedelmente al modello originale, furono alcuni Paesi come ad esempio l'Italia, in cui la \"Prinz 4\" venne invece esportata, a far segnare dei significativi incrementi. Volendo fare un confronto fra l'Italia e la Germania Ovest, nel 1968 le vendite della \"Prinz 4\" in madrepatria furono solo il 16% di quelle destinate al Bel Paese, mentre l'anno seguente la percentuale si ridusse addirittura all'11% e all'8,3% nel 1970. Va anche contato che la \"Prinz 4\" stava via via pagando lo scotto di uno schema tecnico superato, che la concorrenza stava accingendosi ad abbandonare. Solo in quei Paesi economicamente pi\u00f9 deboli la \"Prinz 4\" stava continuando ad ottenere consensi.\nQuando la NSU fu acquistata dalla Volkswagen, la casa tedesca assunse una nuova denominazione, vale a dire quella di \"Audi-NSU AG\". Ci\u00f2 segn\u00f2 inevitabilmente la fine della produzione della \"Prinz 4\", poich\u00e9 essa, a causa della gamma di produzione, si poneva come concorrente diretta del Maggiolino, il modello storico prodotto dalla Volkswagen. La produzione della \"Prinz 4\" cess\u00f2 nel mese di luglio del 1973 senza essere pi\u00f9 rimpiazzata da nessun altro modello marchiato NSU, ma piuttosto da una piccola utilitaria prodotta con marchio Audi, l'Audi 50.\nTabella riepilogativa.\nDi seguito vengono riepilogate le caratteristiche della produzione \"Prinz Typ 40\" e \"Typ 47\":\nProduzione in altri Paesi.\nLa \"Prinz\" venne prodotta anche in altri Paesi e destinata ai mercati locali. Per esempio, la produzione avvenne anche in Argentina, presso lo stabilimento Auto Ar (fondato fra l'altro dall'italiano Piero Dusio), dove fra il 1960 ed il 1963 vennero prodotti 2.228 esemplari di \"Prinz Typ 40\". Sempre in Sudamerica, la \"Prinz 4\" venne prodotta anche dal costruttore uruguaiano Nordex S.A., assieme alla pi\u00f9 grande \"Prinz 1000\" e a due modelli specifici nati sul pianale delle prime due. Altri Paesi che costruirono la \"Prinz 4\" su licenza furono il Cile e l'Irlanda.\nIn Egitto, la Egyptian Automotive Company produsse per il mercato locale una vettura che sfruttava il pianale e la meccanica di tutte le \"Prinz\" prodotte anche in Germania Ovest. L'arco di produzione and\u00f2 a coincidere quasi per intero con quello delle \"Prinz\" tedesche (1959-73) e le vetture qui prodotte furono commercializzate con il marchio Ramses. Esse differirono dalle \"Prinz\" prodotte a Neckarsulm per il frontale a listelli orizzontali. \nAnche la ex-Jugoslavia produsse la \"Prinz 4\", presso lo stabilimento PRETIS (PREduze\u0107e TIto Sarajevo). Il nome dello stabilimento, oltre a tradire l'ubicazione dell'impianto stesso, fu anche il marchio con cui queste vetture vennero commercializzate nel mercato locale.\nModelli derivati.\nSe si escludono la NSU Ro 80 e in parte anche la NSU Spider il resto della produzione NSU posteriore al 1961 \u00e8 derivata strutturalmente dalla \"Prinz\", tanto che i primi modelli da essa derivati conservarono anche la denominazione stessa. E' il caso della \"Prinz 1000\", spinta da un inedito motore a quattro cilindri, sempre raffreddato ad aria, ma che delle prime \"Prinz\" con bicilindrico conserv\u00f2 il pianale e la meccanica di base. A sua volta derivate dalla \"Prinz 1000\" furono le varie TT, TTS e 1200, con i quali si volle rappresentare il marchio NSU rispettivamente in ambito sportivo e nel settore delle vettura di fascia media. A questo elenco va aggiunta inoltre la gi\u00e0 citata \"Sport Prinz\", che di fatto non fu altro che un \"Prinz\" \"vestita\" dalla carrozzeria Bertone ed equipaggiata con il motore della \"Typ 40\" (prima) e della \"Typ 47\" (dopo). Di seguito vengono raffigurati questi modelli.\nImpatto culturale.\nNonostante fosse economica e tecnologicamente persino pi\u00f9 avanzata di alcune dirette rivali di maggior successo, la NSU Prinz \u00e8 sovente catalogata come clich\u00e9 e sinonimo di auto \"brutta\", ed \u00e8 frequentemente presente nelle classifiche tematiche di questo genere, classifica comunque molto opinabile e priva di riscontri oggettivi. Ciononostante non mancano club ed associazioni culturali dedicate a questa vettura o quantomeno al marchio NSU, che ogni anno organizzano raduni ed incontri in cui proprio le \"Prinz\" sono fra i modelli pi\u00f9 numerosi a parteciparvi. \nInoltre, la \"Prinz\", e specialmente la \"Prinz 4\", non manc\u00f2 di ispirare a sua volta alcuni costruttori: nell'anno 1967 la casa automobilistica sovietica ZAZ mise in produzione una vettura denominata ZAZ 966, esteticamente molto simile alla \"Prinz\", ma caratterizzata dall'avere dimensioni e massa maggiori. Questa automobile era equipaggiata con un propulsore con architettura a quattro cilindri a V, caratterizzato da una cilindrata di 990\u00a0cm\u00b3, che erogava 30 hp (22 kW). Il modello prodotto successivamente, la ZAZ 968, era invece equipaggiato con un motore caratterizzato dalla cilindrata di 1.200\u00a0cm\u00b3, che sviluppava una potenza di 39\u00a0hp (29\u00a0kW), e rimase in produzione fino all'anno 1996. A parte una notevole somiglianza estetica, da un punto di vista tecnico non sussistevano comunque altre analogie tra la \"NSU Prinz\" e le \"ZAZ 960/966/968\"."}
{"id": "672448", "revid": "7077", "url": "https://it.wikipedia.org/wiki?curid=672448", "title": "SMS M\u00f6ve", "text": ""}
{"id": "672449", "revid": "767487", "url": "https://it.wikipedia.org/wiki?curid=672449", "title": "Idilio Cei", "text": "Nel 1981 perse il figlio diciassettenne per un incidente in moto.\n\u00c8 scomparso nel 1996 dopo avere subito un trapianto di fegato.\nA lui \u00e8 stato dedicato lo stadio di Larciano e un memorial giovanile organizzato dall'Unione Montalbano Calcio in collaborazione con la FIGC.\nCaratteristiche tecniche.\nEra un portiere abile nelle uscite.\nCarriera.\nGiocatore.\nCon la Lazio ha disputato dieci campionati, di cui sette in Serie A e tre in Serie B.\nCei cresce nella Monsummanese, societ\u00e0 toscana la cui sede, Monsummano, \u00e8 a poca distanza da Castelmartini, frazione di Larciano dove vive la famiglia Cei. Debutta nel 1953 con la Monsummanese nella Seconda Divisione Toscana 1952-1953. Successivamente passa al Foligno, con cui gioca due partite nella IV Serie 1953-1954; inviato in prestito al Gualdo, disputa con tale compagine la Promozione Umbria 1954-1955. Torna al Foligno per la stagione 1955-1956, giocando 6 partite, giacch\u00e9 \u00e8 riserva dapprima di Virgilio Ragnetti e poi di Luigi Albani. Nella stagione 1956-1957 \u00e8 in prestito al Montecatini.\nArriva nella capitale giovanissimo nel 1958, proveniente dal Foligno, dove era stato lanciato dall'allenatore Romolo Alzani dopo alcune stagioni passate da riserva, e vince subito la Coppa Italia, la prima del dopoguerra, giocata a cavallo delle due stagioni 1957-1958 e 1958-1959.\nFa il suo esordio in Serie A nella partita disputata a Roma tra Lazio e , il 25 gennaio 1959 e vinta dai \"nerazzurri\" per 2-1. Nella stagione 1959-1960 diviene titolare al posto di Bob Lovati.\nRimane in biancoceleste fino al termine del campionato 1967-1968 per poi trasferirsi al Palermo. La sua ultima gara con Lazio coincide, come per la partita di esordio, con un'altra sconfitta casalinga per 1-2, il 9 giugno 1968 contro il .\nIl suo curriculum con la casacca laziale \u00e8 di 287 partite ufficiali di cui 268 in campionato tra serie A e serie B e 19 in Coppa Italia. In carriera ha totalizzato complessivamente 187 presenze in Serie A e 100 in Serie B.\nAllenatore.\nHa concluso la sua carriera da calciatore ed ha iniziato quella da allenatore nella squadra del suo paese, la Larcianese di Larciano (in provincia di Pistoia), portandola, in veste di allenatore-giocatore, al primo grande risultato mai raggiunto prima dalla societ\u00e0 toscana; nel 1975 la guid\u00f2 infatti alla finale nazionale della Coppa Italia Dilettanti, proprio nello stadio che lo vide protagonista in maglia biancoceleste: lo Stadio Olimpico di Roma.\nFu anche allenatore di un'altra squadra nella quale aveva gi\u00e0 militato come calciatore, ossia il , guidato per una sola stagione, quella 1979-1980. Le annate successive \u00e8 invece sulle panchine di formazioni toscane come Sangiovannese e Livorno. Nella stagione 1983-1984 sostitu\u00ec Saul Malatrasi sulla panchina del . Dopo aver guidato l'Olbia, nei due anni successivi allen\u00f2 la Massese. Torn\u00f2 al Pontedera nella stagione 1988-1989, venendo sostituito a campionato in corso da Renzo Ronchi. Segue un'annata, la 1989-1990, alla guida della formazione del Cuoiopelli."}
{"id": "672451", "revid": "124257098", "url": "https://it.wikipedia.org/wiki?curid=672451", "title": "Volkswagen K 70", "text": "La Volkswagen K 70 \u00e8 una autovettura berlina tre volumi prodotta dalla casa automobilistica tedesca Volkswagen dal 1971 al 1974.\nLa nascita e l'evoluzione.\nContesto e progetto.\nLa prima Volkswagen a trazione anteriore non \u00e8 stata la Passat B1 del 1973, bens\u00ec la K70 del 1971.\nFrutto di un progetto avviato nel 1966 dalla NSU, che voleva produrre un modello da inserire tra l'ammiraglia Ro 80 e le utilitarie di derivazione Prinz, la K70, che avrebbe dovuto essere presentata al salone dell'automobile di Ginevra del 1969, non vide la luce a causa del tracollo finanziario del marchio di Neckarsulm. Era stata progettata da Ewald Praxl, con linea disegnata da Claus Luthe, come berlina a quattro porte e familiare a tre porte, versione che non entr\u00f2 in produzione.\nNel corso dello stesso anno, la Volkswagen assorb\u00ec la NSU e il progetto K70 venne accantonato per evitare di far concorrenza interna alla neonata VW 411 a motore posteriore (ennesima evoluzione del concetto del Maggiolino).\nLe vendite limitate delle VW 411 convinsero la dirigenza della casa di Wolfsburg a ripescare il progetto K70 che presentava caratteristiche non disprezzabili, come le sospensioni a 4 ruote indipendenti ed i motori 4 cilindri in linea con distribuzione monoalbero in testa. Cos\u00ec nel 1971 venne presentata la Volkswagen K70. Seppure lanciato con il marchio della casa di Wolfsburg, il modello mantenne la denominazione NSU: \"K\" infatti stava per \"Kolben\" pistone, e \"70\" era la sigla interna del progetto (similmente alla sigla dell'ammiraglia \"Ro 80\", dove \"Ro\" significava \"Rotationskolben\", pistone rotante, e \"80\" la sigla di progetto). La produzione, invece, fu avviata a Salzgitter invece che a Neckarsulm dove rimasero le linee della Ro 80 e quelle della Audi 100 dopo la fusione di NSU e Auto Union.\nDesign.\nDal punto di vista estetico era una classica berlina a 3 volumi fortemente ispirata, sebbene con forme pi\u00f9 squadrate, alla pi\u00f9 grande Ro 80, risentiva per\u00f2 parzialmente degli anni di congelamento e la linea, al momento del lancio, era superata. Vantava per\u00f2 un abitacolo spazioso grazie al passo generoso rispetto alla lunghezza del veicolo e alle auto dell'epoca, ben rifinito e luminoso grazie ai tre finestrini laterali.\nMeccanica.\nAl momento del debutto era disponibile in due versioni, standard e \"S\", entrambe spinte da un 4 cilindri monolabero in testa di 1605 cm\u00b3 che trasmetteva il moto alle ruote anteriori attraverso un cambio manuale a 4 marce.Nel caso della versione standard era alimentato da un carburatore monocorpo e forniva 75 CV, mentre sulla \"S\", grazie al carburatore doppio corpo pi\u00f9 grande, erogava 90 CV. A fermare la vettura ci pensava un impianto frenante misto dotato di servofreno.\nLe prestazioni modeste di 148\u00a0km/h per la standard e 158 per la \"S\" di punta massima, a fronte di consumi non bassissimi e la linea superata furono tra le principali cause del modesto successo della vettura.\nNel 1973 venne lanciata la \"K70 LS\", dotata di motore con cilindrata maggiorata a 1807\u00a0cm\u00b3 e potenza di 100 CV.\nLa LS, che raggiungeva i 165\u00a0km/h con consumi paragonabili a quelli della \"S\", era dotata di doppi proiettori e veniva consegnata nelle sole colorazioni giallo e o blu metallizzato. La tenuta di strada, tuttavia, non era all'altezza delle prestazioni.\nTuttavia, anche quest'ultimo tentativo, reso vano dalla crisi petrolifera creatasi dopo la guerra del Kippur, non serv\u00ec ad invertire la tendenza delle vendite e la produzione termin\u00f2 nei primi mesi del 1974, dopo 211.100 esemplari prodotti, e la messa in produzione, nel 1973, della VW Passat, di concezione pi\u00f9 moderna."}
{"id": "672452", "revid": "1855146", "url": "https://it.wikipedia.org/wiki?curid=672452", "title": "Giuseppe Venita", "text": "Nel 1798 divenne sergente e pass\u00f2 al servizio del governo della Repubblica partenopea.\nIn seguito, si arruol\u00f2 nell'esercito borbonico apparentemente come valoroso combattente ma, in realt\u00e0, fu una spia. Costitu\u00ec una vendita carbonara assieme al fratello Francesco, con l'obiettivo di ripristinare la Costituzione soppressa dal re Ferdinando I e tentando di condurre il popolo lucano verso ideali patriottici. \nFu inviato il generale Roth per reprimere le sue attivit\u00e0 rivoluzionarie. Venita si rifugi\u00f2 a Calvello ma venne scovato dal contingente austriaco e condannato a morte assieme ad altri cospiratori, incluso suo fratello."}
{"id": "672454", "revid": "19040", "url": "https://it.wikipedia.org/wiki?curid=672454", "title": "Moti carbonari", "text": ""}
{"id": "672455", "revid": "1592097", "url": "https://it.wikipedia.org/wiki?curid=672455", "title": "MHC", "text": ""}
{"id": "672458", "revid": "1870933", "url": "https://it.wikipedia.org/wiki?curid=672458", "title": "Nazionale di calcio della Martinica", "text": "La nazionale di calcio della Martinica \u00e8 la rappresentativa calcistica dell'omonimo Dipartimento francese d'Oltremare che si trova nella parte orientale del Mar dei Caraibi, controllata dalla \"Ligue de Football de Martinique\", distaccamento della FFF.\nEssendo parte della Francia, come tutti i territori francesi d'oltremare, la Martinica non \u00e8 un membro FIFA e pertanto non pu\u00f2 partecipare a nessuna manifestazione organizzata dalla stessa, incluso il campionato mondiale. Alla squadra \u00e8 per\u00f2 concesso di partecipare alle competizioni CONCACAF.\nI maggiori successi di Martinica sono state le vittorie della Coppa dei Caraibi (fino al 1988 si chiamava \"Campionato caraibico di calcio\") nel 1983, nel 1985 e nel 1993. In tale manifestazione sono arrivati anche un secondo e quattro terzi posti.\nStoria.\nLa Martinica \u00e8 una delle selezioni caraibiche pi\u00f9 competitive, terza nei piazzamenti complessivi nella Coppa dei Caraibi.\nLa rappresentativa martinicana ha esordito durante il periodo interbellico ed ha ottenuto un secondo posto nel 1948 all'unica Coupe des Cara\u00efbes disputata, trent'anni in anticipo sul futuro \"Campionato caraibico di calcio\" organizzato dalla CFU. Tuttavia il calcio ha conosciuto una forte crescita solo nel gennaio 1971, allorch\u00e9 Pel\u00e9 con il \"suo\" Santos disput\u00f2 un'amichevole a Fort-de-France nel corso di una tourn\u00e9e. A causa del prezzo del biglietto, nell'isola ci fu una piccola rivolta, sedata con la trasmissione in diretta della partita.Negli anni '80 ci furono due exploit consecutivi ai Campionati caraibici di calcio nel 1983 e nel 1985, che consacrarono la selezione a livello regionale.In seguito la nazionale martinicana ha fatto registrare buone prestazioni, potendo contare su molti calciatori militanti in Francia. Tuttavia negli ultimi anni la Federazione calcistica di Martinica, in particolare il presidente Alain Rapon, ha manifestato una certa difficolt\u00e0 nell'ottenere il rilascio di giocatori del campionato francese di calcio: le squadre di club sono riluttanti nel permettere ai propri affiliati di rispondere alla chiamata della selezione d'Oltremare ed effettuare due trasvolate oceaniche per gli impegni nazionali.Negli anni duemiladieci, la Martinica si \u00e8 qualificata a tre Gold Cup su cinque ed ha disputato nella Lega A la Nations League CONCACAF 2019-2020, mantenendo la prima fascia al termine dei gironi.I martinicani hanno inoltre vinto la Coupe de l'Outre-Mer nel 2010, stesso trofeo perso in finale nelle restanti edizioni (2008 e 2012): ogni finale \u00e8 stata giocata contro la .\nPartecipazioni ai tornei internazionali.\nCampionato CONCACAF.\nLa nazionale martinicana non ha mai partecipato al Campionato CONCACAF, l'antenato della Gold Cup, n\u00e9 alle relative qualificazioni.\nCoppa dei Caraibi.\nI \"Matinino\" hanno partecipato alla fase finale della Coppa dei Caraibi in diciassette occasioni, vincendola tre volte.\nCoppa dell'oltremare.\nLa Martinica ha disputato tutte e tre le edizioni della Coupe de l'Outre-Mer, ottenendo una vittoria e due secondi posti.\nRosa attuale.\nLista dei giocatori convocati per la CONCACAF Gold Cup 2021.\n\"Presenze, reti e numerazione aggiornate al 18 luglio 2021, al termine della sfida contro Haiti.\"\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\n\"Statistiche aggiornate al 18 luglio 2021.\"\nI giocatori in grassetto sono ancora in attivit\u00e0 con la maglia della nazionale."}
{"id": "672459", "revid": "79454", "url": "https://it.wikipedia.org/wiki?curid=672459", "title": "Major histocompatibility complex", "text": ""}
{"id": "672462", "revid": "281944", "url": "https://it.wikipedia.org/wiki?curid=672462", "title": "Vincenzo Mastronardi", "text": "Biografia.\nBarbiere di professione, soprannominato Staccone, evase dal carcere di Potenza dove era detenuto per reati comuni e nell'agosto del 1860, si un\u00ec ai garibaldini per partecipare ai moti unitari, nella speranza di perdono per i reati commessi in precedenza, come stabilito da Camillo Boldoni, membro del comitato insurrezionale lucano. Non avendo ricevuto la grazia, divent\u00f2 uomo fidato di Carmine Crocco, sotto il nome di Amato o D'Amato, partecipando alle spedizioni del capobrigante rionerese. Per i \"meriti\" conseguiti (15 furti e 4 assassini), gli fu conferito il grado di Colonnello. All'apice delle scorribande brigantesche, mentre entrava a Rapolla pronunci\u00f2 la seguente frase: \u00abSi dice che Francesco II \u00e8 un ladro. Or bene: io ladro di professione, vengo a restaurare un ladro sul trono\u00bb.\nArrestato a Boiano, provincia di Campobasso, nell'estate del 1861, fu condotto a Picerno con altri tre briganti (Francesco Pugliese, Nicola Cilenti e Luigi Romaniello) e poi condotto nel carcere di Potenza. Tra il 6 e il 7 dicembre dello stesso anno, durante una notte scossa da neve e vento, Luigi Palese, capo custode delle carceri, entr\u00f2 nella cella in cui erano rinchiusi i briganti e, svegliandoli, ordin\u00f2 di prepararsi per essere tradotti a Salerno. Mastronardi sospettava la sua morte ed esclam\u00f2: \u00abho capito ora ce la fanno\u00bb, sebbene il carceriere li invit\u00f2 a calmarsi.\nNella medesima notte, i briganti vennero fucilati. Non si sa con certezza la dinamica della morte, si ritiene che, durante il tragitto, i prigionieri furono uccisi a colpi di baionetta in un tentativo di fuga ma sorse anche il dubbio che i detenuti vennero freddati senza aver commesso nulla di eversivo, poich\u00e9, non essendo fuggito poco dopo l'arresto quando era sciolto e con poca scorta, risulta piuttosto strano che Mastronardi abbia tentato di scappare durante il serrato trasferimento a Salerno. La verit\u00e0 non si seppe mai. I cadaveri vennero esposti, il giorno seguente, presso la \"Piazza Sedile\" di Potenza: giacevano su un carro ricoperto di neve."}
{"id": "672467", "revid": "106735170", "url": "https://it.wikipedia.org/wiki?curid=672467", "title": "Daniel Keyes", "text": "Keyes ha un Bachelor of Arts in psicologia e un Master's degree in letteratura inglese ed americana. Nel 2000, la Science Fiction and Fantasy Writers of America lo ha insignito del Premio Author Emeritus."}
{"id": "672477", "revid": "228587", "url": "https://it.wikipedia.org/wiki?curid=672477", "title": "Museion", "text": "Il Museion (dal greco \u03bc\u03bf\u03c5\u03c3\u03b5\u03af\u03bf\u03bd, il tempio delle muse) \u00e8 il museo di arte moderna e contemporanea con sede a Bolzano, Alto Adige.\n\u00c8 stato fondato nel 1985 da un'associazione privata con il sostegno della provincia autonoma di Bolzano.\nNell'agosto del 2006 \u00e8 stata istituita la Fondazione Museion, di cui fanno parte la Provincia autonoma di Bolzano e l'associazione Museion. Sotto la presidenza di Marion Piffer Damiani la Fondazione mira alla promozione e alla valorizzazione dell'arte contemporanea a partire dagli anni cinquanta.\nIl 24 maggio 2008 Il Museion ha inaugurato la nuova sede realizzata dagli architetti berlinesi dello studio KSV Kr\u00fcger Schuberth Vandreike nel centro di Bolzano.\nStoria.\nFondato nel 1985 da un'associazione privata con il sostegno della Provincia Autonoma di Bolzano, l'allora Museo d'Arte Moderna inizia nel 1987 l'attivit\u00e0 nella sede di via Sernesi sotto la direzione di Pier Luigi Siena e la presidenza di Karl Nicolussi-Leck.\nInizialmente l'istituzione ha un respiro regionale: la finalit\u00e0 \u00e8 la promozione e la documentazione delle arti visive nell'area tra Ala e Kufstein (Tirolo storico) per il periodo dal 1900 in poi.\nCon l'inizio degli anni novanta l'attivit\u00e0 si apre al confronto tra le espressioni artistiche italiane e tedesche. Il nome Museion, adottato nel 1991, intende rispecchiare la vocazione interdisciplinare caratteristica dell'arte contemporanea. Nel 1991 il museo assume il nome di Museion rendendo esplicito l'intento di allargare l'attivit\u00e0 collezionistica ed espositiva all'interdisciplinarit\u00e0.\nNel 2000, con la presidenza di Alois Lageder, Museion diventa Museo d'arte moderna e contemporanea. Sotto la direzione di Andreas Hapkemeyer il tema Linguaggio nell'arte si delinea come un ambito di specializzazione significativo. Un ambito che \u00e8 molto legato al territorio, essendo una regione di confine con tre lingue ufficiali, obiettivo perseguito anche dalla direttrice Corinne Diserens, fino al novembre 2008. Dal 2009 al 2020 il museo \u00e8 stato diretto da Letizia Ragaglia, che ha curato mostre personali di Monica Bonvicini, Isa Genzken, Andro Wekua, VALIE EXPORT, Carl Andre, Claire Fontaine, Pawe\u0142 Althamer, Rosemarie Trockel, Danh Vo, Klara Lid\u00e9n, Ceal Floyer, Tatiana Trouv\u00e9, Rossella Biscotti, Cerith Wyn Evans, Francesco Vezzoli, Korakrit Arunanondchai, Judith Hopf Lili Reynaud Dewar, John Armleder, Keren Cytter, Haim Steinbach e Marguerite Humeau, oltre a diverse mostre della collezione del museo. Da giugno 2020 il Direttore di Museion \u00e8 Bart van der Heide.\nIl nuovo edificio.\nLa nuova sede di Museion \u00e8 stata progettata dello studio d'architettura berlinese KSV Kr\u00fcger Schuberth Vandreike. Il progetto ha vinto il concorso al quale avevano partecipato altri 285 studi d'architettura di 14 paesi diversi.\nLa forma cubica dell'edificio segnala un'apertura all'esterno. Si crea una sorta di dialogo simbolico, le facciate di testa realizzate di vetro, mettono in comunicazione il centro storico con la parte pi\u00f9 nuova della citt\u00e0 ed i prati sul fiume Talvera. \nDi sera le facciate fungono da superfici per la proiezione di opere d'arte.\nQuest'apertura degli spazi si trascina anche all'interno del museo: spazio espositivo, aula didattica, sala conferenza, caf\u00e9\u2013Museion, book-shop e la biblioteca non sono divisi rigidamente, ma in stretta interrelazione. \nQuesto fatto di non fungere solo come spazio espositivo ma anche come forte centro di laboratorio si nota nell'edificio accanto alla sede principale, la casa atelier. A piano terra, il Museion ha uno spazio chiamato \"Passage\", progettato dal designer altoatesino Martino Gamper. Liberamente accessibile al pubblico, viene utilizzato per ospitare festival ed eventi.\nUn elemento particolare dell'edificio sono i due ponti che si curvano sopra il Talvera. Pista ciclabile e zona pedonale sono divisi in due ponti.\nCollezioni.\nDall'inizio degli anni novanta il Museion conserva una collezione di circa 4500 opere d'arte. Alcune di queste opere sono state acquisite con fondi messi a disposizione dalla Provincia autonoma di Bolzano. Circa 100 opere provengono da una donazione del collezionista Enea Righi. Circa 2000 opere sono state prestate al museo per vent'anni dall'Archivio di Nuova Scrittura (ANS) dell'imprenditore Paolo Della Grazia.\nSedi espositive.\nIl Museion dispone di tre diverse sedi d'esposizione.\nSede principale.\nOspita, su quattro piani, vari tipi di attivit\u00e0 espositive: mostre temporanee; allestimenti tematici della collezione; project room (ricerche sperimentali in uno spazio delimitato). Anche le facciate dell'edificio hanno un ruolo espositivo: sulla \"Facciata Mediale\" del Museion vengono proiettati video, foto o animazioni.\nCasa atelier.\nLa casa atelier si trova a pochi metri dalla sede principale e viene usata come residenza d'artisti.\nIl piccolo Museion - il cubo Garutti.\n\"In questa piccola stanza saranno esposte opere del Museo d'arte moderna e contemporanea di Bolzano per far s\u00ec che i cittadini di questo quartiere le possano vedere. Quest'opera \u00e8 dedicata a tutti quelli che passando di qui, anche per un solo istante, la guarderanno\" (Alberto Garutti).\nIl cubo Garutti \u00e8 una sorta di museo in miniatura realizzato dall'artista Alberto Garutti nel quartiere Don Bosco di Bolzano nel 2000. Ogni tre mesi viene esposta un'opera della collezione Museion o realizzato un progetto \"site\u2013specific\".\nQuesto progetto \u00e8 nato nell'ambito dell'iniziativa \u201cArte sul territorio\u201d della Ripartizione Cultura della provincia autonoma di Bolzano con l'intenzione di portare l'arte contemporanea nello spazio pubblico. L'attivit\u00e0 espositiva \u00e8 curata da Museion e dall'artista stesso che da sempre \u00e8 impegnato a cercare il dialogo con un pubblico che non sia solo quello del selezionato sistema dell'arte.\nMediazione.\nIl dipartimento della didattica, attivo dagli anni novanta intende stabilire un forte dialogo con il pubblico.\nBiblioteca.\nAperta a tutti gli interessati, \u00e8 specializzata in arte moderna e contemporanea e raccoglie e conserva materiale documentario in ambito nazionale ed internazionale, con particolare attenzione ai paesi di lingua tedesca. Il patrimonio, in continuo accrescimento, comprende attualmente circa 21.000 volumi, venti abbonamenti a riviste specialistiche d'arte e una raccolta di materiale multimediale. Dal mese di gennaio 2011 l'intero patrimonio \u00e8 stato unito al patrimonio della Biblioteca della Libera Universit\u00e0 di Bolzano.\nCritiche.\nIl museo opera sia all'interno dei suoi spazi espositivi sia fuori, con opere che fanno scatenare spesso il dibattito pubblico e mediatico locale.\nLe critiche maggiori sorsero subito dopo l'inaugurazione della prima mostra nella nuova sede nel maggio 2008. L'opera \"Zuerst die F\u00fc\u00dfe\" 1990 dell'artista tedesco Martin Kippenberger provoca uno scandalo enorme, con forte influenze politiche e religiose. Media internazionali ne parlano per uno lungo periodo.\nA seguito di un'iniziativa del settimanale Zett ci furono diversi interventi da parte di politici e della Chiesa Cattolica e una discussione animata sulle pagine del quotidiano Dolomiten dedicate alle lettere dei lettori. Papa Benedetto XVI scrisse al presidente del consiglio regionale dell'Alto Adige Franz Arthur Pahl, dicendo che la rana crocifissa feriva il sentimento religioso di molte persone.\nL'allora ministro italiano dei beni culturali Sandro Bondi aggiunse che l'opera era anche un'offesa al buonsenso.\nIl presidente del consiglio regionale Franz Arthur Pahl per protesta inizi\u00f2 uno sciopero della fame.\nNel 2006 il caso di un'opera installata all'entrata del museo e realizzata dalle artiste romane \"goldiechiari\" (Eleonora Chiari e Sara Goldschmiedt), dove l'inno italiano veniva accompagnato dal sottofondo di uno sciacquone, ha creato grande dibattito, anche perch\u00e9 l'opera \u00e8 stata sequestrata con l'accusa di vilipendio. La procura di Bolzano deve ancora decidere in merito. La notizia ha attratto addirittura la curiosit\u00e0 della britannica BBC con un collegamento dalla home page di news.bbc.co.uk.\nPartenariati.\nMuseion in collaborazione con Fondazione Sparkasse e Dena Foundation for Contemporary Art ha istituito un accordo triennale per il \"Premio d'artista\" finanziato dalla Fondazione Cassa di Risparmio di Bolzano.\nSempre nell'ambito del partenariato con altri enti pubblici o privati, quali Presidenza del Consiglio dei Ministri Dipartimento della Giovent\u00f9, Fondazione Sparkasse, Fondazione Cariplo, Free Undo, Ministero per i Beni e le Attivit\u00e0 Culturali, Dena Foundation for Contemporary Art, Accademia di Belle Arti di Brera, GAI, Accademia Albertina, Settore Giovani del Comune di Milano e il Centre Culturel Francais di Milano PARC\u00a0\u2013 Direzione generale per la qualit\u00e0 e la tutela del paesaggio l'architettura e l'arte contemporanea, Comune di Torino con Fondazione Spinola Banna per l\u2019Arte e Unicredit Private Banking, Museion assegna borse di studio per artisti e curatori per un periodo di residenza presso il Centre International d'Accueil et d'Echanges des Recollets."}
{"id": "672505", "revid": "965985", "url": "https://it.wikipedia.org/wiki?curid=672505", "title": "David Crosby", "text": "Biografia.\nDavid Crosby \u00e8 figlio di Floyd Crosby, un apprezzato direttore della fotografia statunitense. Inizialmente frequent\u00f2 una scuola di arte drammatica, che per\u00f2 lasci\u00f2 per intraprendere la carriera di musicista e inserirsi nell'ambiente del Greenwich Village, quartiere di New York. Fu membro dei \"Les Baxter Balladeers\" ai quali aveva partecipato anche Bob Dylan. La sua prima sessione da solista risale al 1963.\nThe Byrds.\nAll'inizio del 1964, con il nome di \"The Jet Set\", Crosby si esib\u00ec in vari club con Roger McGuinn e Gene Clark. Il nome fu presto cambiato in \"The Byrds\" e a loro si unirono il bassista Chris Hillman e il batterista Michael Clarke. Riuscirono ad ottenere una \"demo\" di \"Mr. Tambourine Man\" di Bob Dylan e ne incisero una versione che ottenne rapidamente un grande successo arrivando alla posizione numero uno delle classifiche statunitensi.\nNel 1966 Gene Clark abbandon\u00f2 i Byrds, lasciando agli altri componenti la responsabilit\u00e0 di comporre i brani del gruppo. Questo evento fece rapidamente venire alla luce le qualit\u00e0 di Crosby come compositore. Ben presto gli attriti fra Crosby e gli altri membri del gruppo lo indussero tuttavia ad abbandonare a sua volta la band, nel 1967. Fu in quel periodo che avvenne l'incontro con Stephen Stills, anch'egli senza un gruppo con cui suonare. Presto i due iniziarono una collaborazione informale e a loro si un\u00ec Graham Nash che aveva da poco lasciato gli Hollies.\nCrosby, Stills, Nash &amp; Young.\nIl loro primo album, \"Crosby, Stills &amp; Nash\", pubblicato nel 1969, ebbe un immediato successo sia per quanto concerne le classifiche di vendita che per ci\u00f2 che riguarda la programmazione radiofonica. In quel periodo, Crosby compose alcune delle sue canzoni pi\u00f9 importanti tra le quali \"Guinnevere\", \"Almost Cut My Hair\", \"Long Time Gone\", \"Delta\" e, in collaborazione con Stephen Stills e Paul Kantner dei Jefferson Airplane, \"Wooden Ships\".\nNel 1969 Neil Young si aggiunse al gruppo: \"D\u00e9j\u00e0 vu\" fu il primo lavoro firmato CSN&amp;Y e fu subito primo nelle classifiche di vendita. Nello stesso anno la fidanzata di Crosby, Christine Hinton, mor\u00ec in un incidente d'auto. Crosby ne rimase sconvolto e per lui inizi\u00f2 un lungo periodo di abuso di droghe che gli rese sempre pi\u00f9 difficile ogni tipo di rapporto. Dopo la pubblicazione del doppio album dal vivo \"4 Way Street\", il gruppo si concesse un periodo di riflessione durante il quale furono privilegiate le carriere solistiche. La reunion avvenne nel 1973 e ne sarebbe dovuto derivare un nuovo album che non venne pubblicato sia perch\u00e9 reputato poco interessante sia per le liti scoppiate fra i componenti. Nel 1974 venne invece pubblicata la compilation \"So Far\". Parte delle canzoni scritte per la reunion troveranno spazio nel secondo album di Crosby &amp; Nash del 1975: \"Wind on the Water\".\nDurante le pause del gruppo David Crosby trov\u00f2 in Graham Nash il partner musicale pi\u00f9 congeniale con cui instaurare un sodalizio artistico e di amicizia, che li port\u00f2 a scrivere e pubblicare diversi album in duo. Il primo, \"Graham Nash/David Crosby\", usc\u00ec nel 1973.\nLa carriera solista.\nNel 1971 David Crosby pubblic\u00f2 il suo primo album solista, \"If I Could Only Remember My Name\", con la partecipazione di Graham Nash, Neil Young, Joni Mitchell e membri dei Jefferson Airplane, Grateful Dead e Santana. L'album fu inizialmente stroncato dalla critica ma, col passare del tempo, fu ampiamente rivalutato fino a diventare una pietra miliare del rock californiano e della cultura alternativa di quegli anni. L'album, ristampato in versione CD nel 1990, ha ottenuto nel 2010 un singolare riconoscimento da \"L'Osservatore Romano\", quotidiano ufficiale del Vaticano, risultando al secondo posto nella sua lista degli album pi\u00f9 meritevoli (al primo posto c'\u00e8 \"Revolver\" dei Beatles).\nDopo varie vicissitudini personali (e un rischioso trapianto di fegato), nel 1989 David Crosby ritorn\u00f2 a incidere un album solista, \"Oh Yes I Can\", ironica risposta al titolo del suo unico precedente lavoro solista del 1971, \"If I Could Only Remember My Name\".\nCrosby, Pevar &amp; Raymond.\nDurante la met\u00e0 degli anni novanta ritrov\u00f2 il figlio dato in adozione alla nascita nei primi anni sessanta James Raymond, il quale, nel frattempo, era diventato un valido pianista e compositore. Insieme al chitarrista Jeff Pevar form\u00f2 i CPR, abbreviazione di \"Crosby Pevar &amp; Raymond\", con cui pubblic\u00f2 due album in studio e due dal vivo tra il 1998 e il 2001.\nIl ritorno.\nA distanza di pi\u00f9 di venti anni dal suo ultimo album di inediti da solista, il 28 gennaio 2014 David Crosby ha pubblicato \"Croz,\" a cui seguono altri tre album di inediti pubblicati uno ad un anno di distanza dall'altro, \"Lighthouse\" del 2016, \"Sky trails\" del 2017 e \"Here if you listen\" nel 2018, a conferma di un periodo di forma musicale straordinaria nonostante l'avanzata et\u00e0. Per tutti e quattro questi ultimi album David Crosby si \u00e8 spesso avvalso della collaborazione del figlio James ma anche di diversi giovani talenti sia per la realizzazione degli arrangiamenti sia per la scrittura dei brani.\nL'impegno politico.\nIl cantante \u00e8 sempre stato attivamente impegnato in politica ed il suo pensiero si pone a sinistra.\nDiscografia.\nVedi anche discografia di Crosby, Stills, Nash &amp; Young, The Byrds, Crosby &amp; Nash e CPR."}
{"id": "672506", "revid": "1566286", "url": "https://it.wikipedia.org/wiki?curid=672506", "title": "Daniele D'Anza", "text": "Fu assai attivo nella regia di film per la televisione e serie televisive e, in modo minore, di film destinati al cinema. Fra gli sceneggiati televisivi da lui diretti si ricordano in particolare \"Il segno del comando\", \"L'amaro caso della baronessa di Carini\", \"Madame Bovary\" e \"Vita col padre e con la madre\". \u00c8 stato anche sceneggiatore, soprattutto agli albori della sua carriera.\nBiografia.\nDopo aver conseguito la maturit\u00e0 scientifica si \u00e8 laureato in scienze politiche presso l'Universit\u00e0 degli Studi di Pavia. Negli anni del primo dopoguerra si cimenta nel giornalismo, pubblicando articoli di critica teatrale sulla rivista mensile \"Platee\", e nella direzione di piccole compagnie. \"Per venticinque metri di fango\", da Irwin Shaw, allestito nell'estate del 1946 nel cortile del Castello Sforzesco di Milano, \u00e8 il primo spettacolo importante, portato poi con successo anche a Venezia. Nel 1946 si sposa con Edith Moncelesan e nel 1948 nasce la figlia Cristina.\nCon la compagnia Carraro-Zoppelli firma altre regie teatrali, tra cui \"La leggenda di Ognuno\" di Hofmannsthal e \"La macchina infernale\" di Jean Cocteau. Lavora a sceneggiature cinematografiche (nel 1950 collabora anche al primo film di Michelangelo Antonioni \"Cronaca di un amore\") e intanto compie le prime esperienze radiofoniche tra Milano e Torino e a Londra si avvicina al mondo televisivo. Il dirigente Rai Sergio Pugliese, commediografo e appassionato di teatro, lo chiama alla nascente televisione italiana, per le prime regie \"sperimentali\" della Rai.\nDue anni prima dell'inizio delle trasmissioni regolari, nel 1952, D'Anza firma la regia della prima commedia trasmessa in diretta: \"La carrozza del SS. Sacramento\" di M\u00e9rim\u00e9e; l'anno successivo scrive e dirige, sempre trasmessa sperimentalmente dalla nascente televisione, \"C'era una volta un biglietto da un milione\", adattamento del racconto \"La banconota da un milione di sterline\" di Mark Twain.\nDa allora dimostrer\u00e0 sempre pi\u00f9 padronanza nella mitica cabina di regia degli esordi, col suo complesso quadro di comandi e il vetro affacciato sulla sala di ripresa. D'Anza porta nelle sue regie un'attitudine poliedrica e da sperimentatore, inventando anche nuove tipologie di spettacolo televisivo: \"Il Mattatore\" (10 puntate, nel 1959), concepito come un contenitore multimediale, che accosta diversi generi e registri espressivi, affidato alla funambolica e autoironica versatilit\u00e0 di Vittorio Gassman; \"Il Novelliere\" (5 puntate, 1960), in cui va oltre le formule tradizionali della lettura in studio o del racconto sceneggiato in un originale tentativo di adattamento di un testo letterario al mezzo televisivo; \"Questa sera parla Mark Twain\" (1965), sceneggiato da Romildo Craveri e Diego Fabbri, in cui \u00e8 lo stesso scrittore che si racconta, facendo rivivere personaggi ed eventi come altrettanti episodi della sua vita; \"Scaramouche\", con Domenico Modugno, inaugura, sempre nel 1965, il filone della commedia musicale sceneggiata; nel 1966, con \"La coscienza di Zeno\" affronta una traduzione televisiva del romanzo di Svevo, sdoppiando il protagonista, in un rovesciamento a ritroso della narrazione.\nNel 1966, dopo il divorzio dalla prima moglie, sposa l'attrice Luisella Boni, da cui ha la seconda figlia, Vittoria. D'Anza si guadagna la notoriet\u00e0 presso il grande pubblico soprattutto con i gialli, tra cui una serie di titoli tratti da Durbridge (\"Paura per Janet\", 1963; \"Melissa\", 1966; \"Giocando a golf una mattina\", 1969). Anche in questo genere, diventato quasi la sua specialit\u00e0 televisiva, D'Anza non rinuncia a sperimentare formule nuove: A partire dall'originale del 1966 \"Melissa\" e continuando con i successivi come per es. \"Giocando a golf una mattina\" realizza diversi finali, per mandarne in onda, all'ultimo momento, uno a sorpresa, aumentendo cos\u00ec la suspense nel pubblico e gli indici di ascolto.\nNel 1970 con \"Coralba\" consacra il successo della detective novel, che prosegue nel 1972 con due adattamenti da romanzi di D\u00fcrrenmatt (\"Il giudice e il suo boia\" e \"Il sospetto\"). La sua ricerca \u00e8 di non cristallizzarsi mai in un genere e di cercarne i vari risvolti. Cos\u00ec, sempre nel 1972, l'argomento poliziesco viene affrontato in modo diverso attraverso documenti autentici e inediti sulla vita del poliziotto italo-americano Joe Petrosino (lo sceneggiato che ne porta il nome viene scritto in collaborazione con Lucio Mandar\u00e0): lontana da mitizzazioni, la storia di lotta alla mafia \u00e8 affrontata con realismo e senza facili conclusioni.\nNegli anni settanta, dalla collaborazione del regista con gli sceneggiatori Giuseppe D'Agata, Flaminio Bollini, Dante Guardamagna e Lucio Mandar\u00e0, nasce un altro filone destinato ad avere seguito e successo, quello gotico-parapsicologico, intrecciato di \"spy story\" e soprannaturale: il modello rimase \"Il segno del comando\" (andato in onda nella primavera del 1971). Il tema del paranormale viene ripreso nel 1973 con \"ESP\" (basato sulla figura del sensitivo olandese Gerard Croiset): anche se strutturato su una trama narrativa vicina al poliziesco, gli inquietanti risvolti testimoniano l'interesse del regista per tematiche che sfuggono alla razionalit\u00e0 scientifica.\nNel 1974 lo sceneggiato \"Ho incontrato un'ombra\" \u00e8 l'incontro tra una storia d'amore e la tessitura di un giallo; in sottofondo, dietro la suspense della vicenda, traspare il problema, attuale negli anni settanta, di un risveglio del nazismo. \"L'amaro caso della baronessa di Carini\", sceneggiato filmato del 1975, in quattro puntate, riadatta, ambientandole in epoca napoleonica, le vicende tramandate da una ballata popolare siciliana del Cinquecento. Anche qui la narrazione mescola intrighi, magia e parapsicologia. Sempre attratto dal fantastico, anche nei suoi inquietanti risvolti di cronaca, D'Anza realizza nel 1976 \"Extra\" (basato su un presunto rapimento alieno avvenuto negli USA), per ritornare al cot\u00e9 letterario con \"Racconti fantastici\" tratti da Edgar Allan Poe nel 1979 (in cui il regista recita in un piccolo ruolo).\nNel 1978 un classico come \"Madame Bovary\" viene sceneggiato da D'Anza stesso insieme a Fabio Carpi, Luigi Malerba e Biagio Proietti, e girato con scrupolo realistico nello stesso villaggio francese del romanzo di Gustave Flaubert. Il taglio originale sta nell'accento posto sulle tematiche giuridiche e su problematiche quasi pre-femministe. Come regista cinematografico diresse tre film, ma di poco spessore: \"Giove in doppiopetto\" (1954, una commedia musicale con Carlo Dapporto e Delia Scala), \"I piaceri del sabato notte\" (1960, un noir con Elsa Martinelli e Andreina Pagnani) e \"Pugni, pupe e marinai\" (1961, con Ugo Tognazzi, Maurizio Arena e Paolo Ferrari), dove interessanti elementi di satira verso la Rai di allora riscattano in parte una sceneggiatura di poche pretese.\nSempre pronto a cimentarsi in nuovi campi creativi, D'Anza si impegn\u00f2 anche come coautore di canzoni: da ricordare \"Regent's Park\" (sigla finale dello sceneggiato \"Melissa\", 1966), scritta con Fiorenzo Carpi e interpretata da Connie Francis, e \"Un impermeabile bianco\" (sigla di chiusura di \"Giocando a golf una mattina\", 1969), composta con Gigi Cichellero e cantata da Paola Orlandi. D'Anza mor\u00ec prematuramente, a nemmeno 62 anni, nell'aprile del 1984; Raffaella Carr\u00e0 comment\u00f2 in diretta tv il suo decesso: \"Questa morte \u00e8 giunta come una liberazione: era da tempo malato...\" e pianse. Aveva girato nell'estate del 1983 il suo ultimo lavoro \"La ragazza dell\u2019addio\", tratto dal romanzo di Giorgio Scerbanenco e interpretato da Carole Andr\u00e9 e Ray Lovelock: lo sceneggiato and\u00f2 in onda postumo nel giugno dell'anno successivo."}
{"id": "672511", "revid": "1566286", "url": "https://it.wikipedia.org/wiki?curid=672511", "title": "Giorgio Bianchi", "text": "Biografia.\nInizia la sua attivit\u00e0 nel mondo del cinema muto come attore nel 1929, in \"Il porto\" di Jacopo Comin; dopo essere stato aiuto regista di Amleto Palermi negli anni '30, svolge successivamente a partire dal 1941 il lavoro di sceneggiatore e regista di film, diventando uno dei pi\u00f9 prolifici del cinema italiano sino agli anni '60, nonch\u00e9 uno degli esponenti della commedia all'italiana.\nHa diretto quaranta film tra il 1942 (\"La maestrina\") e il 1967 (\"Quando dico che ti amo\").\n\u00c8 stato per molti anni marito dell'attrice Pina Borione."}
{"id": "672512", "revid": "1543377", "url": "https://it.wikipedia.org/wiki?curid=672512", "title": "Fiori per Algernon", "text": "Fiori per Algernon (\"Flowers for Algernon\") \u00e8 un racconto di fantascienza del 1959 di Daniel Keyes, vincitore del premio Hugo per il miglior racconto breve nel 1960. Il racconto venne poi ampliato nel 1966 dando vita a un omonimo romanzo che vinse il Premio Nebula.\nIl racconto, scritto nel 1958 e pubblicato per la prima volta nel numero di aprile 1959 di The Magazine of Fantasy &amp; Science Fiction, ha vinto l'Hugo Award come miglior racconto nel 1960.\nAlgernon \u00e8 un topo da laboratorio che ha subito un intervento chirurgico per aumentare la sua intelligenza. La storia \u00e8 raccontata da una serie di rapporti sullo stato di avanzamento scritti da Charlie Gordon, il primo soggetto umano per la chirurgia, e tocca temi etici e morali come il trattamento dei disabili mentali.\nSebbene il libro sia stato spesso sfidato per la rimozione dalle biblioteche negli Stati Uniti e in Canada, a volte con successo, viene frequentemente insegnato nelle scuole di tutto il mondo ed \u00e8 stato adattato molte volte per televisione, teatro, radio, inoltre l'adattamento cinematografico I due mondi di Charly ha ottenuto l'Oscar al miglior attore nel 1969.\n\u00c8 considerato un classico della letteratura in lingua inglese del XX secolo e uno dei pi\u00f9 bei racconti di fantascienza di sempre. Ha avuto numerosi adattamenti, specie per la televisione.\nIl racconto \u00e8 stato tradotto in italiano per la prima volta nel 1959 nell'antologia \"Le meraviglie del possibile\" e il romanzo \u00e8 stato tradotto nel 1967.\nTrama.\nRacconto.\nCharlie Gordon, un inserviente ritardato, ha il compito di lavare il pavimento in una fabbrica. Charlie \u00e8 cosciente di non essere intelligente quanto gli altri ma sogna di diventarlo, cos\u00ec, quando Alice Kinnian \u2013 la sua insegnante alla scuola per adulti ritardati \u2013 gli parla di un procedimento sperimentale per aumentare l'intelligenza, decide di provarlo. Charlie diventa cos\u00ec la prima cavia umana dell'operazione ideata dai professori Nemur e Strauss, che hanno gi\u00e0 triplicato l'intelligenza di un topo di nome Algernon.\nCharlie diventa sempre pi\u00f9 intelligente: batte Algernon nella soluzione dei labirinti (mentre all'inizio era sempre il topo a vincere), prende per un po' lezioni private da Alice - con cui allaccia un'amicizia - ma alla fine supera la maestra, e persino i professori che l'hanno operato, diventando un genio. Non tutti gli aspetti della sua vita, per\u00f2, cambiano in meglio: Charlie si rende conto con dolore che era stato preso in giro per la sua stupidit\u00e0 dai suoi compagni di lavoro, mentre questi, spaventati dal suo misterioso cambiamento, firmano una petizione per farlo licenziare. Quando Charlie, con orrore, scopre altre persone ridere di un garzone ritardato \u2013 come i suoi vecchi compagni facevano con lui \u2013 lo difende ad alta voce, trovando uno scopo nella vita: aiutare chi \u00e8 affetto da ritardo mentale.\nImprovvisamente, per\u00f2, l'intelligenza di Algernon comincia a mostrare segni di declino, quindi il topo muore. Svolgendo delle ricerche personalmente, Charlie scopre che gli effetti dell'operazione sono temporanei, e di l\u00ec a poco inizia a perdere le sue capacit\u00e0 intellettuali, cadendo in depressione.\nRitrova il lavoro alla fabbrica dove, conoscendo la sua storia, i suoi amici ora lo rispettano \u2013 ma un giorno, dimenticantosi di tutto ci\u00f2 che \u00e8 successo, torna alla scuola per ritardati. Alice, vedendolo, scoppia a piangere. Charlie decide di andarsene per non darle pi\u00f9 simili dispiaceri, e nella postilla della lettera d'addio (ormai di nuovo completamente sgrammaticata) chiede che qualcuno metta ogni tanto dei fiori sulla tomba di Algernon, nel suo cortile:\nRomanzo.\nIl romanzo del 1966 ha essenzialmente la stessa trama del racconto, con delle modifiche minori (ad esempio Charlie lava i pavimenti in una panetteria anzich\u00e9 in una fabbrica) ed alcune aggiunte.\nAttraverso flashback ci viene presentata la famiglia di Charlie: una madre violenta e ossessionata dalla \u201cdiversit\u00e0\u201d di suo figlio, un padre rassegnato che alla fine lo porta via da casa per sottrarlo alla collera della moglie, una sorella minore che lo detesta perch\u00e9 il fratello ritardato le complica la vita.\nCharlie inizia una relazione sentimentale con Alice, che rischia di naufragare quando, a causa del suo intelletto superiore, tutti i suoi interessi sono oltre la comprensione di lei. Un altro periodo in cui il loro amore \u00e8 a rischio \u00e8 quando Charlie sta perdendo l'intelligenza, ed \u00e8 preda di frequenti sbalzi d\u2019umore, rabbia e depressione. Quando Charlie torna alle sue condizioni iniziali, la loro storia \u00e8 ormai finita.\nAd un certo punto, mentre \u00e8 un genio, Charlie scappa per allontanarsi dall'influenza dei professori Strauss e Nemur, portando con s\u00e9 Algernon. Fa conoscenza con un'artista chiamata Fay, sua vicina di casa nell'appartamento in cui si stabilisce, ed allaccia con essa una breve relazione. Quando la mente di Algernon inizia a regredire, comunque, Charlie riprende il contatto con i professori \u2013 per capire cosa sta accadendo al topo \u2013 e con Alice.\nStile di scrittura.\nLa storia \u00e8 narrata in prima persona da Charlie nei suoi diari, cos\u00ec che il lettore possa rendersi conto dei cambiamenti che il protagonista attraversa nel corso della vicenda. I primi resoconti sono pieni di errori di grammatica ed esprimono una visione del mondo molto ingenua, in cui il lettore capisce molto pi\u00f9 di quanto non comprenda lo stesso narratore (Charlie, ad esempio, scrive di non capire perch\u00e9 i suoi compagni dicano \u201cNon fare il Charlie Gordon\u201d a chi fa qualcosa di stupido). Via via la grammatica e la comprensione del mondo di Charlie migliorano, per poi regredire allo stato iniziale alla fine della storia.\nTemi.\nAl di l\u00e0 dell'idea fantascientifica di base, \"Fiori per Algernon\" tocca molti temi riguardanti il ruolo dell'intelligenza e della cultura nella vita.\nUno dei temi pi\u00f9 importanti \u2013 specialmente nel romanzo \u2013 \u00e8 la posizione delle persone mentalmente ritardate nella societ\u00e0, il loro inserimento e la discriminazione cui sono soggetti; una condizione di cui Charlie fa esperienza da entrambi i lati della barricata.\nUn altro argomento centrale \u00e8 il ruolo dell'intelligenza nei rapporti tra le persone, e gli ostacoli alla comunicazione incontrati da chi ha un intelletto fuori dal comune: il genio allontana dagli altri quanto l'idiozia, e non \u00e8 detto che la seconda opzione sia la peggiore, come riflette Charlie dopo aver perso la compagnia dei suoi vecchi amici e \u2013 temporaneamente \u2013 l'amore di Alice.\nNel romanzo, Charlie nota con irritazione di essere talvolta trattato come la cavia di un esperimento anzich\u00e9 come un essere umano. Il professor Nemur, in particolare, ha scarsa considerazione per i ritardati mentali, mentre Charlie ritiene di aver avuto la dignit\u00e0 di chiunque altro anche quando aveva un'intelligenza inferiore alla media. Che gli uomini vengano considerati solo come dati di un esperimento, senza riguardo per la loro dignit\u00e0 di persone, \u00e8 uno dei rischi delle scienze umane moderne.\nAttraverso Charlie, Keyes ci fa notare che tutte le forme di cultura mostrano un'unit\u00e0 di fondo, ma molte persone \u2013 anche molti \u201cesperti\u201d \u2013 hanno un sapere ristretto e limitato al loro settore di competenza, ed hanno paura che gli altri scoprano le loro lacune. Mentre studia il regresso di Algernon, Charlie si accorge che, grazie alla sua cultura enciclopedica, \u00e8 capace di fare collegamenti con tutti i campi della conoscenza, e ci\u00f2 lo aiuta enormemente nella sua ricerca.\nAccoglienza e critiche.\n\"Fiori per Algernon\" \u00e8 ormai un classico della letteratura in lingua inglese del XX secolo, ed \u00e8 considerato uno dei pi\u00f9 bei racconti brevi di fantascienza di sempre. \u00c8 spesso usato come testo di lettura nelle scuole statunitensi, anche se in tale contesto il romanzo ha talvolta incontrato lo sfavore dei genitori a causa delle parti che trattano la storia personale del protagonista; in particolare alcuni flashback di esperienze sessuali e della pubert\u00e0 (nel 1970 fu bandito dai comitati scolastici di Cranbook e Calgary, Canada). Nel racconto, invece, i temi potenzialmente sgraditi non sono presenti.\nAdattamenti.\nUn elenco degli adattamenti si trova qui"}
{"id": "672514", "revid": "124372179", "url": "https://it.wikipedia.org/wiki?curid=672514", "title": "New Rumley", "text": "New Rumley \u00e8 una localit\u00e0 (\"unincorporated community\") degli Stati Uniti, nella Contea di Harrison, nello stato dell'Ohio. Fu il luogo di nascita del tenente colonnello George Armstrong Custer. "}
{"id": "672517", "revid": "1566286", "url": "https://it.wikipedia.org/wiki?curid=672517", "title": "Renato Polselli", "text": "Ha diretto oltre venti film tra il 1952 (\"Ultimo perdono\") e il 1985 (\"Marina e la sua bestia n. 2\"). \u00c8 stato anche sceneggiatore e ha recitato nel film western \"Mezzo dollaro d'argento\" (1965). Usava vari pseudonimi: Ralph Brown, Ralph Browne, Preston Leonide, Guglielmo Renato Polselli e Leonide Preston.\nBiografia.\nLaureato in filosofia, diresse alcuni melodrammi negli anni cinquanta prima di dedicarsi con un certo successo nel filone del \"gotico all'italiana\" con titoli come \"L'amante del vampiro\" (1960) e \"Il mostro dell'Opera\" (1964), alternandovi film drammatici (\"Solitudine\", 1961), commedie (\"Avventura al motel\" con Franco e Ciccio) e musicarelli (\"Mondo pazzo... gente matta!\", 1966)\nNei primi anni settanta si dedic\u00f2 alla produzione di film visionari e trasgressivi, venati di psichedelia e di teorie libertarie parapsicologiche (\"La verit\u00e0 secondo Satana\", 1970; \"Riti, magie nere e segrete orge nel trecento\", 1971; \"Rivelazioni di uno psichiatra sul mondo perverso del sesso\", 1971, \"Mania\", 1974).\nNel 1980 venne faticosamente distribuito il film \"Oscenit\u00e0\", rimontaggio di un'opera girata da Polselli nel 1973 e bloccata dalla censura. Il successivo \"Marina e la sua bestia n. 2\", con Marina Lotar, circol\u00f2 esclusivamente nelle sale a luci rosse.\nNegli ultimi anni, l'opera di Polselli \u00e8 stata oggetto di rivisitazione da parte della critica, che si \u00e8 soffermata soprattutto sulla sua produzione horror e su quella barocca ed eccessiva degli anni settanta, tanto da assegnargli la fama di \"autore maledetto\"."}
{"id": "672521", "revid": "1566286", "url": "https://it.wikipedia.org/wiki?curid=672521", "title": "Marino Girolami", "text": "Biografia.\nCapostipite di una famiglia di cineasti, essendo fratello di Romolo Guerrieri e padre di Enzo G. Castellari, registi, nonch\u00e9 padre dell'attore Enio Girolami, Marino si iscrive alla Facolt\u00e0 di Medicina, ma abbandona gli studi per intraprendere la carriera di pugile, che ha inizi alquanto promettenti e raggiunge il culmine .\nAbbandonato lo sport, incomincia a frequentare il Centro sperimentale di cinematografia, esordendo come attore nel film \"Villa da vendere\" diretto nel 1941 da Ferruccio Cerio. Due anni dopo ottiene un discreto successo come autore firmando il soggetto del film \"Campo de' Fiori\", diretto da Mario Bonnard e interpretato da Aldo Fabrizi e Anna Magnani.\nIntenzionato a passare dietro alla macchina da presa, lavora per anni come collaboratore di noti autori e registi, tra cui Mario Soldati, Marcello Marchesi e Vittorio Metz. Il suo esordio registico risale al 1949, quando dirige la versione italiana de \"La strada buia\", coproduzione italo-americana diretta da Sidney Salkow, mentre il suo esordio in prima persona \u00e8 nel 1953 con il film \"Canto per te\", interpretato dal famoso tenore Giuseppe Di Stefano. Da allora firma la regia di quasi ottanta film fino al suo ultimo del 1982 (\"Giggi il bullo\"). \u00c8 stato anche sceneggiatore in quasi quaranta film e ha recitato come attore in cinque film negli anni quaranta. Ha prodotto una ventina di film, soprattutto negli anni sessanta.\nNel 1950 ha curato il montaggio del film \"Miss Italia\" diretto da Duilio Coletti.\nLa sua immagine \u00e8 ancora visibile nelle statue dello Stadio dei Marmi di Roma dove rappresenta il pugilato, per il quale pos\u00f2 come modello."}
{"id": "672525", "revid": "110157", "url": "https://it.wikipedia.org/wiki?curid=672525", "title": "St David's", "text": "St David's (\"Tyddewi\" in gallese; anticamente \"Mynyw\", in italiano Menevia) \u00e8 una comunit\u00e0 del Galles occidentale, con status di \"city\", situata nella contea di Pembrokeshire.\nGeografia fisica.\nLa cittadina \u00e8 posta sul fiume Alun sulla penisola di Saint David's che si protende nel canale di San Giorgio raggiungendo il punto pi\u00f9 occidentale del Galles. St David's ricade nel parco nazionale della costa del Pembrokeshire ed \u00e8 attraversata dal sentiero Pembrokeshire Coast Path che costeggia la costa del Galles sud-occidentale per . Con una popolazione di soli abitanti (Censimento del 2001) St David's \u00e8 la pi\u00f9 piccola citt\u00e0 del Regno Unito.\nStoria.\nSecondo la tradizione Davide di Menevia, il patrono del Galles, nacque a St Non's, a circa dal luogo dove oggi sorge la cattedrale.\nNel luogo che domina la baia di St Non sorge oggi una piccola cappella e poco lontano un pozzo la cui sorgente, secondo la tradizione, sgorg\u00f2 alla nascita del santo.\nSan Davide edific\u00f2 un monastero nel VI secolo sul luogo dove oggi sorge la cattedrale. \nLa cittadina si \u00e8 sviluppata attorno alla cattedrale che fu costruita a partire dal 1115 e che \u00e8 quindi una delle pi\u00f9 antiche cattedrali del Regno Unito. Poco distante dalla cattedrale si elevano le rovine del palazzo vescovile la cui costruzione inizi\u00f2 contemporaneamente a quella della cattedrale ma fu completato solo nel XIV secolo.\nDal 1124, quando il papa Callisto II decret\u00f2 che due pellegrinaggi a St David's avevano lo stesso valore di un pellegrinaggio a Roma, il luogo divenne meta d'innumerevoli pellegrinaggi.\nOggi la cittadina \u00e8 una destinazione turistica.\nFestival.\nOgni anno nella cattedrale viene organizzato a fine maggio un festival di musica classica.\nNel mese di agosto si tiene nelle rovine del palazzo vescovile un festival artistico che prevede la rappresentazione di opere di William Shakespeare ed altre manifestazioni letterarie."}
{"id": "672526", "revid": "547992", "url": "https://it.wikipedia.org/wiki?curid=672526", "title": "Carlo Infascelli", "text": "Ha diretto sei film ma \u00e8 si \u00e8 dedicato soprattutto al lavoro di produttore, iniziato nel 1942 con \"L'affare si complica\" e concluso nel 1974 con \"Il bacio di una morta\"."}
{"id": "672528", "revid": "287204", "url": "https://it.wikipedia.org/wiki?curid=672528", "title": "Greggle", "text": ""}
{"id": "672531", "revid": "76963", "url": "https://it.wikipedia.org/wiki?curid=672531", "title": "Javier Set\u00f3", "text": "Ha diretto quasi trenta film tra il 1952 (\"Mercado prohibido\") e il 1969 (\"L'assassino fantasma\"). \u00c8 stato anche sceneggiatore in sedici film.\nBiografia.\nPer un lungo periodo, fra il 1958 ed 1969, lavor\u00f2 in Italia in produzioni realizzate a Cinecitt\u00e0."}
{"id": "672534", "revid": "547992", "url": "https://it.wikipedia.org/wiki?curid=672534", "title": "Luigi Scattini", "text": "Biografia.\nLaureato in giurisprudenza, inizi\u00f2 a lavorare come giornalista negli anni cinquanta, collaborando con riviste come \"Oggi\" e \"Gente\". Successivamente si avvicin\u00f2 al mondo del cinema come assistente alla regia e documentarista; il suo \"La via del carbone\" venne presentato come miglior documentario agli Oscar 1962.\nDiresse 14 film tra il 1963 e il 1977, e fu sceneggiatore in dieci film. Il suo primo lungometraggio fu \"Sexy magico\", seguito nel 1964 da \"L'amore primitivo\". Nel 1966 diresse Buster Keaton, Franco Franchi e Ciccio Ingrassia in \"Due marines e un generale\". Il suo ultimo film da regista fu \"La notte dell'alta marea\" (1977).\nNella sua carriera lavor\u00f2 anche come montatore ma soprattutto come produttore di varie pellicole, come \"Fatti di gente perbene\" (1974) di Mauro Bolognini e \"Divina creatura\" (1975) di Giuseppe Patroni Griffi. Dalla met\u00e0 degli anni ottanta si dedic\u00f2 alle edizioni italiane di film stranieri come dialoghista e direttore di doppiaggio.\nMor\u00ec a Roma all'et\u00e0 di 83 anni il 12 luglio 2010."}
{"id": "672536", "revid": "47767", "url": "https://it.wikipedia.org/wiki?curid=672536", "title": "Chiesa di San Martino a Campiglio", "text": "La chiesa di San Martino a Campiglio (in tedesco \"St. Martin in Kampill\") a Bolzano \u00e8 una piccola chiesa in tardo stile romanico consacrata nel XII secolo.\nStoria e descrizione.\nLa chiesa \u00e8 situata nell'area di Campiglio stretta fra l'autostrada A22 e il fiume Isarco, che durante la costruzione del collegamento stradale rischi\u00f2 di subire uno spostamento. La chiesa venne nominata la prima volta nel 1180, quando essa fu, assieme ad altre cinque chiese nella zona di Bolzano, consacrata dal vescovo di Trento, come ci tramanda la cosiddetta \"Bozner Chronik\" (cronaca di Bolzano), una fonte annalistica trecentesca. Tuttavia la costruzione attuale risalirebbe in gran parte al XIV secolo in stile bolzanino (\"Bozner Stil\") con elementi romanici e gotici. L'interno \u00e8 ricoperto di pregiati affreschi di scuola bolzanina del XV secolo."}
{"id": "672537", "revid": "120398661", "url": "https://it.wikipedia.org/wiki?curid=672537", "title": "Enzo Di Gianni", "text": "Biografia.\nPoeta (nel 1928 pubblica un libro di liriche), nel 1935 comincia a interessarsi alla musica, divenendo in breve un apprezzato autore di canzoni napoletane (fra le pi\u00f9 conosciute: \"S\u00ec ttu\", \"Nnammuratella\", \"Dimme add\u00f2 staje\", \"Ammore busciardo\", \"Madonnella\"), sceneggiate e commedie musicali.\nNel 1948, sfruttando i suoi successi, si improvvisa produttore, traendo una pellicola dalla sua canzone \"Monaca santa\"; il film, intitolato proprio \"Monaca santa\", viene diretto da Guido Brignone. Di Gianni in seguito diviene soggettista, sceneggiatore e regista di opere destinate prevalentemente al mercato del Sud Italia: un misto di sceneggiata e canzoni di successo popolare.\nNegli anni sessanta produce e dirige film di diverso genere.\nLe sue canzoni e i suoi primi film sono interpretati dalla moglie Eva Nova."}
{"id": "672540", "revid": "7077", "url": "https://it.wikipedia.org/wiki?curid=672540", "title": "Carlo Pellion Persano", "text": ""}
{"id": "672541", "revid": "1566286", "url": "https://it.wikipedia.org/wiki?curid=672541", "title": "Giuliano Carnimeo", "text": "Biografia.\nDiresse oltre trenta film tra il 1964 e il 1988. Fu anche sceneggiatore e soggettista in sei film e assistente alla regia di Giorgio Simonelli."}
{"id": "672542", "revid": "90227", "url": "https://it.wikipedia.org/wiki?curid=672542", "title": "Sisto III", "text": ""}
{"id": "672543", "revid": "1048993", "url": "https://it.wikipedia.org/wiki?curid=672543", "title": "Ugo La Rosa", "text": "Biografia.\nHa diretto e prodotto \"L'isola dei ragazzi meravigliosi\" (1964) e \"I zanzaroni\" (1967), e di quest'ultimo film ha scritto anche la sceneggiatura."}
{"id": "672547", "revid": "339392", "url": "https://it.wikipedia.org/wiki?curid=672547", "title": "Friday Night SmackDown!", "text": ""}
{"id": "672549", "revid": "1938386", "url": "https://it.wikipedia.org/wiki?curid=672549", "title": "Giandomenico Fracchia", "text": "Giandomenico Fracchia \u00e8 un personaggio immaginario televisivo e cinematografico ideato e interpretato da Paolo Villaggio. Apparve per la prima volta nel programma \"Quelli della domenica\" nel 1968 ed \u00e8 una delle tre principali maschere comiche di Villaggio assieme al professor Kranz e a Ugo Fantozzi.\nEvoluzione storica.\nAnni sessanta.\nVillaggio, dopo aver lavorato presso la Italsider di Genova e alla sua contemporanea attivit\u00e0 cabarettistica, viene scoperto da Maurizio Costanzo e diventa conduttore televisivo nella trasmissione \"Quelli della domenica\" nel 1968. In questo programma, oltre a maltrattare il pubblico, a vestire i panni del prestigiatore tedesco Kranz e a proporre i suoi monologhi dai toni enfatici e catastrofici, Villaggio interpreta un personaggio goffo, impacciato, caratterizzato da una eccessiva timidezza che lo porta a parlare con una voce sfiatata: Giandomenico Fracchia. Nei suoi sketch questo personaggio, spalleggiato dai vari componenti del cast di \"Quelli della domenica\" (tra cui Gian e Renato Pozzetto), tenta di sostenere una discussione, notevolmente intimidito dai suoi interlocutori, riuscendo a rispondere loro con grande difficolt\u00e0. In uno di questi sketch, curiosamente, come collega di Giandomenico Fracchia viene citato Fantozzi, uno dei protagonisti dei monologhi di Villaggio e che ne diventer\u00e0 il personaggio pi\u00f9 famoso.\nL'anno successivo, Fracchia viene riutilizzato nella trasmissione \"\u00c8 domenica, ma senza impegno\", dove viene affiancato a Gianni Agus, che interpreta la sua controparte, a volte nel ruolo del severo e irascibile direttore, ma anche nel ruolo di un intraprendente e deciso venditore, e dove viene introdotto il tormentone della poltrona Sacco (esposta in numerosi musei di arte contemporanea in tutto il mondo), sulla quale Fracchia tenta invano di sentirsi a suo agio, rotolandosi puntualmente per terra. La coppia composta da Agus e Villaggio interpreter\u00e0 in varie trasmissioni molti sketch nei quali un autoritario Agus terrorizza un impacciatissimo Fracchia. Lo sketch pi\u00f9 utilizzato dalla coppia \u00e8 quello del colloquio: uno spaccone Fracchia, rivolgendosi al pubblico, dice che affronter\u00e0 il suo interlocutore a muso duro e otterr\u00e0 ci\u00f2 che vuole, per poi andare in panico davanti a lui che, alla fine del colloquio, esasperato, lo caccia via.\nAnni settanta.\nNel 1971, anno in cui esce con grande successo il libro Fantozzi, Villaggio incide un disco in cui si esibisce in una serie di sketch molto simili a quelli televisivi, anche se Gianni Agus viene sostituito da Silvio Spaccesi, il quale, in vari ruoli, mette in soggezione il povero Fracchia.\nNel 1975, sulla scia del fortunatissimo film su Fantozzi, Villaggio ripropone il personaggio di Fracchia in televisione nella serie \"Giandomenico Fracchia - Sogni proibiti di uno di noi\", insieme a Gianni Agus, nella parte del cavalier Acetti, Ombretta Colli, nella parte della Signorina Ruini, e Gigi Reder. In questa serie Fracchia \u00e8 un ragioniere alle dipendenze di una grande azienda; mentre con i colleghi (tra cui Reder, nella parte del Geometra Borioli) si mostra sicuro e spaccone, in presenza della Signorina Ruini, suo grande amore inconfessato, e del Cav. Dott. Ulisse Acetti, il capoufficio, diventa terribilmente timido e impacciato. Quando \u00e8 convocato nell'ufficio di Acetti, inoltre, Fracchia deve fare i conti con la terribile poltrona sacco, su cui non riesce mai a trovare un punto di equilibrio stabile.\nL'unico sfogo di Fracchia sono i sogni (compensatori) ad occhi aperti, in cui trionfa sempre, riesce a conquistare la Signorina Ruini e a vendicarsi di Acetti, ma alla fine \u00e8 costretto a ripiombare nella sua infelice condizione. Questi sogni sono la parodia di famosi film, programmi televisivi dell'epoca ed eventi sportivi: tra i personaggi impersonati da Fracchia ci sono Pel\u00e9, Raffaella Carr\u00e0, Gianni Agnelli e Little Tony. In ogni episodio Fracchia va dallo psicanalista per riuscire a sconfiggere le sue paure e dove scopre che la causa delle sue fobie e delle sue insicurezze \u00e8 il fatto che lui rivede nel capoufficio i suoi genitori con cui ha avuto un difficile rapporto. Alla fine di ogni episodio, lo stesso Paolo Villaggio viene a prendere Fracchia agli studi RAI e vanno via insieme sulle note della canzone \"Facciamo finta che...\" cantata da Ombretta Colli, con interventi di Paolo Villaggio nella parte di Fracchia.\nLa serie televisiva ottiene successo e gli episodi verranno replicati varie volte. In questa serie molti elementi sono ripresi dai libri e dal primo film di Fantozzi: i vestiti molto simili (come i pantaloni \"ascellari\"), la presenza di una fiamma irraggiungibile come la Signorina Silvani, l'utilitaria (per Fantozzi la Bianchina, per Fracchia la Fiat 500), un collega occhialuto, Filini per Fantozzi e il geometra Borioli per Fracchia.\nAnni ottanta: i lungometraggi.\nNel 1981 viene distribuito il film \"Fracchia la belva umana\" diretto da Neri Parenti, con Lino Banfi, Gigi Reder e Gianni Agus: in questa pellicola, Fracchia \u00e8 single e lavora in un'azienda di merendine al cioccolato e il direttore, il dottor Orimbelli, si diverte a sbeffeggiarlo. Ha un sosia: un pericoloso criminale noto come \"La belva umana\".\nIn questo film, che si riveler\u00e0 un successo e diventer\u00e0 un \"cult movie\", il personaggio si distacca dalla caratterizzazione adottata in televisione, per virare verso un tipo di comicit\u00e0 slapstick che aveva caratterizzato i precedenti film di Fantozzi e di altri personaggi interpretati da Villaggio (come Guido Belardinelli de \"Il... Belpaese\", il Robi de \"Il signor Robinson, mostruosa storia d'amore e d'avventure\" e il Dr. Jekyll di \"Dottor Jekyll e gentile signora\") e persino alcune gag sono prese direttamente dai film di Fantozzi.\nFracchia torner\u00e0 nel 1985 nel film \"Fracchia contro Dracula\", una parodia dei film horror in stile slapstick, considerata anch'essa un cult.\nDescrizione del personaggio.\nIl ragioniere Giandomenico Fracchia \u00e8 \"l'ipertimido, il caso patologico\", a detta dello stesso Villaggio. \u00c8 vigliacco, sfortunato, goffo e schizofrenico nel suo essere servile verso i potenti, alla presenza dei quali va spesso in situazioni di ansia che lo gettano in una confusione tale da farlo esprimere a stento e con strafalcioni. Caratterizzato da una voce roca, sfiatata (come quella di Fantozzi) e dai numerosi tormentoni come \"\"Mi si sono intrecciati i diti, me li streccia?\", \"Sto piombando in un marasma agghiacciante\", \"Abbia piet\u00e0\", \"Com'\u00e8 umano, lei!\"\".\nSoffrendo per la sua timidezza, fa spesso sogni ad occhi aperti, in cui si immagina protagonista di eclatanti rivalse.\nAllo stesso tempo, come molti timidi, \u00e8 aggressivo e fanfarone verso i colleghi. \nAnalogie fra Fantozzi e Fracchia.\nQuando usc\u00ec il primo libro di Ugo Fantozzi, Villaggio inser\u00ec al posto del ragionier Filini un individuo buffo di nome Fracchia, sfortunato, pasticcione e inferiore proprio come lui. Solo qualche anno pi\u00f9 tardi Villaggio nei suoi romanzi cambier\u00e0 identit\u00e0 a Fracchia, facendogli assumere tutte le tipiche e divertenti sfaccettature e caratteristiche di Filini, gi\u00e0 apparso in \"Fantozzi\" e \"Il secondo tragico Fantozzi\". Un individuo di nome Filini gi\u00e0 esisteva nel primo libro di Fantozzi, ma Paolo Villaggio inizialmente non gli diede molta importanza, tanto che il Filini originario dei libri non aveva quasi nulla a che fare con il personaggio che oggi si conosce.\nFracchia invece, quando veniva interpretato da Villaggio negli anni sessanta in \"Quelli della domenica\", era inizialmente diverso da Fantozzi, dato che quest'ultimo era nato sfortunato e inferiore per natura, come se il destino avesse dichiarato a lui guerra per sempre, garantendogli ogni tipo di sventura. Fracchia nelle sue azioni e nelle sue condizioni \u00e8 talmente vigliacco e inferiore che quasi quasi si sente a suo agio nel provare queste atroci sofferenze psicologiche. Egli \u00e8 un inetto totale e si fa mettere i piedi sopra la testa da qualunque individuo al di l\u00e0 dei suoi superiori, ed inoltre ha un modo di parlare estremamente confuso. Infatti ad ogni domanda che gli viene posta, Fracchia, essendo insicuro di s\u00e9 ed anche ignorante, risponde con monosillabi, balbettii e fonemi sconnessi, gesticolando scoordinatamente con le mani, cercando di spiegare la sua risposta all'interlocutore.\nCome sempre i colleghi e i direttori di Fracchia alla fine di un incontro giudicano il personaggio estremamente sciocco e inferiore. Una tipica espressione che Fracchia usa nei confronti dei suoi interlocutori, dato che li ritiene migliori di lui, pi\u00f9 coraggiosi, pi\u00f9 cattivi e pi\u00f9 emancipati, \u00e8 \"Com'\u00e8 umano lei!\". Infatti Fracchia, avendo paura di tutto e di tutti, quando si confronta con qualcuno, crede che per lui sia la fine, essendo completamente svantaggiato e vulnerabile, e prova sollievo solo quando si ritrova solo con s\u00e9 stesso. Nei primi due film di \"Fantozzi\" non si notano tali caratteristiche nel personaggio. Infatti Ugo Fantozzi, sebbene condannato dal destino, appare pi\u00f9 sicuro di s\u00e9.\nMa dal film \"Fantozzi contro tutti\" (1980) in poi nei film seguenti, specialmente in \"Fantozzi subisce ancora\" (1983), quasi tutti diretti da Neri Parenti, avverr\u00e0 una fusione tra i personaggi-caricature di Fracchia e Fantozzi e il risultato sar\u00e0 un ragioniere estremamente sfortunato e per giunta per nulla sicuro di s\u00e9 stesso che cerca solo di sfiorare l'autolesionismo quando si confronta con altri esseri proprio a causa della sua condizione e del suo modo di vivere. Di seguito, dalla met\u00e0 degli anni ottanta, per ben dieci anni, Paolo Villaggio, oltre a Fantozzi interpreter\u00e0 anche altri buffi personaggi sciocchi, vigliacchi e sfortunati, tutti alter ego di Fracchia e Fantozzi."}
{"id": "672551", "revid": "964734", "url": "https://it.wikipedia.org/wiki?curid=672551", "title": "Little Bighorn", "text": "Il Little Bighorn (in italiano \"Piccolo Bighorn\") \u00e8 un fiume degli Stati Uniti d'America affluente del Bighorn, che attraversa gli Stati del Wyoming e del Montana. Entrambi i corsi d'acqua prendono il nome dalla specie Bighorn o Pecora delle Montagne Rocciose.\nStoria.\nPur non essendo un grande fiume, \u00e8 universalmente conosciuto perch\u00e9 nei suoi pressi, il 25 giugno 1876, venne combattuta l'omonima battaglia fra i nativi Lakota-Cheyenne ed il 7\u00ba Cavalleggeri dell'esercito statunitense comandato dal tenente colonnello George Armstrong Custer. La cavalleria, venutasi a trovare in inferiorit\u00e0 numerica, venne sconfitta nonostante disponesse di un armamento superiore.\nIl sito della battaglia, che \u00e8 oggi un'area protetta denominata \"Monumento Nazionale della Battaglia del Little Bighorn\", si trova a circa 8\u00a0km a sud di Crow Agency, sulla sponda orientale del fiume.\nGeografia.\nIl Little Bighorn nasce nell'estremo nord del Wyoming, lungo il versante nord delle Bighorn Mountains. Scorre quindi in direzione nord fin nel Montana, attraversando la riserva dei nativi americani dei Crow, fin dopo la citt\u00e0 di Crow Agency, e finalmente confluisce nel Bighorn nei pressi della citt\u00e0 di Hardin."}
{"id": "672555", "revid": "77358", "url": "https://it.wikipedia.org/wiki?curid=672555", "title": "Fregata Partenope", "text": ""}
{"id": "672556", "revid": "34928", "url": "https://it.wikipedia.org/wiki?curid=672556", "title": "Little Big Horn", "text": ""}
{"id": "672558", "revid": "1776051", "url": "https://it.wikipedia.org/wiki?curid=672558", "title": "Salvatore Bonadonna", "text": "Biografia.\nHa svolto per anni attivit\u00e0 sindacale nella CGIL, entrando in occasione del congresso del 1991 nella minoranza sinistra di Essere sindacato.\nDa anni \u00e8 un dirigente nazionale del Partito della Rifondazione Comunista.\nNel 1995 fu candidato dal PRC (in alleanza con La Rete) come Presidente della Provincia di Roma, ottenendo l'8,5% dei consensi.\nCon la vittoria alle elezioni regionali del Lazio del candidato del centro-sinistra Badaloni diventa assessore regionale all'Urbanistica.\nAlle elezioni politiche del 2006 \u00e8 candidato e viene eletto Senatore nella circoscrizione del Lazio. Nel corso della XV legislatura ricopre la carica di vicepresidente della 6\u00aa commissione Finanze e Tesoro.\nNon \u00e8 candidato per le liste dell'Arcobaleno alle elezioni politiche del 2008. \n\u00c8 Presidente del Collegio Nazionale di Garanzia del Partito della Rifondazione Comunista."}
{"id": "672562", "revid": "111031936", "url": "https://it.wikipedia.org/wiki?curid=672562", "title": "Partenope (fregata)", "text": "La Partenope \u00e8 stata una fregata a vela (successivamente pirofregata) della Real Marina del Regno delle Due Sicilie, successivamente acquisita dalla Regia Marina.\nCaratteristiche e costruzione.\nImpostata nel 1833 e varata nel 1834 nei cantieri di Castellammare di Stabia e completata nel 1838 nell'Arsenale di Napoli (dov'era stata trainata dopo il varo, il 15 dicembre 1834) come fregata di I rango a vela per conto della Real Marina del Regno delle Due Sicilie, la \"Partenope\" era una fregata di tipo classico, con tre alberi a vele quadre (armamento velico a nave) ed un armamento inizialmente composto da 50 cannoni (26 lisci da 24 libbre, 4 cannoni-obici da 200\u00a0mm e 20 cannoni-obici lisci da 160\u00a0mm). Lo scafo era in legno, rivestito di rame nell'opera viva.\nStoria.\nIl servizio nella Marina borbonica.\nLa \"Partenope\" trascorse la maggior parte della propria vita operativa nella Real Marina nel Regno delle Due Sicilie. Nei primi tempi effettu\u00f2 attivit\u00e0 di squadra in Mediterraneo. Tra il 1838 ed il 1839 trasport\u00f2 in Sicilia, al comando del capitano di vascello Gaetano Imbert, truppe del 10\u00ba Reggimento fanteria di linea (20 ufficiali e 538 sottufficiali e soldati).\nNel 1840 la \"Partenope\" fu assegnata alla Squadra d'Evoluzione del brigadiere Alfonso Sozj Carafa, navigando nel Tirreno e scortando in varie occasioni i re di Napoli in Sicilia. Il 10 maggio 1843 242 membri dell'equipaggio della fregata contribuirono, insieme ad altri 2200 uomini, a tirare in secco il vecchio vascello \"Capri\".\nIl 1\u00ba luglio 1843 la nave, al comando del capitano di fregata Lucio Di Palma Castiglione ed insieme ad altre tre unit\u00e0 borboniche (il vascello \"Vesuvio\" e le fregate \"Amalia\" e \"Regina Isabella\"), lasci\u00f2 Napoli per a Rio de Janeiro per scortare la principessa Maria Teresa Cristina di Borbone, sposa dell'imperatore Dom Pedro II del Brasile. Passato l'equatore nella notte tra il 17 ed il 18 agosto, le navi giunsero nella citt\u00e0 brasiliana il 3 settembre, ripartendone poi il 15 ottobre per arrivare a Napoli il 24 dicembre 1843.\nTra il 1848 ed il 1850 la nave venne pi\u00f9 volte inviata in Sicilia, ove sbarc\u00f2 truppe per \nreprimere la ribellione degli abitanti dell\u2019isola. Dal 1855 al 1857 la \"Partenope\" venne impiegata come nave scuola per conto del Collegio di Marina.\nIl 9 maggio del 1860 la \"Partenope\" (al comando del capitano di vascello Tommaso Cossovich), insieme ad altre tre unit\u00e0 borboniche, la pirocorvetta \"Stromboli\", il brigantino \"Valoroso\" ed il piroscafo armato \"Capri\", venne inviata a Marsala per contrastare lo sbarco dei Mille dai piroscafi \"Piemonte\" e \"Lombardo\". La fregata, rimorchiata dal \"Capri\" per poter ridurre i tempi di navigazione, e preceduta di mezz'ora dalla \"Stromboli\", giunse in quel porto l'11 maggio 1860, quando ormai lo sbarco stava volgendo al termine ma non apr\u00ec il fuoco, temendo di colpire le navi da guerra inglesi \"Argus\" ed \"Intrepid\" (i cui comandanti temporeggiarono per favorire lo sbarco), ormeggiate nei pressi del \"Piemonte\" e del \"Lombardo\": quando infine le due unit\u00e0 aprirono il fuoco, eseguirono un cannoneggiamento molto blando, quasi privo di risultati (la \"Partenope\" spar\u00f2 poche cannonate, che ferirono un garibaldino). Prima di abbandonare Marsala per Palermo la squadra danneggi\u00f2 il \"Piemonte\" ed il \"Lombardo\" ormai abbandonati e lo \"Stromboli\" cattur\u00f2 il primo dei due piroscafi (l'altro era semiaffondato). A Palermo il comandante Cossivich tent\u00f2 di concordare con il contrammiraglio George Rodney Mundy, imbarcato sul vascello \"Hannibal\", una tregua tra truppe borboniche e garibaldine.\nIn seguito alla liberazione di Palermo da parte delle truppe garibaldine la \"Partenope\" prese il mare alla volta di Napoli, ove arriv\u00f2 il 21 giugno 1860. Quando, il 6 settembre 1860, il re Francesco II abbandon\u00f2 Napoli ormai prossima alla caduta per riparare nella piazzaforte di Gaeta, la \"Partenope\" \u2013 il cui comandante era ora il capitano di vascello Roberto Pasca, succeduto dopo un breve periodo al parigrado Napoleone Sgrugli \u2013 fu tra le poche navi borboniche che seguirono il loro sovrano, insieme agli avvisi \"Etna\", \"Delfino\" e \"Messaggero\" (durante la navigazione da Procida a Gaeta la \"Partenope\" ed il \"Delfino\" furono accompagnati dalla nave spagnola \"Colon\"). A bordo della \"Partenope\" si imbarcarono, oltre ai 357 membri dell'equipaggio, anche circa 600 marinai delle pirofregate \"Ruggiero\" e \"Guiscardo\", che non condividevano la decisione dei loro comandanti di passare dalla parte dei sardo-piemontesi. La nave giunse a Gaeta il 9 settembre, dopo un viaggio travagliato: il comandante Pasca dovette infatti schierare il distaccamento di fanteria di marina presente a bordo per la contrariet\u00e0 dei suoi ufficiali e di alcuni sottufficiali, inoltre nel canale di Procida il vento cadde obbligando la \"Partenope\" a farsi rimorchiare una quindicina di miglia dal piroscafo mercantile \"Sorrento\", prima di poter riprendere la navigazione a vela in seguito al rialzarsi del vento.\nDurante il lungo assedio di Gaeta (5 novembre 1860-13 febbraio 1861), durante la quale le fortificazioni della citt\u00e0 vennero pesantemente bombardate dall'artiglieria e dalla flotta piemontese, la \"Partenope\", privata della quasi totalit\u00e0 dell'equipaggio, che, sbarcato il 28 gennaio (a bordo furono lasciati un ufficiale ed alcuni marinai), era stato inviato a presidiare le batterie e le fortificazioni difensive della citt\u00e0, venne duramente colpita, riportando gravi danni specie nel bombardamento del 22 gennaio 1861 (lo stesso in cui fu affondato l'avviso \"Etna\"). Catturata dalle truppe piemontesi in seguito alla resa di Gaeta, la malconcia fregata venne rimorchiata a Napoli dalla pirofregata \"Ettore Fieramosca\" ed ivi riparata.\nIl servizio nella Regia Marina.\nIl 17 marzo 1861, con la nascita del Regno d'Italia e della Regia Marina, la \"Partenope\" venne incorporata da quest'ultima come fregata a vela di II rango.\nNel 1862 la fregata venne sottoposta a lavori in seguito ai quali fu dotata di un apparato motore ausiliario, costituito da tre caldaie, una motrice alternativa a vapore da 400 CV e la relativa elica. Nel 1864 venne modificato l'armamento (gi\u00e0 in precedenza ridimensionato, in quanto nel 1863 era composto da 40 cannoni-obici: 10 lisci da 80 libbre, altrettanti rigati da 40 libbre e 20 lisci da 40 libbre), che risult\u00f2 alla fine composto da 30 bocche da fuoco (14 pezzi lisci da 40 libbre, 4 pezzi lisci da 8 libbre, 4 pezzi rigati da 40 libbre, 6 cannoni-obici lisci da 20 libbre, 2 pezzi rigati da 160\u00a0mm).\nA partire dal 1864 la \"Partenope\", al comando del capitano di vascello Vittorio Arminjon, venne utilizzata come nave scuola cannonieri, operando in manovre ed esercitazioni nel Tirreno tra Genova e La Spezia.\nPosta in disarmo il 12 marzo 1867, l'ormai superata unit\u00e0 venne radiata poco pi\u00f9 di un anno dopo. Lo scafo rimase come pontone deposito a La Spezia sino all'8 luglio 1869, quando ebbe inizio il suo smantellamento.\nLa polena della \"Partenope\" \u00e8 conservata nel Museo tecnico navale di La Spezia.\nNei trent'anni di servizio della \"Partenope\" si erano succeduti al comando della nave tredici diversi comandanti, 9 napolitani e 5 italiani."}
{"id": "672564", "revid": "701660", "url": "https://it.wikipedia.org/wiki?curid=672564", "title": "Chiesa di Santa Maddalena (Bolzano)", "text": "La chiesa di Santa Maddalena (in tedesco St. Magdalena in Praz\u00f6ll) a Bolzano \u00e8 una caratteristica chiesa in stile romanico del XIII secolo.\nStoria.\nLa chiesa \u00e8 situata nello storico quartiere bolzanino di Rencio in localit\u00e0 Santa Maddalena (\"St. Magdalena\", anticamente chiamata \"Praz\u00f6ll\"), centro vinicolo produttore dell'omonimo vino, il \"St. Magdalener\". La zona risulta attestata per la prima volta in un documento della chiesa vescovile di Bressanone negli anni 1170-74 quale \"Placedell\", quando un tale \"Otacher vom Berg\" don\u00f2 un bene ivi situato al capitolo del duomo di Bressanone. La chiesa in stile romanico viene documentata per la prima volta nel 1295 quale \"ecclesia sancte Marie Magdalene de Placedelle\" ed \u00e8 situata in una suggestiva posizione scenografica ai piedi del Renon e di fronte al Catinaccio. Nel corso degli anni '60 del Novecento la chiesa subisce un importante restauro, che restituisce alla chiesa le pitture lineari che ricoprono l'abside.\nInterni.\nL'interno della chiesa \u00e8 ricoperto di pregiati e significativi affreschi eseguiti in due diverse fasi, una verso la fine del XIII secolo e la seconda nella seconda met\u00e0 del XIV secolo, che raffigurano la Passione di Cristo e dieci interessanti scene della vita della Maddalena. Tra le raffigurazioni nella navata vi \u00e8 il Cristo nella Mandorla, tipico di molte chiese bolzanine. I dipinti della Crocifissione, della Lapidazione di Santo Stefano, dell'Incoronazione di Maria sono conservati presso il Museo Civico di Bolzano."}
{"id": "672577", "revid": "1305772", "url": "https://it.wikipedia.org/wiki?curid=672577", "title": "MHP", "text": ""}
{"id": "672578", "revid": "57342", "url": "https://it.wikipedia.org/wiki?curid=672578", "title": "Maria Celeste Nardini", "text": "Biografia.\nEletta per la prima volta alla Camera dei deputati nel 1994 per Rifondazione Comunista, riusc\u00ec a confermare il seggio alle successive Elezioni politiche del 1996.\nRicandidata alla Camera nel 2001, risult\u00f2 la prima dei non eletti alle spalle di Nichi Vendola, del quale prender\u00e0 poi il posto a Montecitorio nel 2005 una volta che questi fu eletto Presidente della Regione Puglia. \nNel 2006 fu candidata ed eletta Senatrice per il PRC in Puglia, in tale legislatura fu Segretario della 9\u00aa Commissione permanente (Agricoltura e produzione agroalimentare) e Membro della Commissione parlamentare per le questioni regionali.\n\u00c8 morta a 77 anni dopo una lunga malattia."}
{"id": "672580", "revid": "1342115", "url": "https://it.wikipedia.org/wiki?curid=672580", "title": "Giovanni Confalonieri", "text": "Biografia.\nSegretario regionale di Democrazia Proletaria in Lombardia dal 1983 al 1991 e successivamente di Rifondazione Comunista fino al 2000, \u00e9 consigliere regionale lombardo dal 1985 al 2005. Negli ultimi cinque anni ricopre il ruolo di capogruppo del PRC.\nCandidato ed eletto Senatore alle elezioni politiche del 2006 nella circoscrizione Lombardia, \u00e8 stato membro della 13\u00aa Commissione permanente (Territorio, ambiente, beni ambientali), membro sostituto del Comitato parlamentare per i procedimenti di accusa, segretario della Commissione parlamentare per il controllo sull'attivit\u00e0 degli enti gestori di forme obbligatorie di previdenza e assistenza sociale.\nRicandidato alle elezioni politiche del 2008 nella lista La Sinistra l'Arcobaleno al Senato, non \u00e8 eletto a causa del mancato raggiungimento della soglia di sbarramento all'8% da parte della lista. Nel 2009 abbandona Rifondazione e aderisce a Sinistra Ecologia Libert\u00e0, della quale diventer\u00e0 coordinatore regionale lombardo.\nNel 2016 viene nominato Commissario unico di EXPO 2015 a Milano."}
{"id": "672581", "revid": "105826", "url": "https://it.wikipedia.org/wiki?curid=672581", "title": "Vareghi", "text": ""}
{"id": "672583", "revid": "767487", "url": "https://it.wikipedia.org/wiki?curid=672583", "title": "Bernard Allison", "text": "Figlio del pi\u00f9 noto Luther Allison (anch'egli chitarrista blues), ultimo di nove figli, fu introdotto alla musica proprio dal padre. All'et\u00e0 di 13 anni gi\u00e0 compare su un album di quest'ultimo, registrato dal vivo a Peoria (Illinois).\nSubito dopo essersi laureato, prese lezioni di chitarra per tre anni e partecip\u00f2 alla Willie Dixon Blues All Stars e suon\u00f2 al Blues Festival di Chicago del 1983 insieme al padre. Nel frattempo impar\u00f2 anche i segreti della tecnica dello slide da Johnny Winter e verso la fine degli anni ottanta anche da Stevie Ray Vaughan. Nel 1989 si stabilisce a Parigi per suonare insieme al padre. Si unisce alla band che accompagna il padre in tourn\u00e9e dopo l'esibizione al Chicago Blues Festival del 1989. La registrazione di questo evento si pu\u00f2 ascoltare nel disco di Luther Allison \"Let's Try it again\" (Ruf Records).\nNel 1990 pubblica il suo primo album da solista, \"The Next Generation\", ai quali fa seguire \"Funkifino\" (1995), \"Born with the Blues\" (1997) e \"Times are Changing\" (1998). Nel 1997 muore il padre a causa di un tumore al polmone, e lui nel 1999 fa ritorno negli Stati Uniti, per ritrovare le sue radici e continuare la sua carriera nella terra in cui \u00e8 nato.\nSuccessivamente pubblica gli album \"Hang On\" (2002), \"Kentucky Fried Blues\" (live CD/DVD, 2003), \"Higher Power\" (2005) e \"\" (live CD/DVD, 2006). \u00c8 ospite anche in alcuni dischi del padre, e in diverse compilation. Compare inoltre nei libri \"All Music Guide to the Blues: The Definitive Guide to the Blues\" (ISBN 0-87930-736-6) e \"Children of the Blues: 40 Musicians Shaping a New Generation of Blues Tradition\" (ISBN 0-87930-700-5)."}
{"id": "672586", "revid": "110157", "url": "https://it.wikipedia.org/wiki?curid=672586", "title": "Chiesa del Santo Sepolcro (Bolzano)", "text": "La chiesa del Santo Sepolcro (in tedesco Heiliggrabkirche o Grabeskirche), detta anche \"del Calvario al Virgolo\" (\"Kalvarienberg\"), a Bolzano \u00e8 una chiesa in stile tardo barocco che sovrasta la citt\u00e0 dalla balza rocciosa del Virgolo.\nStoria e descrizione.\nLa chiesa \u00e8 visibile da gran parte della citt\u00e0 di Bolzano grazie alla sua posizione sulla balza rocciosa del Virgolo. La chiesa \u00e8 stata progettata dagli architetti Pietro e Andrea Delai tra il 1683 e il 1684.\nGli affreschi, risalenti al 1685, sono opera di Gabriel Kessler e Johann Hueber, mentre gli stucchi delle volte sono opera di Stefan Conseglio e risalgono a poco prima dell'anno 1700.\nNelle vicinanze si trova la Chiesa di San Vigilio al Virgolo."}
{"id": "672587", "revid": "289247", "url": "https://it.wikipedia.org/wiki?curid=672587", "title": "Chiesa del Calvario (Bolzano)", "text": ""}
{"id": "672588", "revid": "289247", "url": "https://it.wikipedia.org/wiki?curid=672588", "title": "Chiesa del Santo Sepolcro al Virgolo", "text": ""}
{"id": "672589", "revid": "1402222", "url": "https://it.wikipedia.org/wiki?curid=672589", "title": "Baba", "text": ""}
{"id": "672590", "revid": "57342", "url": "https://it.wikipedia.org/wiki?curid=672590", "title": "Daniela Alfonzi", "text": "Biografia.\nEx impiegata, nel 2001 si \u00e8 candidata nella circoscrizione senatoriale di Torino 1 tra le file di Rifondazione Comunista: ottenne il 5,4% dei voti e non risult\u00f2 eletta.\nAnd\u00f2 meglio cinque anni dopo: alle elezioni politiche del 2006 \u00e8 stata eletta senatrice nella circoscrizione regionale del Piemonte. A Palazzo Madama \u00e8 stata membro della 10\u00aa Commissione permanente (Industria, commercio, turismo) e Membro della Commissione parlamentare per le questioni regionali.\nNel 2008, in occasione delle elezioni politiche, non \u00e8 rieletta in Parlamento, a causa del pessimo risultato elettorale de La Sinistra l'Arcobaleno.\nNel 2011 \u00e8 candidata al Consiglio Comunale di Torino nella lista della Federazione della Sinistra che, assieme a Sinistra Critica, sostiene Juri Bossuto come candidato a Sindaco, ma non viene eletta.\nNelle elezioni politiche del 2018 \u00e8 stata la candidata di Potere al Popolo! al senato nel collegio uninominale di Torino-Collegno."}
{"id": "672591", "revid": "121645842", "url": "https://it.wikipedia.org/wiki?curid=672591", "title": "Cantiere navale di Castellammare di Stabia", "text": "Il cantiere navale di Castellammare di Stabia, gi\u00e0 Regio Arsenale, \u00e8 la pi\u00f9 antica fabbrica di navi intesa in senso moderno. Venne realizzata e inaugurata al tempo dei Borbone di Napoli poi sovrani del Regno delle Due Sicilie.\nStoria.\nPer l'aumentata mole delle navi da guerra, diventati inadatti gli scali dell'Arsenale di Napoli alle grandi costruzioni, venne fondato il Real arsenale nel 1783 da Giovanni Edoardo Acton, primo ministro del re Ferdinando IV.\nActon si proponeva di costruirvi dodici vascelli, altrettante fregate e cento legni minori.\nDalla Francia fu chiamato l'ingegnere Antonio Imbert a dirigere le costruzioni.\nLa prima costruzione fu il vascello \"Partenope\" varato nel 1786.\nPer quanto si lavorasse nel cantiere era impossibile fabbricare contemporaneamente pi\u00f9 di un vascello e di una fregata, per cui dopo il 1808 il cantiere venne ingrandito, per ordine di Gioacchino Murat.\nIl primo varo nel cantiere cos\u00ec ingrandito, fu quello del vascello \"Capri\" nel 1810, segui il \"Gioacchino\" nel 1812, dopo il quale bisogna aspettare al 1824 per trovare un altro varo, quello del vascello \"Vesuvio\".\nUn'attivit\u00e0 speciale ebbe il cantiere quando vennero in uso le navi a vapore. Dal 1841 al 1846 il cantiere costru\u00ec quattro pirocorvette: \"Archimede\", \"Carlo III\", \"Ercole\" e \"Sannita\".\nQuando alla dinastia borbonica successe il governo di Garibaldi erano in costruzione la pirofregata \"Farnese\" in seguito ridenominata \"Italia\", la pirocorvetta \"Etna\" e in allestimento la pirofregata \"Borbona\" in seguito \"Giuseppe Garibaldi\" varata il 18 gennaio 1860.\nIl nuovo secolo port\u00f2 un progresso tecnologico che si concretizz\u00f2 in migliori infrastrutture di collegamento dell'area dei cantieri con il centro cittadino: fra il 1906 e il 1946 gli stessi furono serviti della tranvia Castellammare di Stabia-Sorrento.\nSenza dubbio la nave maggiormente rappresentativa di questo cantiere \u00e8 l\"'Amerigo Vespucci\" varato nel 1931.\nNel 1939 venne fondata la societ\u00e0 Navalmeccanica con sede a Napoli che incorporava le societ\u00e0 \"Officine &amp; Cantieri Partenopei\", il Cantiere di Vigliena, le \"Officine Meccaniche e Fonderie\" (ex Hawthorn e Guppy), ed il Cantiere navale di Castellammare di Stabia.\nNel corso della seconda guerra mondiale nel cantiere vennero eseguite per la Regia Marina, come alcune corvette Classe Gabbiano e l'incrociatore leggero \"Giulio Germanico\".\nNel 1943 le attrezzature erano quasi completamente distrutte e nel dopoguerra venne iniziata l'opera di ricostruzione dei cantieri.\nLa prima importante realizzazione del dopoguerra per la Marina Militare fu il recupero il \"Giulio Germanico\" che sorpreso dall'armistizio mentre stava completando le fasi di allestimento venne catturato dai tedeschi che l'autoaffondarono insieme alle corvette che erano in allestimento, quando furono costretti ad abbandonare la citt\u00e0. Dopo essere stato recuperato, l'incrociatore fu ricostruito come cacciatorpediniere e ribattezzato \"San Marco\" (D 563). Entr\u00f2 in servizio nel 1956.\nNel 1955 la societ\u00e0 \"Bacini &amp; Scali Napoletani\" venne assorbita della \"Societ\u00e0 Esercizio Bacini Napoletani\" che era stata fondata nel 1954, uscendo cos\u00ec da Navalmeccanica.\nA partire dalla seconda met\u00e0 degli anni cinquanta la societ\u00e0 ricevette varie commesse militari e negli stabilimenti di Castellammare di Stabia vennero realizzate tre delle quattro corvette della Classe Alcione, prime unit\u00e0 di scorta costruite in Italia nel dopoguerra e tre delle quattro fregate elicotteristiche della Classe Bergamini, mentre negli anni sessanta sono avvenute le realizzazioni degli incrociatori lanciamissili portaelicotteri Caio Duilio e Vittorio Veneto.\nNel 1966 con il riordino del settore cantieristico, il 22 ottobre venne fondata la societ\u00e0 Italcantieri facente parte del gruppo IRI con sede a Trieste. La nuova societ\u00e0 integrava le attivit\u00e0 cantieristiche gi\u00e0 facenti capo all'Ansaldo di Genova, ai Cantieri Riuniti dell'Adriatico di Trieste e alla Navalmeccanica di Napoli. L'ultima realizzazione per la Marina Militare fu il cacciatorpediniere Ardito varato nel 1972 che fu anche l'ultima unit\u00e0 militare italiana a vapore.\nL'Italcantieri, nel 1984, venne totalmente inglobata nel gruppo Fincantieri che da holding finanziaria, delle partecipazioni statali assumeva direttamente in proprio l'attivit\u00e0 operativa delle societ\u00e0 che prima controllava.\nDopo un periodo di crisi durante gli anni ottanta, questi cantieri hanno continuato la costruzione di navi, soprattutto navi traghetto. Malgrado negli ultimi anni siano stati svolti grossi lavori di ammodernamento i cantieri di Castellammare rientrano nel piano industriale che prevede la chiusura di due siti e il licenziamento di 2.500 esuberi.\nA fine luglio 2017, sono iniziati i lavori di costruzione della nuova Nave d'assalto anfibio della Marina Militare, il Trieste, che avr\u00e0 un dislocamento di 33.000 tonnellate per 250 metri di lunghezza e 38 di larghezza, detenendo cos\u00ec il titolo di pi\u00f9 grande nave militare italiana della storia Repubblicana. La nave \u00e8 stata varata il 25 Maggio 2019.\nNavi varate.\nNel solo periodo dell'antico Regno, cio\u00e8 dal 1734 al 1860, furono costruite 136 unit\u00e0 fra vascelli, fregate, corvette, sciabecchi, nonch\u00e9 pirofregate, avvisi a ruote e ad elica. Inoltre 300 unit\u00e0 minori (cannoniere, bombardiere, speronare).\nL'elenco che segue \u00e8 limitato agli esemplari di maggior rilievo, dalle origini del Cantiere ad oggi:"}
{"id": "672592", "revid": "1305772", "url": "https://it.wikipedia.org/wiki?curid=672592", "title": "Francesco Ferrara", "text": ""}
{"id": "672596", "revid": "486946", "url": "https://it.wikipedia.org/wiki?curid=672596", "title": "Olio extravergine di oliva Alto Crotonese", "text": ""}
{"id": "672598", "revid": "41515", "url": "https://it.wikipedia.org/wiki?curid=672598", "title": "Olio extravergine di oliva Bruzio", "text": ""}
{"id": "672602", "revid": "1783586", "url": "https://it.wikipedia.org/wiki?curid=672602", "title": "Naughty Little Doggie", "text": "Naughty Little Doggie \u00e8 un album studio del 1996 di Iggy Pop.\nL'album.\nQuesto \u00e8 l'undicesimo album di Iggy Pop come solista.\nCronologicamente lo troviamo a met\u00e0 degli anni novanta e rispetto a molti altri album dell'Iggy Pop solista passa pi\u00f9 inosservato e rimane come un album di passaggio tra due stili."}
{"id": "672604", "revid": "228587", "url": "https://it.wikipedia.org/wiki?curid=672604", "title": "Chiesa di Santo Stefano del Ponte", "text": "La chiesa di Santo Stefano del Ponte \u00e8 un luogo di culto cattolico situato nel comune di Sestri Levante, in via alla Chiesa di Santo Stefano, nella citt\u00e0 metropolitana di Genova. La chiesa \u00e8 sede della parrocchia omonima del vicariato di Sestri Levante della diocesi di Chiavari.\n\u00c8 stata una delle principali matrici della comunit\u00e0 cristiana nel sestrese.\nStoria.\nSecondo l'opinione di alcuni studiosi, la costruzione della chiesa risalirebbe al periodo paleocristiano forse per opera dei monaci di San Colombano di Bobbio, ma della chiesa originaria non rimane, almeno alla superficie, alcun reperto. Le prime citazioni ufficiali vengono attestate in un livello del 1012 e ancora nel 1034.\nLa costruzione attuale si fa risalire al Settecento ed in seguito, per ordine dell'arciprete Carlo Callegari, parroco dal 1878 al 1901, e del nipote Angelo Callegari che gli succedette, la chiesa venne ampliata e resa pi\u00f9 ricca con la costruzione del battistero e di un ricco pavimento marmoreo. In seguito il maestro Erminio Ferrea decor\u00f2 la facciata con preziosi stucchi e fu aggiunta la statua di santo Stefano.\nGi\u00e0 officiata da un collegio di canonici fu inglobata nel 1519 nei territori ecclesiastici della diocesi di Brugnato, mentre la sede del vicariato fu spostata nell'odierna basilica di Santa Maria di Nazareth. Nel 1959 pass\u00f2 sotto la diocesi di Chiavari cos\u00ec come altri edifici parrocchiali del sestrese.\nDescrizione.\nArte e architettura.\nL'interno si presenta a tre navate con tre altari ed ogni navata \u00e8 delimitata da due colonne a capitello corinzio e archi a tutto sesto. La navata centrale ha termine con una profonda abside.\nL'altare centrale \u00e8 consacrato al protomartire santo Stefano, mentre gli altri due sono sacri rispettivamente alla Vergine del Carmelo e a san Giuseppe.\nL'altare maggiore \u00e8 di fattura ottocentesca con ricchi marmi policromi e gradoni che non hanno la forma convessa tipica degli altari di stile rococ\u00f2 ma forma rettilinea. Il coro ligneo, che \u00e8 in noce e risale alla seconda met\u00e0 del XVIII secolo, riprende i motivi della tipica produzione ligure del Settecento.\nL'altare dedicato alla Madonna del Carmelo ha la volta adorna di stucchi dorati e di lunette con angeli mentre le pareti sono di marmo con sei lesene di marmo giallo orientale.\nL'altare, che risale alla prima met\u00e0 del Settecento e che la tradizione locale vuole sia il dono del marchese Stefano Durazzo \"per singola grazia ricevuta\", \u00e8 impreziosito da marmi e ha colonne a spirale di marmo giallo orientale. Nella nicchia della cappella del Carmine vi \u00e8 la scultura lignea della \"Vergine del Carmelo\" databile al Seicento.\nOrgano a canne.\nSulla cantoria in controfacciata si trova l'organo a canne Mascioni \"opus 313\", realizzato nel 1912 e restaurato dalla ditta costruttrice nel 2003. Integro nelle sue caratteristiche foniche originarie, dispone di 16 registri ed \u00e8 a trasmissione pneumatica. Il materiale fonico \u00e8 alloggiato all'interno di una cassa lignea con prospetto in tre campate; la consolle si trova anch'essa in cantoria ed ha due tastiere e pedaliera."}
{"id": "672615", "revid": "729019", "url": "https://it.wikipedia.org/wiki?curid=672615", "title": "Fucile Baker", "text": "Pattern 1800 Infantry Rifle (detto anche fucile Baker dal suo inventore Ezekiel Baker) \u00e8 un modello di fucile utilizzato dalla fanteria del British Army utilizzato nella prima met\u00e0 del XIX secolo, fino alla sua sostituzione col fucile Brunswick.\nStoria.\nEzekiel Baker, un ex apprendista al Henry Nock che aveva lavorato a Whitechapel (Londra) per circa venticinque anni, dopo aver avviato un'attivit\u00e0 in proprio, Baker ottenne contratti col governo e con la Compagnia Inglese delle Indie Orientali per fornire moschetti e pistole. Per ottenere tali contratti gli fu utile essere amico di Coote Manningham, uno dei responsabili delle forniture dell'esercito britannico, e del Principe del Galles, che facilit\u00f2 la scelta del suo disegno ed un ordine per 800 fucili, che poi fu fornito a tutti i reparti (tranne quelli montati, causa la lunghezza).\nAspetti tecnici.\nIl meccanismo e l'impostazione del fucile erano state copiate dai fucili degli \"J\u00e4ger\", i reparti di tiratori scelti degli eserciti tedeschi, che agivano sul campo di battaglia in piccoli gruppi muniti di fucili di precisione dal calibro inferiore di quello abitualmente usato nelle armi della fanteria di linea.\nUtilizzo.\nVenne adoperato durante le guerre napoleoniche, come ad esempio nella battaglia di Waterloo contro Napoleone, e nelle vicende belliche per l'indipendenza del Texas, contro le truppe messicane nella battaglia di Alamo e in alcune guerre indiane."}
{"id": "672618", "revid": "17351", "url": "https://it.wikipedia.org/wiki?curid=672618", "title": "KC-10 Extender", "text": ""}
{"id": "672620", "revid": "17351", "url": "https://it.wikipedia.org/wiki?curid=672620", "title": "KC-10", "text": ""}
{"id": "672622", "revid": "126257", "url": "https://it.wikipedia.org/wiki?curid=672622", "title": "Italia (epoca romana)", "text": ""}
{"id": "672624", "revid": "17351", "url": "https://it.wikipedia.org/wiki?curid=672624", "title": "McDonnell Douglas KC-10", "text": ""}
{"id": "672626", "revid": "17351", "url": "https://it.wikipedia.org/wiki?curid=672626", "title": "Extender", "text": ""}
{"id": "672627", "revid": "1718925", "url": "https://it.wikipedia.org/wiki?curid=672627", "title": "Cliff Bleszinski", "text": "Attivit\u00e0 professionale.\nCliff Bleszinski, conosciuto anche con il soprannome CliffyB, \u00e8 stato un importante game designer della compagnia di sviluppo Epic Games, situata a Raleigh, USA . Tra i suoi lavori pi\u00f9 importanti si notano lo sviluppo della serie di Unreal e Gears of War. Cliff gestisce un sito proprio dove condivide i suoi pensieri riguardo alla situazione mondiale, la cultura americana, i videogiochi, e la vita in generale. A volte viene indicato come un uomo caritatevole che tende ad aiutare i fan a trovare un lavoro nell'industria. Il primo gioco di Bleszinski \u00e8 stato \"The Palace of Deceit: Dragon's Plight,\" un gioco di tipo \"hunt-the-pixel\" del 1991 per PC Windows. \u00c8 conosciuto per aver sviluppato giochi come \"Dare to Dream\" e \"Jazz Jackrabbit\"."}
{"id": "672633", "revid": "87128", "url": "https://it.wikipedia.org/wiki?curid=672633", "title": "Aeroporto Torino-Caselle", "text": ""}
{"id": "672637", "revid": "287204", "url": "https://it.wikipedia.org/wiki?curid=672637", "title": "Blaz Sliskovic", "text": ""}
{"id": "672639", "revid": "709565", "url": "https://it.wikipedia.org/wiki?curid=672639", "title": "Margherita d'Angi\u00f2", "text": "Margherita nacque nel Ducato di Lorena all'interno della famiglia degli Angioini (Valois). Era figlia di Renato d'Angi\u00f2 e d'Isabella di Lorena e nipote di Carlo VII di Francia. Sposando Enrico VI d'Inghilterra divenne una delle figure cardine della Guerra delle due rose e fu una delle principali avversarie della fazione degli York. \nQuando nel 1455 Enrico cadde malato fu Margherita a subentrare, di fatto, al governo, e quando il concilio si riun\u00ec nel maggio dello stesso anno ed ella scelse di escludere dagli affari di governo il Casato di York guidato da Riccardo Plantageneto, III duca di York, si gettarono i semi del conflitto che sarebbe scoppiato entro l'anno. \nLa guerra dur\u00f2 quasi trent'anni, dilaniando il paese dall'interno, decimando intere dinastie e uccidendo centinaia di nobili, fra cui anche il figlio di Margherita, Edoardo di Lancaster, che mor\u00ec in battaglia nel 1471. Dopo la Battaglia di Tewkesbury Margherita venne catturata dagli yorkisti, e solo nel 1475 suo cugino primo, il re Luigi XI di Francia, ne pag\u00f2 il riscatto. Ella quindi and\u00f2 a vivere nei possedimenti paterni, dove mor\u00ec nel 1482.\nBiografia.\nFamiglia.\nMargherita nacque nella regione dell'Angi\u00f2 (in lingua italiana Angi\u00f2) il 23 marzo 1430 governata dal Ramo cadetto degli Angioini che allora governavano la Francia. I suoi genitori erano Renato d'Angi\u00f2 e Isabella di Lorena, oltre a lei c'erano molti altri fratelli e sorelle pi\u00f9 alcuni altri provenienti dalle relazioni extraconiugali del padre. \nSuo padre era Duca d'Angi\u00f2 e re di Napoli, Sicilia e Gerusalemme, tanto che veniva definito come l'uomo dalle molte corone e nessun regno. Margherita venne battezzata a Toul e pass\u00f2 gli anni dell'infanza fra Tarascona e Capua insieme alla nutrice Teophanie la Mangine che era stata anche la nutrice del padre, mentre la madre si preoccup\u00f2 di farla istruire da Antoine de La Sale.\nMatrimonio.\nMargherita venne fidanzata ad Enrico VI d'Inghilterra nel maggio 1444 (fidanzamento che fu il risultato della politica del partito pacifista inglese, capeggiato dal conte di Suffolk e avversato dai fratelli del re) e il 23 aprile 1445, nella chiesa collegiata di Saint-Georges de Nancy ebbe luogo il matrimonio per procura con Enrico VI, re d'Inghilterra e nipote di Carlo VI di Francia. \nIl matrimonio fu poi celebrato di persona nella Cattedrale di Westminster, il giorno 30 del maggio successivo. Enrico vantava diritti sulla corona di Francia e l'Inghilterra aveva sotto controllo ancora diverse parti della Francia settentrionale, diritti che al momento esercitava Carlo VII di Francia, zio di Margherita che sedeve sul trono dal 1422. Carlo acconsent\u00ec al matrimonio della nipote con il rivale a patto che egli non dovesse provvedere alla dote della nipote e che invece gli inglesi donassero a lui le regioni dell'Angi\u00f2 e del Maine.\nL'accordo fu ratificato, ma gli inglesi chiesero la possibilit\u00e0 di tenerlo segreto alla propria opinione pubblica perch\u00e9 sapevano che era una decisione invisa ai pi\u00f9. Il 30 maggio 1445 fu anche il giorno dell'incoronazione di Margherita che avvenne per mano dell'Arcivescovo di Canterbury John Stafford (morto il 25 maggio 1452). Bench\u00e9 avesse solo quindici anni le fonti coeve la descrivono come una giovane donna di bell'aspetto, orgogliosa e dalla volont\u00e0 ferrea. D'altro canto Margherita veniva da una famiglia di donne forti, la madre aveva combattuto perch\u00e9 il marito avesse il Regno di Napoli e la nonna Iolanda di Aragona governava l'Angi\u00f2 con mano di ferro tenendo fuori gli inglesi dai suoi confini.\nNascita del figlio.\nDolce e pio, Enrico VI era pi\u00f9 interessato agli affari religiosi che a quelli militari e non sembrava adatto a governare un paese, salito sul trono a circa un anno di et\u00e0 aveva sempre avuto intorno a lui dei reggenti che governavano al suo posto. Gi\u00e0 al tempo del suo matrimonio con Margherita le condizioni mentali di Enrico iniziarono a farsi preoccupanti e dopo la nascita del loro unico figlio Edoardo di Lancaster il 13 ottobre 1453 si aggravarono fino a raggiungere il tracollo. \nLa venuta al mondo di Edoardo fu costellata da insinuazioni sul fatto che, ritenendolo incapace di avere un figlio, Margherita lo avesse generato con una relazione adulterina e i nomi dei papabili padri erano Edmund Beaufort, II duca di Somerset e James Butler, V conte di Ormond. In ogni caso nessuno prov\u00f2 mai che uno dei due poteva essere davvero il padre biologico del giovane Edoardo. Donna attiva, volitiva, ma amante della cultura Margherita contribu\u00ec a fondare pochi anni prima, nel 1448 il Queen's College di Cambridge.\nSi dice anche che in quegli anni fra le sue damigelle d'onore vi fosse anche Elisabetta Woodville futura regina d'Inghilterra, perch\u00e9 spos\u00f2 il rivale di Enrico Edoardo IV d'Inghilterra, tuttavia le prove in tal senso sono piuttosto scarse per permettere agli storici di asserire con sicurezza che fra le molte Elisabetta presenti a corte vi fosse anche lei.\nL'inizio della guerra.\nDopo la nascita di Edoardo, Margherita si ritir\u00f2 a vivere lussuosamente a Greenwich occupandosi del figlio e senza mostrare segni di aperta belligeranza finch\u00e9 non credette di vedere che Riccardo Plantageneto, III duca di York, stava cercando di sottrarre il trono al marito. \nUomo ambizioso, York era stato nominato reggente nella speranza che questo bastasse a placare la sua ambizione nel periodo fra il 1453 e il 1454. In quell'anno Enrico si era ripreso, ma Riccardo reclamava per s\u00e9 il trono ed aveva pretese abbastanza credibili per ottenere del credito (suo bisnonno era Edoardo III d'Inghilterra) e diversi nobili iniziarono a schierarsi al suo fianco. Riccardo era potente, Enrico si fidava di lui, era molto pio, ma sempre pi\u00f9 mentalmente instabile, Margherita era determinata a conservare la corona per il figlio, ma non godeva del favore popolare. \nAlcuni studiosi ritengono che la rovina cui and\u00f2 incontro la casa di Lancaster non fu dovuta tanto all'ambizione del Casato di York, ma dall'indulgere di Margherita in alleanze impopolari e dal suo odio viscerale per Riccardo. Quale che sia la causa attorno al 1455 Enrico era incapace di governare e l'intero paese era nelle mani di Margherita cui il marito obbediva. \nBen presto l'ostilit\u00e0 fra le due famiglie esplose in un conflitto armato, nel maggio 1455 Enrico sembrava guarito, la reggenza di Riccardo era terminata e la regina convoc\u00f2 il consiglio da cui vennero esclusi gli yorkisti. Scopo della riunione era decidere come proteggere il re dai nemici, mentre i lancasteriani marciavano verso nord gli yorkisti iniziavano a dirigersi a sud e i due eserciti si scontrarono nella Prima battaglia di St Albans, Edmund Beaufort venne ucciso, l'esercito del re mandato in rotta ed Enrico venne preso prigioniero dagli yorkisti vittoriosi. \nCirca due anni dopo ai Lancaster vennero in aiuto i francesi, un'armata comandata da Pierre de Br\u00e9z\u00e9 (1410 circa-16 luglio 1465), ma la popolazione locale mal reag\u00ec alla devestazione che provocarono sulle coste del Kent e a Sandwich che venne bruciata. Margherita venne fortemente biasimata per quanto accaduto, lei era francese, i francesi erano arrivati ed avevano razziato e distrutto, l'indignazione popolare fu tale che per placarla dovette incaricare Richard Neville, XVI conte di Warwick di sorvegliare i mari per un periodo di tre anni.\nDue anni dopo gli yorkisti portarono a casa un'altra vittoria nella Battaglia di Blore Heath del 23 settembre 1459 e si dice che Margherita fosse presente per assistere alla sconfitta e alla morte del proprio generale James Tuchet, V barone Audley (1398 circa-23 settembre 1459).\nL'esilio.\nMargherita cerc\u00f2 quindi appoggio per la causa lancasteriana in Scozia e mentre faceva questo uno dei suoi comandanti, Henry Beaufort, III duca di Somerset, riport\u00f2 una grande vittoria alla Battaglia di Wakefield dove morirono sia Riccardo Plantageneto, che Richard Neville, V conte di Salisbury suo grande alleato. \nLe teste dei due uomini vennero spiccate ed esposte ai cancelli della citt\u00e0 e bench\u00e9 il popolo abbia tramandato la leggenda che sia stata lei ad ordinarlo il fatto che ella fosse, in quel momento, in Scozia lo rende abbastanza improbabile. Il 17 febbraio 1461 Margherita era presente alla Seconda battaglia di St. Albans che fu un'altra vittoria dei Lancaster e fu anche l'occasione per lei di liberare il marito. \nDopo la battaglia, in un impeto di vendetta, Margherita ordin\u00f2 l'esecuzione dei prigionieri yorkisti William Bonville, I barone Bonville (30 agosto 1393-18 febbraio 1461) e Thomas Kyriel che erano stati incaricati di tenere Enrico, illustre prigioniero, lontano dai pericoli della battaglia. Il re avrebbe promesso loro l'immunit\u00e0, Margherita invece ordin\u00f2 l'esecuzione e si dice che ella abbia posto i due davanti al figlio di otto anni chiedendogli cosa doveva essere fatto di loro e che egli ne avesse decretato la morte a dispetto delle suppliche del padre.\nNel 1461 Enrico fu deposto dal cugino duca di York a seguito della sconfitta dei Lancaster alla Battaglia di Towton combattuta il 29 marzo. Edoardo regn\u00f2 con il nome di Edoardo IV, ed Enrico fu rinchiuso in una prigione ove cadde definitivamente nella follia. Margherita era determinata a riprendere la corona per il figlio e i due cercarono rifugio ed aiuto in Francia, dove arrivarono nel 1463, accolti poco calorosamente dal di lei cugino, Luigi XI. Due anni dopo Luigi la spinse a cercare l'aiuto di Warwick che non era pi\u00f9 nelle grazie del re. \nInfatti fra lui ed Edoardo si era creata una grave frattura quando quest'ultimo aveva deciso di sposare Elisabetta Woodville, figlia di un nobile di minore lignaggio. Warwick cercava appoggio per vendicarsi di essere stato messo da parte e i due si allearono. Per suggellare tale unione, Edoardo di Lancaster si fidanz\u00f2 con la figlia di Warwick, Anna Neville. Il matrimonio avvenne nell'inverno 1470, quando i due avevano rispettivamente diciassette e quindici anni. \nCome prova di lealt\u00e0, Margherita pretese che Warwick si recasse in Inghilterra prima di lei per restaurare Enrico al trono. Nel 1470 Edoardo venne sconfitto e costretto a fuggire, Enrico VI venne reintegrato sul trono nel 1470 e Margherita rientr\u00f2 in Inghilterra (nel corso del viaggio avvenne il matrimonio del figlio ad Amboise).\nIl ritorno sul trono di Enrico ebbe vita breve, gli yorkisti non si ritenevano sconfitti e diedero ulteriore battaglia. Il 14 aprile 1471 Edoardo affront\u00f2 ed uccise Warwick alla Battaglia di Barnet. Pressati dagli York, i Lancaster non poterono far altro che contrattaccare ed il 4 maggio 1471 Margherita e il figlio Edoardo portarono il loro esercito alla battaglia. A Tewksbury il giovane Edoardo rimase ucciso e l'esercito di Margherita fu spazzato via. Le circostanze della morte del giovane principe non sono chiare e non si sa se sia morto durante il combattimento o sia stato giustiziato subito dopo per mano di Giorgio Plantageneto, I duca di Clarence, un'altra ipotesi vuole che sia stato ucciso su ordine del duca di Gloucester (il futuro re Riccardo III). \nGli ultimi anni.\nNei dieci anni precedenti Margherita si era dimostrata donna di spirito indomito, capace di combattere sacrificando tutto e tutti, e, pur di riportare la corona al marito e al figlio, aveva combattuto senza tregua prima il nemico Riccardo di York, poi il figlio di quest'ultimo, Edoardo IV, che era sostenuto dal potente esercito del duca di Borgogna, Carlo il Temerario (mentre il proprio cugino Luigi XI di Francia si rifiutava di aiutarla) e aveva cercato in ogni modo di assicurare la successione al figlio Edoardo di Westminster.\nTuttavia la morte del figlio Edoardo parve averla piegata, cosicch\u00e9 ella stessa venne presa prigioniera da William Stanley (1435 circa-10 febbraio 1495) e portata dapprima al Wallingford Castle e poi alla Torre di Londra, per volere di Edoardo IV di York. Nel 1472 fu posta sotto la custodia di Alice Chaucer fino al 1475, quando venne liberata dal cugino Luigi XI. \nIl riscatto era stato chiesto inizialmente a suo padre Renato per una somma di 50.000 scudi, ma non potendo egli permettersi tale esborso, il riscatto venne pagato da Luigi XI in cambio della cessione dei ducati di Angi\u00f2, di Bar, della Lorena e della Provenza.\nQuanto a Enrico VI, gi\u00e0 prigioniero alla Torre, mor\u00ec fra quelle mura il 21 maggio, probabilmente vittima di un assassinio.\nIl resto dei suoi anni Margherita lo trascorse nell'Angi\u00f2 dove mor\u00ec a Dampierre-sur-Loire all'et\u00e0 di 53 anni il 25 agosto 1482, venne sepolta accanto ai genitori nella Cattedrale di Angers, tuttavia i suoi resti furono dispersi e saccheggiati durante la Rivoluzione francese.\nSolo tre anni dopo la sua morte, il nipote Enrico Tudor torn\u00f2 in Inghilterra, sconfisse Riccardo III nella Battaglia di Bosworth Field ed ascese al trono come Enrico VII ponendo fine alla guerra con la vittoria definitiva della fazione filo-Lancaster, lra guidata dai Tudor.\nDiscendenza.\nEnrico e Margherita ebbero un solo figlio:\nMargherita d'Angi\u00f2 nell'arte.\nMargherita \u00e8 l'eroina dell'opera omonima di Giacomo Meyerbeer."}
{"id": "672640", "revid": "17351", "url": "https://it.wikipedia.org/wiki?curid=672640", "title": "McDonnell F-101", "text": ""}
{"id": "672642", "revid": "640277", "url": "https://it.wikipedia.org/wiki?curid=672642", "title": "Epsilon Eridani b", "text": "Epsilon Eridani b \u00e8 un pianeta extrasolare orbitante attorno alla stella Epsilon Eridani, alla distanza di 10,5 anni luce dal Sistema solare. Al momento della scoperta, nel 2000, si trattava dell'esopianeta di cui si fosse certi dell'esistenza pi\u00f9 vicino alla Terra. Nel dicembre del 2015, l'Unione astronomica internazionale ha annunciato i nomi scelti nel concorso pubblico NameExoWorld per la scelta dei nomi di 19 esopianeti e delle loro stelle che ancora non avessero un nome proprio; per il pianeta \u00e8 stato scelto AEgir e la stessa Ran.\nScoperta.\nLa scoperta \u00e8 stata annunciata nell'agosto del 2000 da un team di astronomi guidato da Artie Hatzes del McDonald Observatory dell'Universit\u00e0 del Texas), ma solo nell'ottobre del 2006, grazie ai dati ricavati dal telescopio spaziale Hubble, G.F. Benedict e B.E. McArthur ne hanno potuto dimostrare definitivamente l'esistenza.\nCaratteristiche.\nSi tratta di un gigante gassoso con una massa attorno all'80% di quella di Giove, collocato ad una distanza media di circa 3,5 UA dalla stella, lungo un'orbita che, dagli ultimi studi del 2019, non pare particolarmente eccentrica, come invece era stato suggerito in precedenza (\"e\"=0,07). Studi del 2021 ridimensionano leggermente la massa del pianeta a .\n\u00c8 stata inoltre ipotizzata la presenza di un secondo pianeta (Epsilon Eridani c) ad una distanza di circa 40 UA e con un decimo della massa di Giove, ma la sua esistenza non \u00e8 stata ancora provata definitivamente.\nIl 27 ottobre 2008 alcuni astronomi, usando il telescopio spaziale Spitzer della NASA, hanno dimostrato l'esistenza di due fasce di asteroidi. Di queste, la pi\u00f9 interna \u00e8 collocata grosso modo nella stessa posizione che la fascia principale degli asteroidi occupa nel Sistema Solare.\nLa scoperta, complessivamente, di tre distinti dischi di materia circumstellare nel sistema di Epsilon Eridani ha portato a ritenere che la stella sia orbitata da almeno tre pianeti di massa considerevole, tuttavia questo prima del ribasso del valore dell'eccentricit\u00e0."}
{"id": "672646", "revid": "17351", "url": "https://it.wikipedia.org/wiki?curid=672646", "title": "F-101", "text": ""}
{"id": "672669", "revid": "125937895", "url": "https://it.wikipedia.org/wiki?curid=672669", "title": "River Phoenix", "text": "Fratello degli attori Rain, Joaquin, Liberty e Summer Phoenix, tra la fine degli anni ottanta e l'inizio degli anni novanta s'impose all'attenzione della critica quale uno degli attori pi\u00f9 promettenti della sua generazione, tanto da essere inserito da John Willis nella lista delle \"dodici promesse del cinema\" del 1986. Esord\u00ec a dieci anni, recitando in spot pubblicitari, serie e film televisivi, per poi conseguire la notoriet\u00e0 presso il grande pubblico, ancora ragazzino, grazie a interpretazioni in film come \"Stand by Me - Ricordo di un'estate\", \"Mosquito Coast\", \"Nikita - Spie senza volto\", \"Vivere in fuga\", che gli valse a soli diciannove anni una candidatura al Premio Oscar come miglior attore non protagonista, e \"Indiana Jones e l'ultima crociata\", dove si segnal\u00f2 per l'interpretazione del giovane Indy nel prologo della pellicola. , pass\u00f2 in seguito a interpretare ruoli pi\u00f9 complessi in film come \"Belli e dannati\", per il quale vinse la Coppa Volpi come migliore attore e un Independent Spirit Award, \"Dogfight - Una storia d'amore\", \"Silent Tongue,\" \"Quella cosa chiamata amore\" e \"Dark Blood\" .\nLa sua carriera fu tragicamente stroncata dalla prematura morte, avvenuta nella sera di Halloween del 1993, a soli ventitr\u00e9 anni, a causa di un'overdose di \"speedball\" (un cocktail di droghe composto da eroina e cocaina) che, di fatto, lo ha reso uno dei pi\u00f9 rappresentativi simboli della generazione X. Phoenix, che possedeva un patrimonio netto di oltre 5 milioni di dollari, al momento della morte era impegnato nelle riprese del film \"Dark Blood\", che a causa della sorte dell'attore rimase incompiuto (la pellicola vedr\u00e0 la luce soltanto nel 2012, con modifiche e rimaneggiamenti). Parallelamente all'attivit\u00e0 cinematografica, Phoenix \u00e8 stato anche un musicista, quale cantante e chitarrista della band \"Aleka's Attic\", fondata assieme alla sorella Rain, prima e della band \"Blacksmith\" dopo, oltre che un attivista per i diritti degli animali e dell'ambiente. Definito il \"James Dean vegano\", fu un portavoce per la PETA che, in virt\u00f9 degli sforzi impiegati nelle iniziative promosse dall'organizzazione, lo insign\u00ed dell\"'Humanitarian Award\" nel 1992.\nNel corso della sua breve vita, ha aiutato finanziariamente molte organizzazioni ambientaliste e umanitarie, acquistando, tra l'altro, 800 acri (320 ettari) di foresta pluviale in via di estinzione in Costa Rica. Fu amico di importanti personalit\u00e0 come l'attore Keanu Reeves, il bassista Flea, il chitarrista John Frusciante, il cantante Michael Stipe, il rapper Adam Horovitz oltre ad aver stretto vari sodalizi professionali con registi come Gus Van Sant. Nel 2010, Phoenix \u00e8 stato votato dalla rivista \"GQ\" come uno dei \"50 uomini meglio vestiti dello scorso mezzo secolo\".\nBiografia.\nI primi anni.\nPhoenix nacque a Madras, nell'Oregon, il 23 agosto del 1970, primogenito dei cinque figli di John Lee Bottom e di Arlyn Sharon Dunetz. Il nome \"River\" gli venne dato in omaggio al \"fiume della vita\" menzionato nel romanzo di Hermann Hesse \"Siddharta\", mentre il suo secondo nome, \"Jude\", deriva da una canzone dei Beatles, \"Hey Jude\". Il padre, nativo di Fontana, in California, era di religione cattolica e di origini inglesi, tedesche e francesi, mentre la madre era nata nel Bronx (New York) da una famiglia ebraica di origini russe ed ungheresi. In un'intervista rilasciata per il settimanale \"People\", Phoenix descrisse i propri genitori come degli \"hippie\", affermando inoltre di come fossero soliti trattare tutti e cinque i loro figli come \"amici\" pi\u00f9 che come figli e che l'opinione di ogni membro della famiglia aveva lo stesso peso indipendentemente dall'et\u00e0. I due si conobbero in California nel 1968, dove Arlyn stava facendo l'autostop dopo aver abbandonato la propria famiglia a New York. Si sposarono il 13 settembre 1969, circa un anno dopo essersi conosciuti. La coppia visse vagabondando per diverse comunit\u00e0 hippies del Paese, facendo spesso uso di droghe psichedeliche, quali LSD. Cominciando a trovarsi in una sempre pi\u00f9 stringente situazione economica, River e sua sorella Rain, nata in Texas due anni dopo di lui, sono costretti a suonare per le strade in modo tale da racimolare qualche soldo in pi\u00f9 per la famiglia. Nel 1973, i genitori si uniscono alla setta religiosa dei Bambini di Dio come missionari, iniziando cos\u00ec a viaggiare per l'America Latina a bordo del loro Volkswagen Bus (infatti, il terzogenito Joaquin e la quartogenita Liberty nacquero rispettivamente in Porto Rico e in Venezuela).\nIl leader spirituale della setta era David Berg, un uomo conosciuto dalle autorit\u00e0 statunitensi per aver abusato delle sue due figlie e per essere stato pi\u00f9 volte indagato per favoreggiamento alla prostituzione e per rapimento. Il padre di River era l'arcivescovo del \"Venezuela e dei Caraibi\", vale a dire un gradino sotto il ruolo ricoperto nella setta da Berg. In un'intervista per la rivista di moda maschile \"Details\", Phoenix asser\u00ed di aver perso la verginit\u00e0 all'et\u00e0 di quattro anni, durante il periodo trascorso dalla famiglia nelle file dei Bambini di Dio, ma di averne poi rimosso il ricordo. Secondo poi la testimonianza di George Sluizer, regista dell'incompiuto \"Dark Blood\", ultima pellicola dove figura Phoenix prima della sua prematura scomparsa, l'attore gli avrebbe confidato che la madre avrebbe abusato di altri giovani della setta, oltre che di lui stesso, e che cominci\u00f2 a bere all'et\u00e0 di dieci anni per fare compagnia al padre alcolizzato.\nAlla fine, trovandosi sempre pi\u00f9 in disaccordo con la \"leadership\" di Berg, in particolar modo per il suo utilizzo della prostituzione quale mezzo di proselitismo, John e Arlyn decisero di recidere ogni tipo di legame con la setta. Nel 1977, i Phoenix lasciarono dunque la cabina sulla spiaggia dove avevano vissuto, soggiornando, sotto la tutela di Padre Stephen Wood, presso una chiesa di Caracas, mantenendosi come braccianti, mentre i loro figli si esibivano come musicisti per le strade della capitale venezuelana con il nome d'arte di \"Los Ni\u00f1os Rubios Que Cantan\". In quello stesso periodo, l'intera famiglia adott\u00f2 il veganismo, dieta entusiasticamente incoraggiata da River e Joaquin, che erano rimasti a dir poco inorriditi nell'assistere ai metodi impiegati dai pescatori locali per uccidere le loro prede..\nI Phoenix fecero ritorno negli Stati Uniti nel 1978, stabilendosi in Florida, dove erano sbarcati con una nave cargo di giocattoli Tonka, pi\u00f9 precisamente a Winter Park, dove nacque l'ultimogenita Summer. A dispetto dei suoi fratelli, River non ebbe alcun tipo di formazione scolastica. A tal riguardo, la sceneggiatrice Naomi Foner comment\u00f2: \u00abEra totalmente, totalmente privo d'istruzione. Voglio dire, era in grado di leggere e scrivere, e aveva un appetito per quello, ma non aveva alcuna nozione di storia o di letteratura.\u00bb. Il 2 aprile 1979, i genitori fecero legalmente cambiare cognome alla famiglia in \"Phoenix\", in riferimento alla figura mitologica dell'araba fenice che risorge sempre dalle proprie ceneri, simboleggiando cos\u00ec un nuovo inizio.\nGli inizi della carriera in televisione.\nQuando la famiglia si trasfer\u00ec a Los Angeles, nel quartiere di North Hollywood, la madre cominci\u00f2 a lavorare come segretaria per l'emittente NBC e il padre come architetto di esterni. In ristrettezze economiche, i figli dei Phoenix cominciarono a esibirsi in strada e in varie competizioni a Hollywood, dove vennero notati dalla talent scout Iris Burton che affascinata dalla famiglia accett\u00f2 di assumere tutti i cinque figli Phoenix. Nel 1980 River gir\u00f2 alcuni spot pubblicitari per Mitsubishi, Ocean Spray e Saks Fifth Avenue con uno stipendio di 317 dollari al giorno, la Burton dichiar\u00f2 in seguito che a causa della dieta vegana del figlio i genitori non vollero che River facesse pubblicit\u00e0 per aziende come Kellogg's e McDonald's. Non appena River cominci\u00f2 la sua carriera, lasci\u00f2 la scuola e la sua istruzione fu affidata a Dirk Drake, un giovane uomo che aveva studiato in marina e che sarebbe diventato uno degli amici pi\u00f9 stretti dell'attore.\nPoco dopo lui e i suoi fratelli parteciparono a una selezione di casting cinematografico e furono scritturati dalla regista Penny Marshall per la Paramount, una cara amica di Arlyn. River e Rain parteciparono subito a uno show chiamato \"Real Kids\" e successivamente allo show \"Fantasy\". River esordir\u00e0 nel 1982 nella serie televisiva statunitense \"Sette spose per sette fratelli\", dove vengono scritturati anche Joaquin e Liberty. River interpret\u00f2 il fratello pi\u00f9 giovane, Guthrie McFadden, ma nonostante un moderato successo la serie fu cancellata dopo una sola stagione. River in quell'occasione arriv\u00f2 alle audizioni con la sua chitarra, prontamente fece irruzione con una convincente interpretazione di Elvis Presley che lasci\u00f2 affascinato il produttore dello show.\nRiver trov\u00f2 un nuovo ruolo nel 1984 nel telefilm \"Celebrity\", dove interpret\u00f2 la parte del giovane Jeffie Crawford. Anche se rimase sullo schermo solo per circa dieci minuti, il suo personaggio era un ruolo centrale. Meno di un mese dopo Phoenix \u00e8 apparso in \"ABC Afterschool Special\" dove ha interpretato un ragazzo che scopre di avere la dislessia, nello show Joaquin ha recitato in un piccolo ruolo accanto a suo fratello. Nell'inverno di quell'anno ha lavorato in altre due serie televisive \"It's Your Move\" e \"Hotel\", dopo di che ha anche interpretato il ruolo di Robert Kennedy Jr., figlio di Robert Kennedy nel telefilm \"Robert Kennedy, la sua storia e il suo tempo\" diretto da Marvin J. Chomsky con Brad Davis e Shannen Doherty. Successivamente lavora con Molly Ringwald in \"Patto di amore e di morte\" di Waris Hussein, un dramma ispirato a Romeo e Giulietta girato per la televisione nel 1985, nella parte del fratello di Rick (Zach Galligan), uno dei ruoli principali. Il padre di River, John, era ormai colui incaricato di accompagnare il figlio alle audizioni e sui set, un ruolo che manterr\u00e0 fino al raggiungimento della maggiore et\u00e0 del suo primogenito. River ben presto divent\u00f2 il principale sostegno economico di tutta la famiglia che nel 1986 si spost\u00f2 in un ranch poco fuori San Diego, California.\nI primi film e il successo.\nA met\u00e0 delle riprese di \"Patto di amore e di morte\", Iris Burton chiam\u00f2 Phoenix per informarlo della possibilit\u00e0 di ottenere un ruolo nel film \"Explorers\" di Joe Dante. Phoenix ottenne la parte, interpretandovi Wolfgang M\u00fcller, piccolo scienziato che insieme a due compagni costruisce un'astronave per entrare in contatto con gli esseri alieni che affascinano e ossessionano particolarmente l'amico Ben (un giovane Ethan Hawke). Pubblicato nel 1985, questo era primo grande ruolo cinematografico di River, a cui segue un'apparizione nella sitcom \"Casa Keaton\" con Michael J. Fox. Nel 1986, River fu co-protagonista nel film per la televisione \"\" di David Greene, girato prima di raggiungere la celebrit\u00e0 cinematografica. Sempre nel 1986 River Phoenix rende due intense interpretazioni che mettono definitivamente in luce le sue incredibili doti recitative. Viene scelto da Peter Weir per \"Mosquito Coast\" in coppia con Harrison Ford e Helen Mirren in un ruolo, quello di Charlie, che sembra richiamare la sua stessa vicenda umana dei primi anni.\nSul set del film nel mezzo della giungla del Belize Phoenix conobbe Martha Plimpton con cui avrebbe avuto una relazione di tre anni, i due recitarono in coppia anche nel film \"Vivere in fuga\" due anni dopo. Ma della carriera adolescenziale \u00e8 particolarmente nota la prova resa in \"Stand by Me - Ricordo di un'estate\", del regista Rob Reiner su soggetto di Stephen King. \u00c8 il ruolo di Chris Chambers, adolescente difficile eppure con una grande maturit\u00e0 di fondo e potenzialit\u00e0, represse dalla sola cattiva fama, che con un gruppo di amici ritrova il corpo di un ragazzo scomparso nel settembre 1959. Il \"Washington Post\" scrisse che Phoenix diede al film il suo \"centro di gravit\u00e0\". Phoenix comment\u00f2: \u00abLa verit\u00e0 \u00e8 che mi sono identificato tanto con il ruolo di Chris Chambers, se non fossi dovuto tornare dalla mia famiglia dopo le riprese, avrei probabilmente avuto uno psichiatra.\u00bb. Nel corso della sua adolescenza River era ormai una star del cinema soprattutto per i teenager, addirittura una volta Phoenix venne letteralmente assalito da un'orda di fan giapponesi. River arriv\u00f2 a cachet di 2 milioni di dollari a film e a ricevere circa 34.000 lettere a settimana da parte di fan, senza per\u00f2 sentirsi totalmente a suo agio con la sua fama. River sent\u00ec parecchio l'obbligo morale di sostenere la sua famiglia, il che significava essere raramente in grado di prendersi una pausa dal lavoro. River inizi\u00f2 a cercare conforto nella musica, nell'alcool e nelle droghe, questa dipendenza porter\u00e0 anche alla fine della sua relazione con la Plimpton dopo gli Oscar 1989. La fine della relazione fu uno shock per Phoenix ma i due restarono comunque buoni amici. La Plimpton in seguito riveler\u00e0 ad \"Esquire\" il motivo dicendo: \u00abQuando ci siamo lasciati, era in gran parte perch\u00e9 ho imparato che gridare, litigare e supplicare non sarebbe servito a cambiarlo. River doveva cambiare abitudini da solo e lui non era ancora pronto per questo.\u00bb.\nPhoenix apparve in uno spot per la PETA e su \"Playgirl\" a cui seguono due ulteriori ottime prove: il figlio di due spie russe in \"Nikita - Spie senza volto\" di Richard Benjamin opposto a Sidney Poitier e il ragazzo dall'infanzia travagliata in cerca di stabilit\u00e0 in \"Vivere in fuga\" di Sidney Lumet, entrambi del 1988. Durante questo periodo, la famiglia Phoenix continu\u00f2 a muoversi in maniera regolare trasferendosi oltre quaranta volte fino a quando River aveva diciotto anni. Dopo aver completato il suo sesto film, \"Vivere in fuga\" la famiglia ha fatto il loro ultimo trasferimento a Micanopy, in Florida, comprando anche un terreno nel villaggio di Montezuma in Costa Rica dove la famiglia apre il ristorante Juan's - Nature's Family Restaurant and Cabins. Nello stesso anno la famiglia fonda anche la propria casa di produzione, la Phoenix In Flight Productions Inc. In Florida John cominci\u00f2 e esprimere il suo desiderio di allontanare la propria famiglia dal mondo del cinema, con l'opposizione di Arlyn e lo stesso River. Il rapporto tra River e John cominci\u00f2 a deteriorarsi e l'attore inizi\u00f2 a confidarsi sempre pi\u00f9 con figure paterne da lui scelte come Harrison Ford e Sidney Poitier.\nIn quello stesso anno River conobbe Keanu Reeves mentre stava filmando \"Parenti, amici e tanti guai\" con suo fratello Joaquin e la Plimpton, i due divennero subito molto amici e River anni dopo descriver\u00e0 Reeves come \"Il suo fratello maggiore\". In seguito la sua carriera alterner\u00e0 film di rilievo modesto (\"Le ragazze di Jimmy\" di William Richert, 1988 con Matthew Perry dove viene fotografato da Matthew Rolston), altri popolari (interpret\u00f2 il giovane Indy nel prologo di \"Indiana Jones e l'ultima crociata\" di Steven Spielberg, 1989 con Harrison Ford e Sean Connery che incass\u00f2 oltre 474 milioni di dollari ai botteghini; la commedia ambientata in una pizzeria italo-americana \"Ti amer\u00f2... fino ad ammazzarti\" di Lawrence Kasdan, 1990 dove lavora per la prima volta con Keanu Reeves), sporadiche apparizioni nei talk-show \"Today\", \"The Donahue Show\" e \"CBS This Morning\" e puntate nel cinema indipendente, specialmente di Gus Van Sant. Nei primi mesi del 1989, Phoenix ricevette una candidatura all'Oscar come miglior attore non protagonista (cos\u00ec come al Golden Globe) e ricevette il premio miglior attore non protagonista del National Board of Review per la sua grande prova in \"Vivere in fuga\". Phoenix balz\u00f2 in piedi durante la cerimonia in cui Kevin Kline lo ha battuto per l'Oscar. Tuttavia, la maggior parte dei critici consider\u00f2 la sua candidatura, a una cos\u00ec giovane et\u00e0 e dopo solo una manciata di film, come un'indicazione che era solo una questione di tempo prima che Phoenix avrebbe vinto la statuetta d'oro come miglior attore.\nSuccessivamente, Phoenix trov\u00f2 molti ostacoli nel suo passaggio da ruoli adolescenziali a ruoli adulti: rifiut\u00f2 la proposta avanzatagli da George Lucas di riprendere il ruolo del giovane Indy nella serie TV \"Le avventure del giovane Indiana Jones\", progetto che per\u00f2 fin\u00ed per sfumare del tutto a causa di difficolt\u00e0 varie (verr\u00e0 infatti prodotta soltanto a partire dal 1992), scart\u00f2 la proposta milionaria di \"Un bacio prima di morire\" e volle interpretare il ruolo del ragazzo che si suicida in \"L'attimo fuggente\" ma alla fine Peter Weir lo assegn\u00f2 a Robert Sean Leonard. Nel 1990 fu fotografato da Bruce Weber per \"Vogue\" vestito con capi di Ralph Lauren e Emporio Armani e fu testimonial per una campagna pubblicitaria per Gap con le sue sorelle Rain e Summer. La sua interpretazione pi\u00f9 famosa resta quella resa in et\u00e0 gi\u00e0 adulta in un film di Van Sant, \"Belli e dannati\" del 1991, girato insieme all'amico Keanu Reeves. Il film era girato tra Portland e Seattle, dove Phoenix e gli altri membri del cast trascorrevano la maggior parte del loro tempo libero coi tossicodipendenti e le gang del luogo per assimilare al meglio la parte dei ragazzi di strada in situazioni molto simili a quelle poi viste nel film. Dopo il film i media cominciarono a speculare su una presunta bisessualit\u00e0 di River, voce per altro mai completamente smentita dall'attore. Il ruolo del prostituto gay drogato e narcolettico Mike Waters gli vale la Coppa Volpi al Festival del cinema di Venezia, Phoenix e Reeves apparvero sulla copertina della rivista \"Interview\" nel novembre 1991. Nella sua recensione per \"Rolling Stone\", Peter Travers scrisse: \u00abChiaramente, l'approccio sentimentale di Van Sant per una trama che ruota sul tradimento e la morte si traduce in prestazioni magnetiche da parte di Reeves e Phoenix.\u00bb. Subito dopo che il film fu terminato, iniziarono a rincorrersi voci (peraltro infondate) di una sua possibile prossima apparizione in \"Sliver\" con Sharon Stone.\nGli ultimi anni.\nDal 1991 si trasferisce con la famiglia a Micanopy, Gainesville in Florida. River va poco dopo a vivere a Gainesville con la sua nuova fidanzata la massaggiatrice e sassofonista Sue Solgot, \u00e8 per\u00f2 segnato dai problemi di droga che lo condurranno alla morte improvvisa nel giro di due anni. Phoenix cominci\u00f2 a fare uso sempre pi\u00f9 frequente di peyote, spinelli, cocaina, eroina e GHB con alcuni amici per locali di Los Angeles come il Whisky a Go Go e il Roxy Theatre. Secondo alcune fonti River arriv\u00f2 a spendere 1.000 dollari a settimana in cocaina ed eroina. Nel libro che Gus Van Sant scrisse per River, \"Pink\", il regista disse chiaramente che River non era un consumatore di droga se non occasionalmente, e che l'attore aveva un problema pi\u00f9 grave con l'alcool. Inoltre Phoenix aveva sempre cercato di nascondere le sue dipendenze poich\u00e9 temeva che potessero rovinagli la carriera. In questo periodo River cominci\u00f2 anche a tradire la Solgot, tra i pi\u00f9 celebri flirt a lui attribuiti da gente che lo conobbe nei vari set cinematografici, ci sono uno con l'attore Richard Panebianco e uno con l'attrice Heather Graham conosciuta in \"Ti amer\u00f2... fino ad ammazzarti\". Anche il suo atteggiamento verso i media divenne sempre pi\u00f9 ostile. Come i nativi americani, River non amava farsi fotografare dai paparazzi poich\u00e9 pensava che ogni foto gli rubasse parte dell'anima.\n Sentendosi sempre pi\u00f9 braccato dai pettegolezzi insistenti sulle sue dipendenze, Phoenix prese parte ad alcune sedute degli Alcolisti Anonimi in West Hollywood. Secondo una fonte rimasta anonima Phoenix, anche alle sue sedute, neg\u00f2 categoricamente di aver alcun problema di dipendenza e afferm\u00f2 di essersi sottoposto al trattamento solo per volere dei suoi agenti. River tronc\u00f2 anche la sua relazione di due anni con la Solgot, anche se i due continuarono a condividere l'appartamento per un breve periodo. Di quest'ultimo scampolo di carriera River Phoenix lascia quattro pellicole in cui si cal\u00f2 in ruoli sempre diversi. Fu il protagonista in \"Dogfight - Una storia d'amore\" di Nancy Savoca (1991), romantico dramma ambientato a San Francisco dove Phoenix interpretava un giovane marine americano, la notte prima di essere mandato in Vietnam nel novembre 1963 e riusc\u00ec a negoziare un ricco contratto per apparire nel big-budget thriller \"I signori della truffa\" di Phil Alden Robinson (1992) con Robert Redford e Mary McDonnell. Solamente un mese dopo a Roswell inizi\u00f2 la produzione dell'horror western \"Silent Tongue\" di Sam Shepard (1994, postumo), a cui fa seguito un anno dopo \"Quella cosa chiamata amore\" di Peter Bogdanovich (1993), l'unico film dove l'attore cantava e suonava e co-interpretato da Sandra Bullock e Samantha Mathis che sarebbe poi diventata la sua fidanzata. La Mathis dichiar\u00f2 di aver accettato un ruolo nel film proprio per recitare a fianco a River, e fu proprio nel set che i due cominciarono la loro relazione. Phoenix aveva anche declinato il ruolo di Paul in \"In mezzo scorre il fiume\" (1992) perch\u00e9 contrario alla pesca.\nNel mentre Phoenix stava anche scrivendo una sua sceneggiatura chiamata \"By Way of Fontana\", un film che avrebbe dovuto raccontare la tumultuosa adolescenza di suo padre (interpretato da Joaquin) e diretto dallo stesso River, e prese parte alla manifestazione della Giornata della Terra. L'ultimo film a cui Phoenix ha preso parte \u00e8 stato l'incompiuto \"Dark blood\" di George Sluizer (2012, postumo) con Jonathan Pryce e Judy Davis. Con undici giorni di riprese rimanenti, il progetto fu abbandonato per l'impossibilit\u00e0 di completarlo dopo l'assurda morte del protagonista. A causa della cancellazione del film i produttori tentarono di citare in giudizio la madre di Phoenix, senza successo, per un importo di 6 milioni di dollari, sostenendo che Phoenix non aveva dichiarato i suoi problemi con la droga. La pellicola \u00e8 stata completata solamente nel 2012, con nuove edizioni e adeguamenti.\nMusica e Aleka's Attic.\nOltre alla carriera da attore, River tent\u00f2 anche la strada della musica. Sebbene la carriera cinematografica di Phoenix stava generando la maggior parte degli introiti per la sua famiglia, \u00e8 stato affermato da amici e parenti che la sua vera passione era la musica. Phoenix \u00e8 stato un cantante, cantautore e un chitarrista compiuto. John Lennon era musicalmente l'eroe d'infanzia di Phoenix. Per il suo stile di vita e le sue presunte idee radicali, Phoenix credeva che Lennon fosse una sorta di guru per milioni di ragazzi come lui.\nMentre lavorava in \"Le ragazze di Jimmy\" nel 1986, Phoenix aveva scritto e registrato una canzone, \"Heart to Get\", specificatamente per i titoli di coda del film. La 20th Century Fox la tagli\u00f2 dal film dopo la completazione, ma il regista William Richert la rimise qualche anno pi\u00f9 tardi nella sua versione director's cut in VHS. Nello stesso anno aveva partecipato alla registrazione di un demo del suo amico Dweezil Zappa, figlio di Frank Zappa. Nel 1987 River incontr\u00f2 Chris Blackwell della Island Records e con gli amici Josh McKay e Josh Greenbaum form\u00f2 la sua punk band chiamata Aleka's Attic di cui faceva parte anche la sorella Rain. Il gruppo aveva uno stile rock alternativo influenzato dai cantanti e dalle band preferite di Phoenix tra cui i Doors, Michael Jackson, gli Smiths, gli U2, Bob Dylan, i Police, i Pink Floyd, Jimi Hendrix, i Cypress Hill, i Led Zeppelin, Bob Marley i Velvet Underground e David Bowie e aveva venduto musicassette tra il 1989 e il 1990 con i brani \"Goldmine\", \"Across The Way\" (che faceva parte dell'album benefico \"Tame Yourself\" presentato all'Hard Rock Cafe di New York), \"Blue Period\" e \"Note To A Friend\" quest'ultima in collaborazione con Flea. La giornalista di \"Seventeen\" Malissa Thompson descrisse la sua voce come rabbiosa e dolce allo stesso tempo. Gli Aleka's Attic divennero molto famosi nella cittadina universitaria di Gainesville (al tempo anche Rain studiava all'Universit\u00e0 della Florida con altri volti noti come Gregg Avedon), tanto che furono scelti per aprire un concerto dei Sonic Youth a Miami e uno degli Psychedelic Furs a Chicago. Dopo il successo dei primi concerti, al gruppo fu anche concesso di esibirsi nella Mecca del punk, il CBGB a New York. Phoenix era deciso a guadagnare credibilit\u00e0 come musicista solo con il suo talento e la sua musica per questo decise di non utilizzare mai il suo nome e i suoi crediti da attore per poter ottenere la possibilit\u00e0 di suonare in concerti con la sua band.\nNel 1991 il gruppo scrive il brano \"Too Many Colors\" che \u00e8 stato prestato alla colonna sonora di \"Belli e dannati\" film in cui River aveva un ruolo da protagonista, e \"Curi Curi\" per l'album \"TXAI\" di Milton Nascimento. River strinse una profonda amicizia con i Red Hot Chili Peppers testimoniata da un verso a lui dedicato nella canzone \"Give It Away\" del 1991, ed era successivamente apparso nel video della band \"Breaking the Girl\" del 1992, diretto da St\u00e9phane Sednaoui. River aveva collaborato anche con l'amico John Frusciante, dopo la sua prima partenza dai Red Hot Chili Peppers, le canzoni \"Height Down\" e \"Well I've Been\" facevano parte del secondo album di Frusciante \"Smile from the Streets You Hold\". Nel 1993 Phoenix aveva scritto e cantato \"Lone Star State of Mind\" nel film \"Quella cosa chiamata amore\" in cui Phoenix interpretata James Wright, un cantante di musica country. L'ultimo concerto di Phoenix fu a una manifestazione per sostenere la campagna presidenziale di Bill Clinton nell'ottobre 1992. Gli Aleka's Attic avevano due anni di contratto con la Island Records per registrare un album, che non fu mai realizzato in tempo a causa del fitto calendario cinematografico di Phoenix. La Island decise quindi di non esercitare la propria opzione sulla band, River disert\u00f2 la sua partecipazione agli MTV Video Music Awards 1991 e inizi\u00f2 a registrare un album indipendente per la band.\nL'uscita del disco di debutto della band di cui adesso facevano parte anche Tim Hankins e Sasa Raphael, con i titoli proposti \"Never Odd Or Even\" e \"Zero\" fu rinviata a causa della morte di River. Sebbene Rain trascorse due anni lavorando sulle tracce incompiute e il materiale gi\u00e0 finito, l'album venne accantonato. Alcune delle tracce vennero comunque rese disponibili per il download gratuito su internet nell'estate 2000 da Raphael, ma vennero subito ritirate per motivi di copyright. Phoenix era un investitore della House of Blues (fondata dal suo buon amico Dan Aykroyd, co-star in \"I signori della truffa\") a Cambridge, Massachusetts, che ha aperto le sue porte al pubblico dopo aver servito un gruppo di senzatetto il giorno del ringraziamento 1992. Nel 1997, l'amico di Phoenix, Michael Stipe dei R.E.M., ha acquistato i diritti su tutto il materiale degli Aleka's Attic dalla Island Records.\nLa morte.\nLa notte tra il 30 e il 31 ottobre 1993, River si trovava al Viper Room, un club in parte di propriet\u00e0 di Johnny Depp, nel quale avrebbe dovuto suonare al party di Halloween. River era tornato a Los Angeles all'inizio di quella settimana dallo Utah per poter trascorrere un breve periodo di riposo, prima di completare le ultime tre settimane di riprese di \"Dark Blood\". L'attore aveva appuntamento con la sua fidanzata Samantha Mathis, l'amico Dick Rude, sua sorella Rain e suo fratello Joaquin nella suite numero 328 del Hotel Nikko, a West Hollywood. Una volta raggiunti da alcuni amici, il gruppo inizi\u00f2 a fare festa, cominciando a fare largo uso di cocaina, marijuana e qualche bottiglia di champagne, prima di recarsi al Viper Room.\nDepp era presente quella sera nel locale, cos\u00ec come il fratello Joaquin, la sorella Rain, la fidanzata Samantha Mathis, il bassista e il chitarrista dei Red Hot Chili Peppers, Flea e John Frusciante, il cantante dei Butthole Surfers Gibby Haynes, quello degli Stone Sour Corey Taylor e gli attori Christina Applegate e Leonardo DiCaprio, tutti amici di Phoenix da tempo. Molti dei presenti (tra cui lo stesso Joaquin) dichiararono che l'attore si stava comportando in modo molto strano, iperattivo, sin dal suo arrivo al club. Tra questi, Bob Forrest, cantante dei Thelonious Monster, osserv\u00f2 che Phoenix era pallido, sudava e sembrava un pugile che aveva preso un po' troppi colpi. Quasi irriconoscibile a causa dei suoi capelli tagliati corti e tinti di nero per il suo ruolo in \"Dark Blood\", pochi lo riconobbero quella notte, semplicemente vestito con una maglietta, pantaloni marroni e scarpe Converse. Dopo essere stato visto a colloquio con Flea e John Frusciante all'interno del locale, Phoenix scomparve con alcuni spacciatori nel bagno; uno di loro diede all'attore una linea di una potente eroina chiamata \"Persian Brown\" (una particolare variante della droga tagliata con crystal meth). Alcuni amici di Phoenix invece contestano questa versione, sostenendo che durante la serata sia stata disciolta in una bevanda dell'attore della droga a sua insaputa.\nRiver usc\u00ec dal bagno in condizioni preoccupanti, al che Frusciante gli diede tre valium, che l'attore prese senza neppure assumere dell'acqua, mentre Flea e Depp stavano suonando sul palco con i P; River avrebbe dovuto esibirsi sul palco con loro, ma svenne poco dopo essere tornato al suo tavolo e, una volta ripreso conoscenza, lament\u00f2 difficolt\u00e0 respiratorie e, pertanto, chiese alla Mathis di essere scortato fuori per prendere aria. Molti dei presenti quella notte al Viper Room sostennero di aver visto Phoenix barcollare all'interno del locale in preda a forti tremori simili a convulsioni. Appena la Mathis e Joaquin accompagnarono fuori River, verso l'una di notte circa, l'attore collass\u00f2 a terra sbattendo la faccia sul pavimento, vittima della prima delle cinque crisi epilettiche che lo colpirono. Sua sorella Rain e Flea si precipitarono fuori non appena la notizia cominci\u00f2 a filtrare all'interno del club. Nessuno dei presenti, sapendo che erano coinvolte droghe, inizialmente chiam\u00f2 il pronto intervento, anzi, fu detto ai buttafuori che si trattava solo di un malessere passeggero, mentre Rain cercava invano di praticargli la respirazione bocca a bocca. Secondo Haynes, la band era nel mezzo della loro canzone \"Michael Stipe\", mentre Phoenix stava andando in overdose. Quando il fratello Joaquin si rese conto della gravit\u00e0 della situazione, vedendo River contorcersi in preda a violente crisi epilettiche da circa 8 minuti, chiam\u00f2 il numero di soccorso pubblico 911. Durante la telefonata Joaquin, in preda alle lacrime, non fu in grado di determinare se suo fratello respirasse. Ron Davis, un fotografo di celebrit\u00e0 appostato fuori dal locale in quel momento, dichiar\u00f2 poi: \u00abSembrava un pesce fuor d'acqua. Si dibatteva spasmodicamente, muovendo la testa da un lato all'altro agitando le braccia selvaggiamente.\u00bb.\nI soccorsi per\u00f2 non arrivarono in tempo: quando un'ambulanza giunse sul luogo, River era gi\u00e0 morto sul marciapiede in Sunset Boulevard, sotto il tendone all'ingresso del Viper Room, tra lo stupore generale di passanti e paparazzi. La corsa al Cedars-Sinai Medical Center, con Flea sull'ambulanza, e i tentativi di rianimazione furono del tutto inutili (compreso l'inserimento di un pacemaker) e River Phoenix, ormai diventato cianotico, fu dichiarato morto dal dottor Paul Silka alle 1:51 per insufficienza cardiaca. L'autopsia del 1\u00ba novembre rivel\u00f2 in seguito un'overdose di eroina e cocaina, sotto forma di \"speedball\", valium, efedrina e un anti-influenzale per il quale non era necessaria la ricetta medica. Tuttavia sul suo corpo di 1,77 metri non furono ritrovati segni di aghi e di alcool, visto che l'attore aveva bevuto solamente acqua durante tutta la serata; furono comunque rinvenute abrasioni alle mani e una contusione a uno stinco per via della caduta.\nPhoenix consum\u00f2 talmente tanta cocaina ed eroina (rispettivamente otto e quattro volte superiori alle dosi letali, vale a dire 7,80\u00a0\u00b5g/ml nel sangue e 100,80\u00a0mg nello\nstomaco di cocaina e 1,70\u00a0\u00b5g/ml nel sangue e 0,20\u00a0mg nello stomaco di eroina) mischiate con crystal meth e cannabis che l'autopsia non fu mai in grado di stabilire con esattezza quale droga del potente miscuglio avesse ucciso l'attore. La telefonata di Joaquin al 911 fu registrata e ritrasmessa da varie trasmissioni radio e TV. A seguito del decesso di River e dell'atteggiamento invasivo e irrispettoso dei media nella sua vita privata (un reporter fece addirittura irruzione nella camera ardente per scattare una foto del corpo di Phoenix, che fu poi venduta al \"National Enquirer\"), Joaquin si allontan\u00f2 da Hollywood per la seconda volta. River Phoenix fu cremato il 4 novembre 1993 e le sue ceneri furono disperse nel ranch di famiglia a Micanopy, in Florida.\nNonostante la famiglia, in particolar modo i genitori, abbiano sempre cercato di negare la tossicodipendenza dell'attore, la cosa era nota agli addetti ai lavori. Come confermato da Corey Feldman, uno degli interpreti protagonisti del film \"Stand by Me - Ricordo di un'estate\", egli stesso fece uso di droghe leggere assieme a Phoenix durante la lavorazione del film. Inoltre, durante il Toronto Film Festival, nel settembre 1991, Phoenix sal\u00ec sul palco comportandosi in modo molto strano, parlando in modo talmente incomprensibile che la pubblicista Lisa Hertz dichiar\u00f2: \u00abSembrava completamente strafatto\u00bb. Nel pomeriggio di domenica 31 ottobre, Phoenix aveva un appuntamento con un regista da lui tanto amato, Terry Gilliam, che aveva infatti diretto il suo film preferito \"Brazil\". Gilliam rimase ad aspettare Phoenix per ore prima di essere informato della morte dell'attore.\nRuoli mancati.\nLa tragica e improvvisa scomparsa di River non gli permise di interpretare diversi ruoli per i quali era gi\u00e0 stato scritturato: il giornalista Daniel Molloy in \"Intervista col vampiro\" di Neil Jordan (1994) con Tom Cruise, Brad Pitt e Antonio Banderas, che sar\u00e0 poi interpretato da Christian Slater che don\u00f2 il suo intero stipendio a due delle organizzazioni di beneficenza preferite di Phoenix, Earth Save e Earth Trust; Arthur Rimbaud in \"Poeti dall'inferno\" (1995) e Jim Carroll in \"Ritorno dal nulla\" (1995) con Mark Wahlberg (entrambe le parti andranno poi a Leonardo DiCaprio) e \"Ritrovarsi\" (1994) dove avrebbe dovuto interpretare il figlio di Mag (Susan Sarandon) parte che sarebbe andata a Sean Astin. Phoenix aveva firmato per il ruolo di protagonista in \"Broken Dreams\", una sceneggiatura scritta da John Boorman e Neil Jordan (film che sarebbe stato diretto da Boorman), e co-interpretato da Winona Ryder. Il film fu cancellato a causa della morte di Phoenix.\nAncora in vita, River aveva rinunciato a un ruolo nel film di debutto di Ben Stiller nei panni di regista. Dopo il rifiuto di Christian Slater, River fu richiesto per interpretare Eric Draven ne \"Il corvo - The Crow\", famoso film del 1994 di Alex Proyas. L'attore tuttavia non volle prendere parte al film e il suo ruolo venne assegnato a Brandon Lee che morir\u00e0 sul set del film per un tragico incidente. Inoltre, il regista Gus Van Sant aveva intenzione di girare all'inizio degli anni 1990 un film biografico su Harvey Milk prodotto da Oliver Stone, film in cui River avrebbe dovuto interpretare l'attivista Cleve Jones da giovane. Il progetto comunque entr\u00f2 in fase di produzione solo nel 2007 e il suo ruolo in fu affidato a Emile Hirsch. Stando ad alcune voci era previsto un film biografico su Andy Warhol in cui River avrebbe dovuto interpretare il controverso artista, ma il film prese altre direzioni. Del progetto esistono comunque ancora delle rare foto scattate da Van Sant a un River biondo ossigenato. In un'intervista James Cameron dichiar\u00f2 che quando inizi\u00f2 a pensare al colossal \"Titanic\", all'inizio degli anni 1990, voleva River nel ruolo di Jack Dawson, parte che poi sarebbe andata a Leonardo DiCaprio nel 1997.\nNella cultura di massa.\nRiver Phoenix fu uno dei giovani attori pi\u00f9 celebri e influenti della sua generazione, di conseguenza, la morte di un personaggio di tale calibro colp\u00ec profondamente l'opinione pubblica dell'epoca, considerato soprattutto che prima d'allora River non aveva fama di essere un fruitore di droghe. L'attore era infatti noto, oltre che per il suo attivismo, per essere un salutista e uno strenuo vegano, al punto, come dichiarato dall'attrice Martha Plimpton, sua prima fidanzata, di essere scoppiato in lacrime alla vista d'un piatto a base di granchio, ordinato dalla ragazza durante una delle loro prime uscite assieme. I registi con i quali River lavor\u00f2, poi, dissero di non averlo mai visto drogato sul set, anzi, era generalmente descritto come un ragazzo molto timido e introverso.\nLa fine della folgorante carriera di River Phoenix \u00e8 stata inserita in numerose opere negli anni a seguire, come l'album \"Monster\", dei R.E.M. interamente dedicato a lui, o la canzone \"Transcending\", dall'album \"One Hot Minute\", dei Red Hot Chili Peppers. Tom Petty dedic\u00f2 a Phoenix \"Ballad of Easy Rider\" quando suon\u00f2 nella sua citt\u00e0 natale a Gainesville, in Florida, pochi giorni dopo la sua morte. Belinda Carlisle lo cit\u00f2 nella sua canzone \"California\" tratta dall'album \"A Woman and a Man\". Sempre Michael Stipe dei R.E.M. gli dedic\u00f2 la canzone \"E-Bow the Letter\" dall'album \"New Adventures in Hi-Fi\" del 1996. Il cantante dei Nirvana Kurt Cobain gli dedica la canzone dei Vaselines, \"Jesus doesn't want me for a Sunbeam\", durante l'ultimo concerto della band a Los Angeles il 30 Dicembre 1993. Nell'album di Jay-Z, \"Kingdom Come\", nel testo di \"Hollywood\" il rapper elenca River come una delle tante vittime delle pressioni di Hollywood. La band britannica Stereophonics rese omaggio a River con la canzone \"Chris Chambers\", inclusa nell'album \"Word Gets Around\" del 1997. Nel 2001, il gruppo Grant Lee Buffalo dedic\u00f2 all'attore la canzone \"Halloween\" riferendosi alla notte della sua morte. Il gruppo musicale Fuera ha dedicato a lui una canzone dal titolo \"Viper Room\". Omar Pedrini, chitarrista dei Timoria, gli ha dedicato \"River (My Own Private Idaho)\" dal suo album solista \"Beatnik\", del 1996, oltre che citarlo nel testo della canzone \"Intro\" tratta dall'album dei Timoria \"2020 Speedball\", del 1995. Tra gli altri artisti che gli hanno reso omaggio figurano anche la ex cantante dei 10,000 Maniacs Natalie Merchant, il rapper Ja Rule e i Manic Street Preachers.\nGus Van Sant, con il quale Phoenix aveva lavorato nel film \"Belli e dannati\", gli dedic\u00f2 il suo film \"Cowgirl - Il nuovo sesso\" con Uma Thurman e sua sorella Rain cos\u00ec come il suo romanzo \"Pink\". A lui fu dedicato anche \"Intervista col vampiro\" nei titoli di coda, film che avrebbe dovuto iniziare a girare alla fine del 1993. Un riferimento meno noto a River Phoenix era il protagonista del videogioco della PlayStation \"Final Fantasy VIII\" Squall Leonhart. Tetsuya Nomura, l'ideatore dei personaggi del gioco, ha dichiarato che il viso di Squall era stato modellato sui lineamenti di Phoenix, egli diede a Squall anche la stessa data di nascita. La sua morte viene citata anche nel romanzo di William Gibson \"Guerreros\" e in quello di Bret Easton Ellis \"Glamorama\".\nInoltre, la fumettista giapponese Akimi Yoshida nel decidere la struttura dei due protagonisti, Ash ed Eiji, del manga Banana Fish, ha deciso si ispirarsi proprio al volto di River Phoenix e Keanu Reeves nel film, gi\u00e0 citato precedentemente, Belli e dannati.\nTre dei suoi nipoti hanno ricevuto un nome dedicato a lui. Sua sorella Liberty phoenix ha chiamato suo figlio Rio Everest, mentre Summer ha chiamato suo figlio Indiana, in omaggio a River nel ruolo di Indiana Jones nel 1989. Joaquin Phoenix e Rooney Mara hanno chiamato il loro primo figlio, nato nel 2020, proprio River. Arlyn Phoenix, membro del consiglio di amministrazione del Peace Alliance, ha recentemente aperto a Gainesville l'organizzazione non-profit River Phoenix Center for Peacebuilding. Questa organizzazione fornisce e promuove le migliori pratiche e principi di costruzione della pace e della sostenibilit\u00e0 globale ed \u00e8 ispirata dalla vita e l'attivismo di suo figlio River.\nQuattro anni dopo la sua scomparsa, nel 1997 venne inserito dalla rivista \"Empire\" alla posizione numero 86 nella classifica dei \"100 migliori attori di tutti i tempi\". Attori come Leonardo DiCaprio, Jared Leto e James Franco hanno dichiarato che River Phoenix \u00e8 stato una loro grande ispirazione. Lo stesso Franco gli rese omaggio con il lungometraggio \"My Own Private River\" del 2012, una versione ricontestualizzata del classico film \"Belli e dannati\" di Van Sant, montato utilizzando oltre quattordici ore di materiale scartato dal film finale del 1991.\nDoppiatori italiani.\nNelle versioni in italiano dei suoi film, River Phoenix \u00e8 stato doppiato da:\nRiconoscimenti.\nPremio Oscar\nGolden Globe\nIndependent Spirit Awards\nMostra Internazionale d'Arte Cinematografica\nNational Board of Review\nYoung Artist Award"}
{"id": "672672", "revid": "1059402", "url": "https://it.wikipedia.org/wiki?curid=672672", "title": "Germain Nouveau", "text": "Biografia.\nStudi\u00f2 in un piccolo seminario di Aix-en-Provence, dove consider\u00f2 anche di diventare prete, per spostarsi successivamente in un liceo di Marsiglia. Nell'autunno del 1872 si trasfer\u00ec a Parigi.\nFu amico di Rimbaud e Verlaine. Nel 1874 si rec\u00f2 a Londra assieme a Rimbaud, aiutando quest'ultimo nella trascrizione de \"Le illuminazioni\". Nel 1876 pubblic\u00f2 \"Dixains R\u00e9alistes\", una parodia dei parnassiani. Tra il 1879 e il 1881 scrisse \"Doctrine De L'Amour\", una raccolta di poesie che successivamente ripudi\u00f2 e che venne pubblicato contro la sua volont\u00e0 nel 1904. \nNel 1878 entr\u00f2 nel Ministero della Pubblica Istruzione e collabor\u00f2, sotto lo pseudonimo di Jean de Noves, con \"Gaulois\" e \"Le Figaro\", prima di riprendere i suoi viaggi attorno al 1883. Successivamente si convert\u00ec al cattolicesimo: nel 1911 torn\u00f2 al suo paese natale, dove trascorse in povert\u00e0 gli ultimi anni della sua vita.\nIn un elzeviro apparso sul \"Corriere della Sera\" nel 1954, Eugenio Montale scrisse che Paul C\u00e9zanne pi\u00f9 volte neg\u00f2 l'elemosina al poeta mendicante Germain Nouveau, seduto sui gradini del Duomo di Aix-en-Provence, forse spinto da una malcelata invidia per la sua libert\u00e0. \nGermain Nouveau ebbe una grande influenza sui surrealisti, tanto che Louis Aragon disse di lui: \"non un poeta minore, ma un grande poeta. Non un epigono di Rimbaud: ma un suo eguale\". \nTra le sue poesie pi\u00f9 conosciute viene ricordata specialmente \"Les Cath\u00e9drales\" (\"Le Cattedrali\"). Numerose altre poesie e lavori di Nouveau furono pubblicati postumi in Francia nel 1970.\nOpere.\nLa maggior parte delle opere di Nouveau vennero pubblicate solo dopo la sua morte. Sono generalmente divise in:\nTraduzioni italiane:"}
{"id": "672677", "revid": "228587", "url": "https://it.wikipedia.org/wiki?curid=672677", "title": "Avenue B", "text": "Avenue B \u00e8 un album studio del 1999 di Iggy Pop.\nIl disco.\nQuesto \u00e8 il dodicesimo album di Iggy Pop come solista.\nPoco dopo l'uscita dell'album \u00e8 stato stampato anche un DVD live in Belgio intitolato \"Iggy Live At Avenue B\", pi\u00f9 commerciale rispetto ai live del passato e con uno stile un po' diverso dai precedenti ma con un effetto visivo decisamente maggiore.\nLa chitarra in questo album \u00e8 affidata a Whitey Kirst che gi\u00e0 dai primi anni novanta suonava con Iggy Pop."}
{"id": "672678", "revid": "599013", "url": "https://it.wikipedia.org/wiki?curid=672678", "title": "Etoile Filante de Lom\u00e9", "text": ""}
{"id": "672680", "revid": "125741939", "url": "https://it.wikipedia.org/wiki?curid=672680", "title": "Peugeot 406", "text": "La Peugeot 406 \u00e8 un'autovettura di fascia medio-alta prodotta tra il 1995 e il 2005 dalla casa automobilistica francese Peugeot.\nStoria.\nGenesi.\nIl progetto \"D80\", finalizzato alla realizzazione di una berlina che sostituisse la 405, fu avviato gi\u00e0 nel 1990: la Casa del Leone Rampante stanzi\u00f2 a tale scopo una cifra di 5,7 miliardi di franchi, pari a circa 2 000 miliardi di lire.\nL'idea dei progettisti Peugeot era quella di realizzare un'automobile che si distaccasse dalla semplicit\u00e0 della 405 (sebbene la vettura fosse stata molto apprezzata dal pubblico), per proporre una vettura pi\u00f9 grande ed elegante, che si avvicinasse maggiormente alla concorrenza, che stava proponendo modelli sempre pi\u00f9 moderni.\nSempre stando ai programmi della Casa, oltre alla berlina avrebbero dovuto essere prodotte una versione familiare ed anche una coup\u00e9, che riprendesse l'eredit\u00e0 dei vecchi modelli come la 504 Coup\u00e9 e, prima ancora, della 404 coup\u00e9.\nEsordio.\nLa nuova vettura, battezzata 406, fu presentata al Salone di Francoforte del 1995: la produzione in Francia venne avviata praticamente in contemporanea, salvo gli esemplari di pre-serie nati gi\u00e0 alcuni mesi prima. In Italia la 406 sarebbe arrivata alla fine del dicembre 1995.\nLa 406 venne prodotta a Sochaux, presso la sede centrale della casa del leone, e in breve tempo si contava di arrivare a un regime di 1 200 esemplari al giorno.\nLinea e interni.\nLa 406 era caratterizzata da una linea pi\u00f9 \"importante\" rispetto a quella della 405. Ferma restando la classica configurazione a tre volumi (unica vettura francese di segmento D dell'epoca a mantenerla), la 406 risultava pi\u00f9 lunga di 14,5 cm e pi\u00f9 larga di 7,5\u00a0cm. Anche il passo era leggermente aumentato, seppur di soli 3\u00a0cm. La linea, disegnata dal centro stile Peugeot di La Garenne-Colombes diretto da G\u00e9rard Welter, presentava alcune analogie stilistiche con l'ammiraglia Peugeot, ossia la 605, della quale manteneva alcune soluzioni ritenute efficaci, come il frontale basso e spiovente contraddistinto dalla calandra sottile divisa in due da un unico listello orizzontale. I fari trapezoidali, secondo la tradizione Peugeot dell'epoca, erano sottili e inclinati verso la calandra. Sempre la vista frontale permetteva di notare un piccolo particolare, vale a dire il nuovo logo della Casa, con il Leone Rampante racchiuso all'interno di una piccola cornice cromata. La vista laterale permetteva di apprezzare l'eleganza del corpo vettura, ma anche la dinamicit\u00e0 delle linee, esaltata dall'andamento inclinato di parabrezza e lunotto, nonch\u00e9 dei relativi montanti. Era inoltre possibile notare anche il sottile fascione che andava a sottolineare la zona inferiore della fiancata. L'unica nota stonata, peraltro presente solo nelle versioni di base, stava nella presenza dei cerchi in acciaio con copriruota. La coda alta sembrava quasi tronca, anche per via della sua particolare linea concava che terminava nella zona superiore con una sorta di piccola appendice aerodinamica incorporata. Elegante anche il disegno dei fari posteriori, con plastiche bicolore e dal profilo avvolgente.\nL'abitacolo era uno degli aspetti della 406 in cui i progettisti hanno dimostrato di aver dato il meglio, poich\u00e9 non risultava semplicemente all'altezza delle berline premium della stessa fascia, ma anzi, si poneva ai vertici della categoria per la ricchezza dei contenuti, per la sua completezza, la sua funzionalit\u00e0 e la sua ergonomia. I passeggeri trovavano all'interno della berlina francese un'atmosfera rilassante e confortevole. Il conducente, in particolare, poteva trovare facilmente la posizione di guida ottimale grazie alle numerose regolazioni. La strumentazione a elementi circolari analogici era racchiusa sotto un'ampia palpebra. Erano presenti anche alcune funzioni digitali, come il contachilometri parziale. Ampia anche la disponibilit\u00e0 di vani portaoggetti, mentre il bagagliaio, assai capiente, poteva essere integrato dalla possibilit\u00e0 di abbattere lo schienale posteriore e aumentare la capacit\u00e0 di carico da 350 a 460 litri. In questo senso, la 406 \u00e8 stata una delle pochissime berline a tre volumi ad offrire il divano posteriore reclinabile.\nDotazione.\nLa dotazione di serie della 406 era abbastanza completa fin dalle versioni di base, sebbene migliorabile: i modelli di attacco della gamma erano equipaggiati con doppio airbag, vetri elettrici anteriori, chiusura centralizzata, climatizzatore manuale, sedile guida e volante regolabili. Salendo appena di livello, la dotazione si arricchiva con l'ABS, i vetri elettrici posteriori, i retrovisori esterni elettrici, i poggiatesta posteriori, i fendinebbia, il climatizzatore automatico in luogo di quello manuale e il tergicristallo automatico, che entrava autonomamente in funzione non appena degli appositi sensori captavano le gocce di pioggia, e si disinseriva al termine della precipitazione o quando si entrava in posti coperti, come una galleria o sotto la tettoia di un casello autostradale o di un'area di servizio. Gli stessi sensori erano in grado di quantificare l'intensit\u00e0 della pioggia e di variare automaticamente l'intermittenza della funzione tergicristallo.\nStruttura e meccanica.\nLa scocca della 406 era composta da 310 lamierati in acciaio saldati tra loro con 4 000 punti di saldatura. Grande importanza \u00e8 stata data alla sicurezza degli occupanti: a tale proposito vanno sottolineati i rinforzi alla scocca, per conferire rigidit\u00e0 alla struttura, ma anche per garantire un'adeguata protezione in caso di impatto. Tali rinforzi si hanno anche in alcune zone dell'abitacolo, come per esempio nella plancia. Inoltre, per la prima volta in una Peugeot, era disponibile un semplicissimo dispositivo da tempo auspicato dalla stampa specializzata, chiamato interruttore inerziale, che in caso di urto blocca l'afflusso di carburante al motore, per prevenire il rischio di incendi.\nTradizionale era lo schema meccanico della 406, che manteneva la classica architettura \"tutto avanti\" con motore sistemato in posizione trasversale. Il pianale utilizzato derivava da quello della Citro\u00ebn Xantia, salvo per il fatto di non possedere le sospensioni idropneumatiche. Qui vi erano comunque delle significative novit\u00e0, poich\u00e9 troviamo infatti un classico avantreno con schema pseudo-MacPherson, ma anche un ben pi\u00f9 raffinato retrotreno multilink che va a sostituire il vecchio schema a bracci longitudinali oscillanti e barre di torsione trasversali. Inoltre, tale retrotreno riceve dalla Xantia il sistema autodirezionale, che dona maggior agilit\u00e0 in curva alla vettura.\nPi\u00f9 dolenti sono gli aspetti legati alla qualit\u00e0 dell'impianto frenante, il cui schema di tipo misto e l'assenza dell'ABS nelle versioni meno ricche, non consentiva una frenata efficace e sicura. Il dispositivo antibloccaggio era comunque ottenibile, anche se con sovrapprezzo. Tale aspetto penalizzava la 406 rispetto ad altre berline della stessa fascia di mercato. Lo sterzo era invece a cremagliera con piantone collassabile e servosterzo idraulico.\nMotorizzazioni.\nAl suo esordio, la 406 era disponibile nella maggior parte dei mercati europei in tre motorizzazioni a benzina pi\u00f9 due a gasolio:\nNel mercato italiano, per\u00f2, la gamma prevista per l'esordio era limitata solamente ai motori 1.8 e 2.0 a benzina: le restanti versioni sarebbero arrivate solo in seguito. Nel frattempo, per chi voleva una berlina media a gasolio, oppure a benzina, ma di cilindrate inferiori, la Casa francese aveva lasciato in listino nel nostro mercato alcune versioni della 405.\nIn ogni caso, tutte le motorizzazioni erano accoppiate a un cambio manuale a 5 marce. A richiesta, su alcune versioni, era possibile avere un cambio automatico a 4 marce.\nEvoluzione.\nI primi anni.\nProposta in tre livelli di allestimento (SL, SV e ST), la 406 riscosse un'ottima accoglienza, specialmente in Francia, dove fu utilizzata anche come auto della Polizia, e in Gran Bretagna. In quest'ultimo mercato, la 406 fu costruita negli ex-stabilimenti della Chrysler Europe, la quale fu assorbita nel 1978 dal Gruppo PSA: la 406 riscosse un successo enorme in tale mercato, al punto di offuscare il gi\u00e0 notevole successo ottenuto negli anni precedenti dalla piccola Peugeot 205. Un po' meno brillanti furono i risultati ottenuti in Germania, dove la clientela era campanilisticamente pi\u00f9 legata ai prodotti della concorrenza nazionale, che comunque erano ottime vetture. Anche in Italia la 406 stent\u00f2 un po', anche se alla fine ottenne risultati di gran lunga migliori che sul mercato tedesco.\nNel corso del 1996, la gamma italiana si arricch\u00ec notevolmente: dapprima entrarono in listino le due versioni turbodiesel da 1.9 e 2.1 litri, mentre nel mese di ottobre arriv\u00f2 la versione \"2.0 turbo\", il cui propulsore raggiungeva la potenza di 150 CV. Contemporaneamente le ultime versioni della 405 sparirono dal listino italiano.\nAlla fine dello stesso anno esord\u00ec anche la versione station wagon, pi\u00f9 lunga e capiente, poteva essere ordinata anche in versione a 7 posti su tre file di sedili.\nNella primavera del 1997, invece, fu la volta della \"406 Coup\u00e9\", elegante e grintosa, con cui la Casa francese tornava nel settore delle coup\u00e9 di fascia medio-alta. Nello stesso anno, il 1.6 venne tolto dai mercati dove era previsto, per essere sostituito da un 1.8 di pari potenza, praticamente una versione monoalbero del normale 1.8 da 110 CV. Tale versione 1.8 da 90 CV venne stavolta proposta anche per il nostro mercato. Contemporaneamente, venne introdotta la versione top di gamma, mossa da un 3 litri realizzato in collaborazione con Renault, e che erogava 190 CV di potenza massima.\nNel 1999, la 406 fu sottoposta a un restyling, che interess\u00f2 berlina e station wagon, ma non la coup\u00e9, la quale si discostava gi\u00e0 di per s\u00e9 in maniera piuttosto decisa dal resto della gamma. Il restyling interess\u00f2 il frontale, con cofano pi\u00f9 ampio e meno spiovente, una nuova calandra senza il listello orizzontale, gruppi ottici pi\u00f9 grandi e aggressivi, e un nuovo paraurti dal disegno pi\u00f9 moderno e la coda, che propose gruppi ottici tagliati in due e non pi\u00f9 in un pezzo unico. Anche gli interni e la strumentazione vennero aggiornati e resi pi\u00f9 eleganti e completi. Dal punto di vista meccanico, notevoli migliorie vennero apportate all'impianto frenante, che stavolta si avvalse di componentistica Brembo. Inoltre venne adottato il nuovo 2 litri bialbero da 136 CV che gi\u00e0 equipaggiava la 206 GTI, ma le vere novit\u00e0 si ebbero sul fronte Diesel: infatti, con il boom del gasolio, in seguito all'introduzione della tecnologia common rail, anche per la 406 fu proposta un'adeguata motorizzazione turbodiesel, da 2.0 litri di cilindrata, che and\u00f2 a sostituire la precedente motorizzazione con precamera. Anche l'unit\u00e0 da 2.1 litri spar\u00ec dal listino: sarebbe stata sostituita nel 2000 con l'arrivo di una nuova motorizzazione turbodiesel da 2.2 litri. Sempre nel 2000, il 1.8 della serie XU venne sostituito da un nuovo motore 1.8 bialbero a benzina da 117 CV.\nLa grande diffusione dei motori turbodiesel che si ebbe a cavallo tra i due secoli port\u00f2 alcune novit\u00e0 di applicazione: infatti, alcune Case automobilistiche cominciarono a proporre il gasolio anche su vetture di carattere sportiveggiante, per sperimentare l'impatto che avrebbe avuto sul pubblico, impatto che si rivel\u00f2 positivo. In tal senso, per quanto riguarda la Peugeot, e pi\u00f9 in particolare la 406, a partire dal 2001, la motorizzazione da 2.2 litri a gasolio, che esord\u00ec l'anno precedente sotto il cofano di berlina e station wagon, fu proposta anche sulla sportiva 406 Coup\u00e9 prodotta a Grugliasco. Assieme a essa arriv\u00f2 anche una motorizzazione sempre da 2.2 litri ma a benzina. Nello stesso anno il designer svizzero Franco Sbarro propose un possibile restyling della 406 berlina.\nDa questo punto in poi, si entr\u00f2 nella fase calante della carriera della 406, sulla quale non vennero introdotte pi\u00f9 variazioni o novit\u00e0 di rilievo. L'unica novit\u00e0 degna di nota si ebbe con l'introduzione di una versione speciale denominata \"HPi\" ed equipaggiata da un 2 litri a benzina a iniezione diretta. A quel punto la gamma si avvi\u00f2 lentamente verso il pensionamento. Nel 2004 la berlina e la station wagon furono tolte di produzione per lasciare il posto alla Peugeot 407. La coup\u00e9 resistette fino alla fine del 2005. All'inizio dell'anno seguente, anche quest'ultima usc\u00ec di scena, rimpiazzata dalla \"407 coup\u00e9\".\nLa 406 SW.\nLa versione giardinetta venne introdotta tra la fine del 1996 e l'inizio del 1997 in tutti i mercati europei. Era caratterizzata da dimensioni imponenti, molto pi\u00f9 generose rispetto alla 405 SW che andava a sostituire. Ma qui cominciano le disquisizioni riguardanti la vera eredit\u00e0 raccolta dalla 406 SW. Infatti, la nuova station wagon era fin dall'inizio disponibile anche in configurazione a 7 posti, per cinque adulti pi\u00f9 due bambini sistemati nella terza fila su due strapuntini a scomparsa orientati contromarcia: la possibilit\u00e0 di avere sette posti ricollegava quindi la 406 SW alla grande 505 Familiare, non pi\u00f9 in listino dal 1992, ma che proponeva anch'essa a suo tempo questa soluzione, non prevista invece per la giardinetta su base 405.\nSebbene in versione 7 posti la 406 SW sia penalizzata sotto il profilo della capacit\u00e0 di carico, \u00e8 in realt\u00e0 questa la vera vocazione della station francese: l'ampio vano bagagli \u00e8 gi\u00e0 generosissimo in versione a 5 posti, poich\u00e9 possiede una capacit\u00e0 di carico di 526 litri, ma abbattendo lo schienale posteriore si ottiene un piano di carico molto profondo, che si estende in lunghezza per ben 1,95 m. Cos\u00ec si pu\u00f2 estendere la capacit\u00e0 di carico a ben 1 741 litri, oltre il triplo della capacit\u00e0 iniziale.\nMediamente e a parit\u00e0 di motorizzazione e allestimento, una 406 SW pesava circa un centinaio di kg in pi\u00f9 rispetto alla berlina. Le motorizzazioni erano praticamente le stesse della versione a tre volumi, con l'eccezione della versione 1.6, non disponibile per la giardinetta.\nLa 406 Coup\u00e9.\nConsiderata da molti una delle pi\u00f9 belle coup\u00e9 degli anni novanta e una delle pi\u00f9 belle Peugeot di sempre, la 406 Coup\u00e9 riporta in auge il concetto di coup\u00e9 di fascia medio-alta, lasciato da parte oramai dal 1983, anno in cui venne pensionata la \"504 Coup\u00e9\".Si tratta dell'unica 406 non prodotta presso uno stabilimento Peugeot, poich\u00e9 l'assemblaggio avveniva negli stabilimenti Pininfarina di Grugliasco (lastratura e verniciatura) e San Giorgio Canavese (carrozzeria). La 406 Coup\u00e9 propone una carrozzeria del tutto differente da quella della berlina: qui non si notano grandi somiglianze con le altre due varianti della gamma. Il design dell'auto \u00e8 attribuito a un giovane designer dello staff Pininfarina: Davide Arcangeli. Osservando la vettura da certe angolazioni, si ha l'impressione che i designer di Grugliasco abbiano attinto in parte dalle affascinanti linee di certe Ferrari da essi gi\u00e0 disegnate pochi anni prima, una su tutte la 456.\nQuesti sapienti tocchi stilistici, che solo una firma di prestigio come Pininfarina sa dare, donavano una grinta intrinseca nel corpo vettura, una grinta che stupiva ancor pi\u00f9 se si considerava la pulizia delle linee, non appesantite da pacchiane appendici aerodinamiche. Caratteristico era il frontale appuntito con fari sottili e calandra appena accennata, corrispondente in pratica alla battuta del cofano motore. Estremamente pulita la fiancata, che mostra l'accentuata inclinazione dei montanti anteriori e posteriori. Specifico il disegno dei cerchi in lega a 6 razze da 16 pollici. Particolare anche la coda sfuggente con caratteristici gruppi ottici romboidali.\nLunga 4,615 m, la 406 Coup\u00e9 risultava pi\u00f9 lunga della berlina, ma pi\u00f9 corta della SW: internamente, la zona anteriore dell'abitacolo ricordava quasi per intero la berlina e la SW. La parte posteriore offriva invece tutte le caratteristiche di una coup\u00e9, compreso il pi\u00f9 difficile accesso ai posti posteriori.\nLa gamma delle motorizzazioni con cui era prevista era molto pi\u00f9 limitata che nelle altre versioni, e comprendeva inizialmente solo due motorizzazioni a benzina, vale a dire il 2.0 16v da 132 CV e il 3.0 V6 24v da 190 CV.\nNel 1998, usando la 406 Coup\u00e9 come base meccanica, il designer svizzero Franco Sbarro cre\u00f2 la Crisalys, una vettura in configurazione roadster dotata di telaio dual-frame. Ne \u00e8 stata costruita anche una versione da competizione.\nNel dicembre 1999, il 2 litri da 132 CV della serie XU venne rimpiazzato da nuovo 2 litri da 136 CV della serie EW, invece, il 3 litri V6 pass\u00f2 da 190 a 207 CV.\nNel 2001 arriv\u00f2 un nuovo motore a benzina da 2.2 litri e 158 CV e un motore Diesel 2.2 litri Turbo da 136 CV.\nRestyling 2003.\nNel 2003 vi fu il restyling anche per la versione coup\u00e9, limitato solo ad alcuni dettagli, il pi\u00f9 evidente dei quali fu la griglia anteriore completamente ridisegnata. L'aggiornamento estetico riguard\u00f2 anche gli interni in una nuova finitura satinata della plancia.\nLa 406 Coup\u00e9 fu l'ultima 406 a uscire di produzione: quando nel 2005 l'ultima 406 Coup\u00e9 usc\u00ec dalle linee di montaggio, le versioni berlina e SW erano gi\u00e0 fuori listino da almeno un anno.\nRiepilogo versioni e caratteristiche.\nDi seguito vengono mostrate le caratteristiche delle varie versioni previste per la gamma 406, suddivise per tipo di carrozzeria. I prezzi riportati sono espressi in lire e si riferiscono al livello di allestimento meno costoso\nAttivit\u00e0 sportiva.\nDella 406 vennero realizzati alcuni modelli da competizione aggiornati con nuove componenti aerodinamiche, nuovi pneumatici e cerchi sportivi e sistemi di sicurezza omologati dalla FIA.\nNel 1997 Laurent A\u00efello, a bordo di una di queste, conquist\u00f2 l'ADAC SuperTourenwagen Cup. La stessa vettura vinse successivamente nel 1999 e nel 2000 il Championnat de France de Supertourisme con William David.\nLa Peugeot 406 all'estero.\nAttualmente \u00e8 ancora in produzione in Nigeria.\nLa 406 nei Media.\nLa Peugeot 406 compare nella celebre serie di film \"Taxxi\", \"Taxxi 2\" e \"Taxxi 3\" e, nelle scene in cui viene modificata, \u00e8 utilizzata una versione da corsa."}
{"id": "672681", "revid": "767487", "url": "https://it.wikipedia.org/wiki?curid=672681", "title": "Super Elastic Bubble Plastic", "text": "I Super Elastic Bubble Plastic sono stati un gruppo musicale rock italiano, formatosi a Mantova nel febbraio 2001.\nStoria.\nLa band nasce come \"gruppo di improvvisazione\": il primo concerto dei Super Elastic Bubble Plastic \u00e8 infatti una jam session di cinque ore, eseguita nel febbraio 2001 in un negozio di abbigliamento senza seguire una scaletta prefissata. Dopo circa un anno dal debutto, grazie anche all'esperienza live, i brani della band prendono una forma pi\u00f9 strutturata: nel 2002 esce il demo \"The Double Party of the Widow\", che contiene cinque canzoni in stile indie rock. Inizia cos\u00ec l'avventura di Gionata Mirai (voce e chitarra), Gianni Morandini (basso) e Alessio Capra (batteria).\nNei mesi successivi i Super Elastic Bubble Plastic partecipano a festival e concorsi della provincia di Mantova e vincono il primo premio al No Cover di San Benedetto Po.\nNel 2002 aprono i concerti degli One Dimensional Man, col cui chitarrista Giulio Favero registrano nel 2003 il primo album, \"The Swindler\". L'anno seguente firmano un contratto con l'etichetta discografica RedLed Records e il disco d'esordio esce ufficialmente nel febbraio 2005 (RedLed Records/Self).\nLe tematiche parlano principalmente dalla vita privata e della critica politico-sociale. Dall'album viene estratto il singolo \"My emotional friend\", di cui viene girato anche un video d'animazione curato da Marco Pavone.\nL'album viene recensito dalle riviste musicali Rolling Stone e Rocksound (che lo nomina disco d'esordio dell'anno) e da MTV.\nNel 2005, dopo una tourn\u00e9e di sessanta date nei principali festival estivi (tra cui Heineken Jammin' Festival, Goa-Boa Festival, Arezzo Wave, Tora! Tora!, RockinIdro, Coca-Cola Live @ MTV, MI AMI Festival), i SEBP pubblicano, sempre su RedLed Records, l'EP \"Acoustic On Air\", che contiene quattro pezzi di \"The Swindler\" rivisitati in chiave acustica. Nello stesso periodo, dal divano di \"\" (programma serale di MTV) presentano il videoclip di \"Double Party\", secondo singolo estratto da \"The Swindler\".\nNel 2006 tornano in studio per la registrazione del secondo album: \"Small Rooms\"(RedLed Records/V2/Edel), prodotto ancora da Giulio Favero, che esce l'aprile dello stesso anno.\nNel 2008 esce il loro terzo disco, autoprodotto, \"Chances\".\nIl 29 aprile 2009 esce in download gratuito sul webzine Rockit l'EP \"Chances To Live\", estratto dalle loro ultime performance live in giro per l'Italia."}
{"id": "672685", "revid": "1226", "url": "https://it.wikipedia.org/wiki?curid=672685", "title": "Universo nello specchio", "text": ""}
{"id": "672688", "revid": "1543377", "url": "https://it.wikipedia.org/wiki?curid=672688", "title": "Isola del Principe Rodolfo", "text": "L'isola del Principe Rodolfo (detta anche isola di Rudolf; in russo \u041e\u0441\u0442\u0440\u043e\u0432 \u0420\u0443\u0434\u043e\u043b\u044c\u0444\u0430), chiamata cos\u00ec in onore di Rodolfo d'Asburgo-Lorena, \u00e8 l'isola pi\u00f9 a nord della Terra di Francesco Giuseppe, in Russia. La baia di Teplitz \u00e8 il sito che funge da punto iniziale delle numerose spedizioni polari del tardo XIX secolo e primo XX secolo, in particolare italiane.\nA causa dei terreni scoscesi, l'unica zona accessibile agli aerei \u00e8 una stretta striscia di terra di 300 metri. Capo Fligely, situato sull'isola, \u00e8 il punto pi\u00f9 a nord dell'Europa.\nGeografia.\nL'isola ha una superficie di 297\u00a0km\u00b2 e un'altezza massima di 461\u00a0m. A sud il canale di Neumayer (\u043f\u0440\u043e\u043b\u0438\u0432 \u041d\u0435\u0439\u043c\u0430\u0439\u0435\u0440\u0430) la separa dalle isole di Hohenlohe e Oktjabrjata. Nella parte occidentale dell'isola si trova la baia Teplitz.\nStoria.\nL'isola \u00e8 stata raggiunta la prima volta nel 1873 dalla Spedizione austro-ungarica al polo nord di Payer-Weyprecht e dedicata al principe Rodolfo d'Asburgo-Lorena. Nel 1900, la spedizione del capitano Umberto Cagni e di Luigi Amedeo di Savoia-Aosta raggiunse il nord e nord-ovest dell'isola, e svern\u00f2 nella baia di Teplitz prima di tentare di raggiungere il Polo Nord.\nNel 1936, l'isola \u00e8 stata la base di partenza della prima spedizione aerea sovietica al Polo Nord. Da l\u00ec, nel maggio 1937, sono decollati quattro pesanti quadrimotori ANT-6. Nel 1932 fu impiantata la stazione polare operativa \"Rudolph\", che fu chiusa nel 1995."}
{"id": "672692", "revid": "1573940", "url": "https://it.wikipedia.org/wiki?curid=672692", "title": "Capo Fligely", "text": "Capo Fligely (in russo \u043c\u044b\u0441 \u0424\u043b\u0438\u0433\u0435\u043b\u0438) si trova a nord-est dell'isola del Principe Rodolfo, nella Terra di Francesco Giuseppe, in Russia e si affaccia sul mar Glaciale Artico. Dista 911\u00a0km dal Polo Nord. Tradizionalmente \u00e8 ritenuto il punto pi\u00f9 a nord dell'Europa, anche se - come si vede nella mappa - il punto pi\u00f9 a nord si trova spostato verso nord-ovest.\nRaggiunto il 12 aprile 1874 dalla nave \"Tegetthoff\", della spedizione polare austriaca condotta da Julius von Payer e Carl Weyprecht, capo Fligely \u00e8 stato cos\u00ec chiamato in onore del cartografo austriaco August von Fligely (1811-1879)."}
{"id": "672693", "revid": "767487", "url": "https://it.wikipedia.org/wiki?curid=672693", "title": "Antonio Barre", "text": "Di origini francesi, visse nel XVI secolo (si ha traccia della sua attivit\u00e0 fino all'aprile del 1579). Cant\u00f2 nella Cappella Giulia a Roma e pubblic\u00f2 vari libri di madrigali. Inizi\u00f2 a stampare musica a Roma nel 1554 e successivamente a Milano; pubblic\u00f2 numerose collezioni di musica sacra e profana."}
{"id": "672696", "revid": "33277", "url": "https://it.wikipedia.org/wiki?curid=672696", "title": "Luca Da Penne", "text": ""}
{"id": "672697", "revid": "1750226", "url": "https://it.wikipedia.org/wiki?curid=672697", "title": "SASA (Bolzano)", "text": "La SASA S.p.A / AG (in italiano: \"Societ\u00e0 Autobus Servizi d'Area\", in tedesco: \"St\u00e4dtischer Autobus Service AG\") \u00e8 la societ\u00e0 concessionaria per il trasporto pubblico su strada (autobus) nelle aree urbane e suburbane delle citt\u00e0 Bolzano, Merano, Laives e tra Merano e Lana. Insieme alla SAD che gestisce tutto il sistema dei trasporti extraurbani e alle tratte locali di Trenitalia fa parte del Sistema di trasporto integrato dell'Alto Adige (\"Verkehrsverbund S\u00fcdtirol\") che comporta per esempio l'emissione di biglietti validi su tutta la rete. Il presidente \u00e8 Francesco Morandi.\nStoria.\nNei primi anni del XX secolo venne inaugurata la linea tramviaria Bolzano-Gries (\"Trambahn Bozen-Gries\") seguita nel 1905 dal collegamento fra Bolzano e San Giacomo-Vurza (\"St. Jakob-Wurzer\"), prolungato fino a Laives negli anni venti, passando per il quartiere di Oltrisarco. L'anno successivo inizi\u00f2 il servizio la ferrovia del Renon che partiva dal centro della citt\u00e0 e, dopo un breve tratto urbano, proseguiva come impianto a cremagliera fino sull'altipiano. Dello stesso periodo sono la funicolare del Virgolo e quella del Guncina (\"Guntschnabahn\"). Al 1908 risale l'inaugurazione della funivia del Colle, la prima al mondo per il trasporto di persone.\nAlla fine degli anni venti si aggiunse la funivia Bolzano-San Genesio.\nDopo la seconda guerra mondiale il servizio tranviario venne soppresso e sostituito da autobus, gestiti dalla neo-costituita SASA (Societ\u00e0 Atesina Servizi Automobilistici) per iniziativa di un imprenditore triestino, il Dott. Permutti. I primi veicoli erano di colore verde chiaro/scuro. L'attuale SASA possiede un Fiat 680 RNU Viberti del 1951, per\u00f2 non originale di Bolzano, in quanto acquistato da altra societ\u00e0. Viene utilizzato per avvenimenti speciali.\nAlla fine degli anni settanta, alla luce delle gravi difficolt\u00e0 economiche, il servizio viene trasferito in mano totalmente pubblica, per cui i tre Comuni interessati - Bolzano, Laives e Merano - fondano la ACT-VVB (Azienda Consortile Trasporti) che soppianta la SASA.\nNel 2001 avviene la trasformazione in societ\u00e0 per azioni - sempre a capitale per massima parte pubblico. Per una sorta di nostalgia ma anche perch\u00e9 ancora utilizzata da molti bolzanini per identificare il servizio autobus urbano, viene riesumata la vecchia sigla \"SASA\" che, con abile gioco di parole, viene adattata sia alla versione italiana che tedesca.\nNell'anno 2021 \u00e9 stato firmato un contratto con la provincia, il quale prescrive che SASA per i prossimi 10 anni gestir\u00e1 ulteriori 30 linee extraurbane nei dintorni di Merano, Bolzano e Laives (Italia), e andr\u00e1 a sostituire la SAD (azienda).\nI mezzi.\nL'et\u00e0 media della flotta SASA \u00e8 una delle pi\u00f9 basse d'Europa. L'azienda possiede 163 mezzi e l'et\u00e0 media \u00e8 di12 anni. Nel 2013 la SASA ha acquistato 35 nuovi bus a gasolio, 15 Solaris Urbino di fabbricazione polacca da 12 metri, 6 Mercedes Benz O 530 GN Citaro da 18 metri, 6 Mercedes Benz O 530 K da 10 metri e 8 Bredamenarinibus Vivacity plus 231 MU/3P/E5 EEV da 8 metri.\nNel 2018 la SASA ha acquistato 5 autobus elettrici al 100% di marca Solaris. 3 di questi bus sono da 12 metri (Matricole 450, 451 e 452) e 2 sono da 18 metri (Matricole 453 e 454) (Tra cui, sono tra i primi 18 Metri 100% elettrici ad essere entrati in servizio in Italia).\nTra il 2019 e il 2021 SASA ha acquistato 88 autobus a trazione ibrida dalla Mercedes-Benz, per sostituire molti dei vecchi bus metano, ancora degli anni 2004-2005-2006, e abbassare ulteriormente l'eta media della flotta. I nuovi autobus vi sono stati acquistati in versione 10m, 12m e 18m. Inoltre, sempre nell'anno 2019 sono stati acquistati 3 minibus \"Mobi\" dal costruttore Iveco e 3 autobus extraurbani dal costruttore turco Otokar (azienda).\nSASA nel 2021 ha ordinato 12 autobus dal costruttore polacco Solaris Bus &amp; Coach, i quali sono Urbino 12, allimentati a idrogeno. Pochi mesi dopo, sono stati acquistati ulteriori 12 autobus dello stesso modello, i quali verranno consegnati nel 2022, assieme a 8 minibus lunghi 8 metri a trazione elettrica, per sostituire molti bus vecchi a trazione a metano. \nLinee.\nLa SASA offre servizio di Trasporto Pubblico Locale nei principali comuni di Bolzano, Merano e Laives. In totale ha 41 Linee (Giornaliere/Notturne)."}
{"id": "672700", "revid": "1543377", "url": "https://it.wikipedia.org/wiki?curid=672700", "title": "Ettore (mitologia)", "text": "Ettore (: ; ; ) \u00e8 un eroe della mitologia greca, figlio primogenito di Priamo, re di Troia, e di Ecuba. Era sposo di Andromaca e padre di Astianatte.\nNell\"Iliade\" Ettore fa parte del poema di Omero. Ettore, per evitare che i nemici prendano il sopravvento, li affronta per salvare la sua gente e la sua patria. Sa essere in battaglia un guerriero terribile, il pi\u00f9 forte e valoroso fra i Troiani, ma a volte lo si vede anche indietreggiare. Durante la lotta contro il prode Achille inizialmente fu l'unico a fermarsi per affrontarlo, per poi darsi alla fuga, e infine prendere coraggio e affrontare il suo grande nemico in un duello per lui mortale. \nPartecip\u00f2 alla guerra di Troia e fu il pi\u00f9 importante difensore della citt\u00e0 prima di essere ucciso in combattimento da Achille, rabbioso con lui per l'uccisione di Patroclo. Le sue vicende sono narrate principalmente nell\"Iliade\" di Omero, di cui \u00e8 il personaggio principale al pari di Achille.\nEttore \"dalla Negra chioma\" come lo descrive Omero, a differenza di Achille che era invulnerabile, era un semplice essere umano, il pi\u00f9 umano di tutti gli eroi omerici,il suo coraggio e la sua forza erano insiti nella sua natura umana, non erano un dono degli dei, come invece lo era l'invulnerabilita'del Pelide Achille, egli \"Da solo salvava Troia...\" come racconta Omero, nel brano in cui descrive l'ultimo incontro con Andromaca e con il piccolo Astianatte, ancora lattante. La figura di Ettore \u00e8 forse quella che ci commuove di pi\u00f9, perch\u00e9 \u00e8 l'eroe che si avvicina maggiormente alla nostra natura umana, egli si commuove, pur essendo forte e poderoso, sa essere coraggioso e tenero nel medesimo istante. \nLa fama dell'eroe omerico rimase viva anche in epoca post classica, e nel Medioevo egli fu ritenuto esemplare per la sua piena adesione agli ideali cavallereschi: venne infatti inserito tra i Nove Prodi.\nIl mito.\nEttore spos\u00f2 Andromaca, dalla quale ebbe un unico figlio, Astianatte, che trov\u00f2 poi la morte per mano del figlio di Achille, Neottolemo durante la conquista di Troia. Alcuni autori attribuiscono ad Ettore la paternit\u00e0 di altri tre figli: Laodamante, generato da Andromaca, un certo Anfineo, e Ossimo (o Ossinio). Quando si trovava in visita a Lacedemone, il fratello di Ettore, Paride (detto Alessandro), rap\u00ec Elena, la moglie del re della citt\u00e0, Menelao. Per riscattare il proprio onore e riportare presso di s\u00e9 Elena, Menelao, con l'obiettivo di vendicarsi distrusse la citt\u00e0 di Troia, organizz\u00f2 assieme al fratello Agamennone un'alleanza dei popoli achei.\nDall'approdo al duello tra Paride e Menelao.\nPoco prima dell'inizio della guerra, l'oracolo di Apollo Timbreo, dio di Troia, sugger\u00ec ad Ettore di evitare una lotta con Patroclo, poich\u00e9, se lo avesse fatto, i Destini non avrebbero in alcun modo impedito la morte del troiano. Per impedire tale gesto, Ettore fu sempre accompagnato da un consigliere, Darete, che avrebbe dovuto sorvegliarlo in battaglia: quest'uomo, tuttavia, si rivel\u00f2 un traditore.\nInformati dell'arrivo dei nemici, i Troiani si schierarono lungo la costa per tentare di ostacolare l'approdo. Gli Achei, dunque, impauriti, indugiavano a scendere: infatti, un oracolo aveva predetto loro che il primo a metter piede sul suolo troiano sarebbe stato il primo a morire. Iolao, allora, non volendo credere alla sentenza, scese da solo dall'imbarcazione su cui si trovava, e si lanci\u00f2 contro i nemici. Combatt\u00e9 valorosamente fino a quando Ettore lo uccise scagliandogli contro una lancia: da quel momento Iolao fu chiamato Protesilao.\nSottraendosi solo per pochi attimi alla battaglia, Ettore raggiunse suo fratello Paride e lo convinse ad affrontare in duello Menelao. Subito dopo si rec\u00f2 dal nemico proponendo il duello: il vincitore avrebbe trattenuto presso di s\u00e9 Elena, e si sarebbero stipulati dei patti di amicizia tra i due popoli, in modo da porre fine alla guerra. Menelao accett\u00f2 la sfida, ma essa non ebbe tuttavia l'esito sperato a causa dell'intervento divino di Afrodite, che mise in salvo Paride.\nGli incontri con Ecuba e con Andromaca e il figlio.\nLa guerra continu\u00f2, molti eroi caddero sotto le armi del prode troiano, in seguito, sotto consiglio di suo fratello Eleno, Ettore part\u00ec per andare a trovare sua moglie, in ansia per lui; ma prima di iniziare il viaggio, fece un accalorato discorso ai suoi soldati.\nQuando il principe troiano raggiunse le porte della citt\u00e0, tutte le donne gli chiesero novit\u00e0 sui propri cari, Ettore a tali domande rispose sinceramente, raccontando anche le notizie pi\u00f9 tristi. In casa incontr\u00f2 la sorella Laodice e la madre Ecuba; rifiut\u00f2 offerte di buon vino e buoni pasti per non dimenticare la durezza della lotta che incombeva non lontano e convinse la madre a pregare la dea Atena, tradizionalmente ostile ai troiani, per cercarne il favore: una volta uscito incontr\u00f2 Paride ed Elena intenti a giustificare il loro agire.\nEttore quindi si rec\u00f2 alla ricerca della moglie, e dopo aver ottenuto informazioni su come raggiungerla, riusc\u00ec ad incontrare i suoi familiari pi\u00f9 cari. Vide sia la moglie che suo figlio, chiamato da tutti Astianatte, ma dal padre Scamandrio. La moglie cerc\u00f2 di convincerlo a non tornare in battaglia, ma lui la tranquillizz\u00f2, poi si apprest\u00f2 ad abbracciare il loro pargoletto. Questi si mostr\u00f2 intimorito dall'aspetto del padre: inizialmente pianse alla vista dell'elmo penzolante e dell'armatura di bronzo. Ettore e Andromaca, fra le lacrime, si lasciarono scappare un sorriso per l'episodio buffo, lui si lev\u00f2 il copricapo, accarezz\u00f2 il figlio pregando il padre degli dei affinch\u00e9 vegliasse su di lui.\nIl duello con Aiace.\nIl principe troiano torn\u00f2 in guerra insieme a Paride mietendo le file degli Achei; durante uno scontro Eioneo, nemico agguerrito di Troia, cadde sotto la lancia del principe troiano. Le battaglie continuarono fino a quando Eleno, sotto consiglio degli dei, sugger\u00ec al prode una sfida fra i due guerrieri pi\u00f9 valorosi degli opposti schieramenti.\nEttore accett\u00f2 il suggerimento, decise quindi di sfidare colui che si ritenesse il pi\u00f9 forte dei greci. Timorosi della grande forza del Troiano, inizialmente nessuno si fa avanti, ci\u00f2 suscit\u00f2 le ire di Menelao che decise di proporsi, andando incontro a morte certa.\nAgamennone stesso intervenne per fermare il fratello, pronto ad accettare il duello, troppo pi\u00f9 forte era Ettore. Nestore comprese la situazione, istig\u00f2 gli animi con un accalorato discorso, fino a che ben nove eroi accettarono di combattere contro il troiano. A questo punto venne decisa un'estrazione a sorte. Tutti depositarono un sasso, dove avevano posto precedentemente un segno di riconoscimento, dentro l'elmo di Agamennone. Quando avvenne l'estrazione nessuno all'istante riconobbe la pietra, ma poi si comprese che ad essere prescelto fu il grande Aiace Telamonio.\nIl primo assalto lo effettu\u00f2 il troiano, ma l'avversario dotato di un famoso scudo blocc\u00f2 l'attacco che non super\u00f2 gli strati di pelle di cui era composto. Aiace sferr\u00f2 un assalto con la sua forte lancia, oltrepassando lo scudo del troiano, ma Ettore fu abile ad abbassarsi appena in tempo per evitare una tragica fine. L'attacco del principe troiano di nuovo si infranse sullo scudo, e la sua arma all'urto si pieg\u00f2. Il figlio di Priamo afferr\u00f2 una pietra da terra deciso a continuare, sferrando quindi un colpo allo scudo che risuon\u00f2 rimbombando. Aiace prese una pietra molto pi\u00f9 grande della prima e la scagli\u00f2 contro l'avversario: quel poco di scudo ancora rimasto venne distrutto definitivamente, il principe troiano venne tramortito e il suo corpo cadde al suolo. Subito l'eroe si riprese, estrasse la spada, lo stesso fece Aiace e i due avrebbero combattuto ad oltranza se gli araldi, fra cui Ideo, non si fossero opposti alla continuazione della sfida a causa del calar del sole. e cos\u00ec, grazie alla decisione di Ettore, il duello ebbe fine, senza vinti o vincitori e si scambiarono doni di rispetto.\nI doni scambiati furono in realt\u00e0 presagi di sventura, in quanto entrambi saranno collegati agli episodi che narrano della loro morte: la spada, regalo di Ettore, sar\u00e0 quella con cui Aiace si uccider\u00e0; la cintura, (regalo dell'acheo) sar\u00e0 quella con cui il troiano verr\u00e0 trascinato per il campo dopo la sua morte. Secondo un'altra versione Ettore voleva scontrarsi direttamente con Achille capendo che lo scontro fra i due era inevitabile, ma l'eroe greco ancora infuriato con Agamennone perch\u00e9 gli aveva sottratto il suo bottino di guerra (presa solo per compassione e per esaudire il desiderio di Patroclo), Briseide, rifer\u00ec che si era ritirato dalla guerra e solo allora Ettore scelse Aiace come sfidante.\nIgino differisce da Omero, fornendo una versione magica dello scambio dei doni dopo il duello. Per il mitografo \u00e8 come se oltre all'oggetto in s\u00e9 ci fosse anche la volont\u00e0, l'odio della persona che regala l'oggetto., infatti la sorte dei due sar\u00e0 collegata proprio a quei doni. In seguito, in epoca moderna \u00e8 stato discusso, soprattutto da Frazer, della \"prova del valore\" fra Achei ed Ettore, ma come affermano Carriere e Massonie non essendoci stato di fatto un vincitore il valore non \u00e8 stato provato appieno. Aiace in seguito parl\u00f2 con Odisseo della sfida, affermando che anche se il re di Itaca e molti altri eroi avevano paura di Ettore, perch\u00e9 portava scompiglio quando scendeva in battaglia, quasi come se un dio lo affiancasse nella lotta, lui nella sfida non aveva perso. Tuttavia i suoi compagni in seguito gli ricordarono che nello scontro Ettore non aveva riportato neanche una piccola ferita.\nContro Nestore e Teucro.\nIl prode guerriero nella battaglia successiva stava per uccidere l'anziano Nestore; Diomede, suo alleato, cerc\u00f2 allora di convincere Odisseo ad unirsi con lui contro il troiano, ma la risposta fu la sua fuga. Il greco da solo part\u00ec al soccorso dell'amico che si ritrova appiedato, perse infatti il suo cavallo per via di una freccia. Nestore sal\u00ec sul carro e i due affrontarono a viso aperto il nemico. Una lancia venne scagliata dall'infallibile Diomede in direzione di Ettore, lui riusc\u00ec a schivarla, non altrettanto fece il suo cocchiere, Eniopeo, figlio di Tebeo che morto cadde dal carro. Zeus intervenne per salvare Diomede, che si era distinto per coraggio alzando nebbia nel campo di battaglia. Egli era titubante nell'abbandonare la sfida, perch\u00e9 non voleva che Ettore potesse vantarsi del fatto che egli avesse avuto paura di lui, alla fine convinto da Nestore, si ritir\u00f2 resistendo a fatica alle offese del nemico, e solo grazie ai tuoni di Zeus.\nUn altro avversario, con cui il principe troiano si ritrov\u00f2 a combattere pi\u00f9 volte, fu il formidabile Teucro, egli ad ogni freccia che scagliava un nemico cadeva morto sul campo. Nel primo scontro fra i due, di nuovo i rapidi riflessi di Ettore gli salvarono la vita, la saetta mortale indirizzata verso di lui colp\u00ec invece Gorgitione, suo fratellastro. Un'altra freccia scocc\u00f2 dall'arco e anche questa volta per volere divino il nemico sbagli\u00f2 mira, uccidendo invece Archeptolemo, il nuovo cocchiere del troiano, sostituito subito da Cebrione, altro fratellastro. Ettore scese dal carro, andando verso il suo nemico che nel frattempo si stava preparando a saettare l'ennesima freccia. L'arco fu teso al massimo, ma prima che potesse scoccare la punta acuminata il figlio di Priamo recise la corda dell'arco e l'arma divenne inutilizzabile. Il troiano, approfittando del momento favorevole, riusc\u00ec a ferire Teucro e solo il fratello di lui, Aiace, e l'intervento di altri eroi salvarono l'abile acheo da morte certa.\nContro Diomede e Ulisse.\nEttore elabor\u00f2 un piano, cercando di reclutare sotto pagamento qualche seguace, rispose all'appello tale Dolone.\nSubito si diresse verso l'accampamento nemico dove fu vittima di un arguto piano del re di Itaca. Dolone venne fatto prigioniero e ucciso, segnando il fallimento dell'impresa affidatagli da Ettore\nGiorni dopo in un'altra battaglia fra Danai e Troiani, Ettore, grazie al consiglio di Zeus, aspett\u00f2 inquieto che Agamennone desse un segno di stanchezza, e, appena riusc\u00ec ad intravedere il re acheo intento ad abbandonare la battaglia, incit\u00f2 i suoi alleati e avanz\u00f2 fra i nemici uccidendo molti di essi: Aseo, Autonoo, Opite, Dolope, Ofeltio e Agelao, Esimno, Oro e Ipponoo caddero privi di vita sul campo di battaglia. Diomede intu\u00ec che l'obiettivo del nemico era raggiungere le navi ed insieme ad Odisseo oppose resistenza, ma quando Ettore li raggiunse, Diomede prov\u00f2 una paura profonda, che estern\u00f2 al re di Itaca.\nEttore attacc\u00f2 Diomede scagliandogli contro la sua lancia ma essa non raggiunse l'obiettivo, come sperato dal principe troiano.\nDiomede reag\u00ec scagliando a sua volta la lancia mirando alla testa e colpendo l'elmo di Ettore che a stento resistette al forte impatto, il troiano barcoll\u00f2, le tenebre scesero sui suoi occhi, mentre il nemico recuper\u00f2 armi e terreno. Ettore preoccupatosi della situazione dopo essersi rialzato sal\u00ec sul carro fuggendo mentre il Tidide lo copriva di insulti. Ettore prefer\u00ec evitare scontri impegnativi dilettandosi contro soldati di minore fattura. Gli fecero notare la presenza di Aiace che stava sterminando i suoi alleati ma il principe troiano decise di non scontrarsi nuovamente contro di lui, ma di girargli intorno.\nL'attacco alle navi.\nGrazie alla figura del difensore di Troia i greci rimasero vicino alle proprie navi in difesa, ma egli voleva attaccarli anche se le condizioni erano sfavorevoli. Ettore incit\u00f2 gli alleati ad attraversare i pericoli, mentre Polidamante cerc\u00f2 di comprendere il suo piano che sembrava portarli a morte certa; a tal proposito chiese un consiglio di guerra, riunendo tutti i vari capi dell'esercito.\nIn quella spedizione l'esercito era diviso in gruppi: nel primo al comando di esso oltre ad Ettore vi era suo fratello Cebrione, di solito suo ultimo cocchiere, nel secondo c'\u00e8 Paride con Alcatoo e Agenore, nel terzo Eleno con Deifobo e Asio, nel quarto Enea con Archeloco e Acamante, uniti per discutere su come sarebbe stato pi\u00f9 saggio agire, ma fra tutti l'unico a disubbidire, mancando con la sua presenza al consiglio fu Asio, desideroso di combattere, che inizi\u00f2 una cruenta battaglia. Tutto l'esercito infine lo segu\u00ec, arrivando sino al campo nemico vicino alla spiaggia, dove avevano retto mura e fortificazioni varie. Le truppe di Ettore videro nel corso della battaglia un presagio in alto nel cielo, e pensando che poteva essere portatore di nefaste notizie dubitarono su come agire, e lo stesso Polidamante chiese all'eroe di ritirarsi. Il principe troiano temendo che le parole del suo amico potessero far titubare il cuore dei soldati, ribatt\u00e9 esortando tutti i troiani a combattere anche a costo della loro vita.\nGrazie alla furia di Sarpedone, figlio di Zeus, Ettore riusc\u00ec a salire per primo sul possente muro, oltrepassato il quale spost\u00f2 un masso enorme, tanto grande che due uomini robusti non avrebbero mai potuto smuovere, permettendo ai suoi alleati di penetrare nel campo nemico.\nEttore guid\u00f2 il suo esercito alle navi, affrontando di nuovo il temibile Teucro; l'eroe troiano scagli\u00f2 la sua lancia sperando di colpirlo, ma la sua arma si conficc\u00f2 nel petto di Anfimaco, un capitano acheo. Il greco scagli\u00f2 la sua lancia ma lo scudo del troiano lo difese.\nSi imbatt\u00e9 in Aiace Telamonio, desideroso di combattere contro di lui. Ettore cercando di colpirlo, scagli\u00f2 la sua arma che si infranse sull'incrocio delle cinghie. Il nemico scagli\u00f2 un grosso macigno, contro cui il troiano, per quanto riusc\u00ec a difendersi, si ritrov\u00f2 disteso a terra dolorante. Glauco ed altri lo portarono al sicuro, ma era ferito gravemente. Ettore, grazie anche all'incoraggiamento fornito dal dio Apollo, guid\u00f2 di nuovo i suoi uomini mentre i nemici al vederlo improvvisamente, come per magia, non avevano pi\u00f9 coraggio. Il principe troiano cerc\u00f2 di evitare Aiace, senza riuscirci, nello scontro scagliarono le loro lance ma entrambi furono lesti ed evitarono la morte; persone a loro care ne pagarono le conseguenze. Il nemico chiese aiuto al fratello, Teucro rivolse la sua mira contro il troiano, tese l'arco che si ruppe per volere dello stesso Zeus. Ettore uccise Schedio e quando inizi\u00f2 a bruciare le navi pose fine alla vita di Perifete, l'ennesimo nemico.\nLo scontro tra Ettore e Patroclo.\nAchille, rimasto neutrale per promessa data in precedenza, scorse da lontano le navi in fiamme, e Patroclo dopo avergli chiesto di poter andare a combattere vestito con le sue armi, part\u00ec a capo dei Mirmidoni, l'esercito del Pelide. Grazie a questo trucco, i Danai riuscirono a prendere di nuovo il controllo della riva. Patroclo fu in grado di attaccare ed uccidere il grande Sarpedone e tanti altri nemici. In un lancio d'impeto Aiace riusc\u00ec a ferire gravemente Ettore, che fu costretto a ritirarsi momentaneamente dalla battaglia per riprendersi.. Il troiano dopo aver ucciso Epigeo, lasci\u00f2 perdere gli altri avversari concentrandosi su Patroclo, che per difendersi scagli\u00f2 una pietra contro di lui. Il principe troiano schiv\u00f2 il colpo mortale e fu il suo terzo cocchiere, Cebrione, a farne le spese. Intorno al suo cadavere combattevano i duellanti come due fiere bestie, e lo scudiero cercava di attaccare Ettore alle gambe. Nella battaglia si alz\u00f2 una nube di polvere che tutto copriva, perdendo di vista Ettore, Patroclo attacc\u00f2 uccidendo molti altri nemici; ma ad un attacco si rivolse senza saperlo contro Apollo, unitosi in precedenza alla battaglia, che si difese con una sola mano. Il colpo all'avversario fu talmente forte da fargli perdere quasi la sanit\u00e0 mentale. Apollo, al colmo dell'ira, colp\u00ec Patroclo alla schiena disarmandolo completamente: egli perse l'elmo, lo scudo, la lancia e la corazza. Indifeso e confuso, venne raggiunto da Euforbo che lo colp\u00ec con la sua lancia tra le scapole ma non ebbe il coraggio di affrontarlo. Ettore sorprese Patroclo mentre cercava di allontanarsi dalla battaglia e con un colpo di lancia lo trapass\u00f2 e lo uccise. Patroclo in procinto di morte ebbe il tempo di sminuire la sua sconfitta da parte dell'eroe troiano (\"Se anche venti guerrieri come te mi assalivano,/tutti perivano qui vinti dalla mia lancia;/ me uccise il destino fatale e il figliuolo di Latona,/ e tra gli uomini Euforbo: tu m'uccidi per terzo.\") e di profetizzare al Ettore la sua morte per mano di Achille.\nLo scontro mortale con Achille.\nGlauco era infastidito dal comportamento di \"Ettore\", che sembrava disinteressarsi della sorte dei compagni. A tali accuse l'eroe troiano ribatt\u00e9, dicendogli che non aveva mai temuto una battaglia, sfidandolo a vedere se in quel giorno si sarebbe comportato da vigliacco o da eroe. Il principe troiano cerc\u00f2 di indossare le armi di Patroclo, le quali in realt\u00e0 appartenevano ad Achille, ma solo l'intervento divino di Zeus ed Ares permise al troiano di combattere con le armi del nemico. La battaglia si fece confusa, i troiani cercavano di prendere il corpo di Patroclo agli Achei, dove Aiace solido era preposto alla sua difesa, uccidendo chi tentava di recuperarne il corpo. Schiv\u00f2 l'ennesimo attacco di Ettore, mentre sul cadavere del povero morto infuriava la strage. Nel corso dei combattimenti, Ettore uccise Schedio, capitano dei Focesi, figlio di Ifito, ma di fronte al contrattacco acheo retrocesse di poco. Automedonte schiv\u00f2 per poco la morte per mano di Ettore, mentre il principe troiano riusc\u00ec a ferire il forte Leito.. Menelao trafisse Pode, il giovane cognato di Ettore, suscitando un dolore immenso nel condottiero troiano: questa uccisione valse comunque a renderlo nuovamente agguerrito. Anche Polidamante reag\u00ec con rinnovato furore, arrivando a ferire gravemente Peneleo. Stanco delle imprese di Ettore, Idomeneo colp\u00ec l'eroe troiano in pieno petto con la lancia, senza riuscire a ferirlo a causa dell'armatura, ma questi rispose scagliandosi addosso la sua asta, che si piant\u00f2 nella mandibola di Cerano, cocchiere di Merione, che cadde morto nella polvere.\nAchille appena saputa della tragica morte dell'amato Patroclo prima pianse, confortandosi con sua madre, e, infuriato, strinse nuova amicizia con Agamennone; infine si diresse verso il suo nemico senz'armi. Il Pelide grazie all'aiuto di sua madre e del dio Efesto, abile forgiatore di armi e armature, ottenne una nuova armatura portata dalle Nereidi, mentre Omero narra che Teti, non volendo aspettare un solo secondo, port\u00f2 di persona l'armatura. L'invincibile guerriero espresse il desiderio di voler uccidere oltre l'assassino del suo \"amante\" anche altri guerrieri, pratica non documentata nella realt\u00e0 dell'epoca, ma vista solo nei miti.\nNel frattempo l'eroe troiano era alle prese con i due Aiaci, cercando di recuperare ancora il corpo di Patroclo per pi\u00f9 volte, ma ogni volta per timore delle armi nemiche desisteva dall'intento. Quasi vi riusc\u00ec spaventando i nemici ma la sera cal\u00f2, Polidamante sugger\u00ec la ritirata, un'idea che disturbava Ettore. L'eroe pensava che il temporeggiare era solo una tattica a favore dei pi\u00f9 ricchi greci, infatti Troia era stanca per il continuo assedio e non aveva pi\u00f9 sostegni economici per sfamare l'esercito. Il suo nuovo discorso incit\u00f2 ogni guerriero a combattere ancora, e per quanto il consiglio potesse apparire per certi versi sbagliato, fu trionfalmente acclamato.\nLa battaglia fra i due eroi si stava avvicinando sempre di pi\u00f9 e gli dei tutti volevano intervenire: Apollo, fra tutti il pi\u00f9 esposto, cerc\u00f2 di coinvolgere Enea, spingendolo a osare il duello con Achille: il Pelide avrebbe facilmente ucciso il suo nemico ma questi fu salvato da Poseidone, che pur essendo divinit\u00e0 protettrice dei Greci apprezzava moltissimo la \"pietas\" di Enea. La furia di Achille invest\u00ec molti eroi vicinissimi al principe troiano, fra cui anche il giovinetto Polidoro, che era suo fratellastro: a quel punto Ettore avanz\u00f2, incontrando il suo nemico di sempre.\nIl figlio di Priamo scagli\u00f2 la sua arma, ma Atena, ormai decisa a difendere il Pelide, con una folata di vento la fece tornare indietro. Achille attacc\u00f2 con la sua asta con furia tremenda, al che nebbia fitta provenne dal campo grazie ad Apollo, e i tre attacchi successivi del figlio di Teti andarono tutti a vuoto, decidendo alla fine di cambiare bersaglio: lo scontro venne rimandato.\nAchille si rituff\u00f2 nei combattimenti, facendo scempio di altri compagni di Ettore e tra le sue vittime vi furono Troo Alastoride, che si era arreso senza neanche tentare la fuga, Deucalione, decapitato di netto con la spada (il midollo schizz\u00f2 dappertutto e il busto giacque disteso in un lago di sangue), e il giovane e valoroso condottiero trace Rigmo; giunto sulle rive dello Scamandro, uccise un altro figlio di Priamo, Licaone, e il forte Asteropeo dei Peoni della Macedonia, i cui corpi furono gettati nel fiume insieme a quelli di molti altri guerrieri. Egli, quindi, costrinse, con la forza del braccio, i Troiani a rifugiarsi dietro alle solide mura della citt\u00e0, grazie anche ad Apollo, che trasformato in Agenore faceva da esca al nemico. L'unico ad essere rimasto fuori dalle mura, infine, era proprio Ettore. Prima che il nemico lo raggiungesse i genitori del troiano si disperarono, soprattutto Priamo, temendo che il guerriero acheo potesse fare scempio del corpo senza vita del figlio.\nEttore aveva il tempo per pensare, voleva riscattare la sua misera figura per aver portato molti compagni alla morte, era cosciente che l'unico modo era sconfiggere un nemico che sapeva essere pi\u00f9 forte di lui. I pensieri si rivolsero quindi alla possibile sconfitta, e ad un modo per evitarla; muginava quindi di offrirgli quanto avrebbe avuto Menelao dalla vittoria su Paride, ma sapeva che ormai era troppo tardi.\nIl figlio di Priamo a vedere il suo avversario in preda ad una furia omicida, si diede alla fuga, velocissimo tanto da non farsi raggiungere dall'inseguitore ma non abbastanza da sfuggirgli. Tre giri completi delle possenti mura fecero i duellanti: ad Ettore fu preclusa la via dell'entrata, ma al contempo gli venne risparmiato il nugolo di frecce che i Greci erano pronti a scoccare, perch\u00e9 rimaneva una preda di Achille.\nAtena scese dall'Olimpo con il permesso di suo padre, raggiunse Achille, lo tranquillizz\u00f2, poi assunse le sembianze di Deifobo, uno dei fratelli pi\u00f9 cari ad Ettore. La dea raggiunse il troiano che si lasci\u00f2 ingannare dal falso aspetto, decise quindi di andare a scontrarsi con il nemico a viso aperto. Il figlio di Priamo cerc\u00f2 di trovare un accordo sulla sepoltura dello sconfitto, ma il pelide rispose che i leoni non trattavano con gli agnelli.\nIl primo attacco lo rivolse l'acheo, la sua lancia grazie all'agilit\u00e0 del troiano manc\u00f2 il bersaglio. Il pastore di genti sferr\u00f2 il suo attacco e il Pelide si difese con lo scudo, nel frattempo, non vista, Atena raccoglieva la lancia di Achille riconsegnandola al guerriero acheo. Ettore chiam\u00f2 Deifobo che non accorse, comprese l'inganno ma comunque estrasse la spada iniziando l'ultimo scontro fra i due. Il greco con la sua asta osserv\u00f2 con attenzione il corpo del nemico, l'armatura che indossava la conosceva bene perch\u00e9 era la sua. Achille dopo aver trovato il punto scoperto del nemico, situato vicino al collo, lesto colp\u00ec con tutta la sua forza, vendicando la morte dell'amico Patroclo. Il troiano, in punto di morte, ancora pregava il nemico di lasciare le sue spoglie ai parenti ma l'acheo non promise. Secondo una versione minore Ettore non trov\u00f2 la morte contro Achille, ma la sua fine giunse per mano di Pentesilea, regina del popolo delle amazzoni, che per la maggior parte degli autori \u00e8 invece alleata dei Troiani.\nDopo la morte.\nAppena Ettore mor\u00ec, tutti i nemici si avvicinarono, rimanendo colpiti dal suo aspetto imponente e minaccioso che manteneva anche da morto. A turno ognuno di loro lo colp\u00ec senza ritegno. Achille non mostr\u00f2 piet\u00e0 o rispetto per il corpo del rivale, for\u00f2 i tendini e lo leg\u00f2 con la sua cintura, regalo di Aiace, al carro. Sal\u00ec su di esso, scocc\u00f2 la frusta sui suoi cavalli, trascinando Ettore per tutto il campo. I genitori del morto guardavano lo spettacolo e gridavano, mentre la moglie fu raggiunta dalla terribile notizia mentre attendeva fiduciosa il marito nella sua casa e gli stava preparando un bagno caldo. In seguito il figlio di Teti non si ritenne soddisfatto, meditava infatti ancora su quali oltraggi potesse fare al corpo del troiano per onorare Patroclo. Decise di nuovo di effettuare dei giri con il carro attorno alla tomba dell'amico, rispettando un rituale, usanza tipica del suo popolo, anche se la sorte era la stessa di quella riservata ai re sacri dell'epoca.\nApollo stesso chiese al padre, sommo Zeus, che il cadavere di Ettore venisse restituito al suo popolo, poich\u00e9 un morto non poteva pregare e accanirsi sui defunti era ritenuta oltraggio agli dei. Priamo, grazie all'aiuto di Ermes, il messaggero degli dei, riusc\u00ec ad arrivare all'accampamento nemico e a parlare con Achille. Pianse, gli baci\u00f2 le ginocchia e lo supplic\u00f2, alla fine ottenne il corpo come voleva, anche se altri autori invece raccontano che Priamo offr\u00ec doni molto preziosi per convincere Achille a cambiare idea, e che le parole da sole non bastarono. Il corpo rimase nascosto agli occhi del padre perch\u00e9, se l'avesse visto in quelle condizioni, avrebbe potuto attaccare Achille e rimanere ucciso.\nFurono successivamente indette delle gare: era infatti usanza tipica dell'epoca il festeggiare con dei giochi la morte di personaggi illustri. Nel caso di Ettore i festeggiamenti durarono nove giorni, durante i quali ci furono frastuoni orrendi al punto da far cadere dal cielo qualunque uccello volasse. Il corteo funebre fu aperto da Andromaca, Ecuba ed Elena. Il corpo, secondo una delle tante versioni, fu seppellito per ordine di Apollo in una citt\u00e0 greca tenuta nascosta. Ecuba dapprima cerc\u00f2 lo scudo del figlio, per recuperare la memoria di Ettore insieme alla sua immagine, grazie al sudore ivi impresso. In realt\u00e0, il sudore sullo scudo non viene mai menzionato da Omero in riferimento ad Ettore, ma solo ad Aiace durante il combattimento sostenuto fra i due. Secondo una versione, quando Ecuba venne catturata dagli Achei divor\u00f2 le ceneri di suo figlio, che aveva nascosto in seno, per vietare possibili nuovi oltraggi Sulla tomba dell'eroe vennero trovati lacrime e pochi capelli bianchi, in seguito si diffuse nella gente del luogo una sorta di leggenda: si voleva infatti che il fantasma di Andromaca facesse sovente visita alla tomba del marito.\nEttore fu il guerriero troiano che pi\u00f9 di chiunque altro si distinse in guerra, arrivando ad uccidere 32 eroi fra gli 88 totali uccisi dall'esercito di Troia. Meglio di lui fecero Achille ed Enea che, insieme, riuscirono l'uno, il figlio di Teti, ad uccidere 84 nemici, l'altro, il figlio di Venere o Afrodite, ad annientare in tutto 69 eroi tra achei nella guerra di Troia, e italici nella guerra del Lazio, come detto nell\"Eneide\". Un ultimo eroe che uccise tantissimi Troiani nell\"Eneide\" fu Turno, il re dei Rutuli e figlio di Dauno, eroe italico, e della ninfa Venilia, anch'egli semidio, che fece un eccidio dei compagni di Enea arrivando ad uccidere da solo ben 48 nemici.\nEttore nella letteratura moderna.\nIl mito di Ettore ha colpito la fantasia di molti autori nei secoli successivi, Dante riprese il suo mito pi\u00f9 volte nella stesura delle sue opere. Nella Divina Commedia Dante lo rappresenta in compagnia di Enea ponendoli tra gli spiriti magni del limbo perch\u00e9 non avevano ricevuto il battesimo. Il nome di Ettore far\u00e0 la ricomparsa nel \"Paradiso\" dove durante il volo dell'ipotetica aquila sorvoler\u00e0 la tomba dell'eroe, ma il nome di Ettore sar\u00e0 presente anche in altre opere del poeta, dove sar\u00e0 ricordato sempre in coppia con Enea.\nWilliam Shakespeare nella sua opera \"Troilo e Cressida\", prendendo spunto in parte anche dal lavoro svolto in precedenza da altri autori, aveva ripreso la storia di Troia prima che scoppiasse la guerra, e ritroviamo Ettore alle prese nel tentativo di distogliere il fratello da Elena. La storia percorre l'intera guerra fino nell'ultimo atto, il quinto, dove Ettore stanco della guerra quando fa riposare la sua spada viene affrontato inerme da Achille e ucciso.\nUgo Foscolo ricorda nella sua opera la figura di Ettore, erigendolo ad esempio di patriottismo, affermando che chiunque abbia cara la propria terra pianger\u00e0 ricordando la sua storia.\nAnche compositori rimasero affascinati dalle vicende di Ettore, il francese Hector Berlioz si appassion\u00f2 prima alle vicende narrate da Virgilio, e poi a quelle raccontate da Shakespeare, finendo per comporre la sua pi\u00f9 grande opera. Ettore nella sua creazione sar\u00e0 elargitore di saggi consigli al suo amico Enea, che alla fine verr\u00e0 convinto a lasciare Troia e a recarsi in Italia per creare un nuovo impero.\nRiferimenti storici.\nNon vi sono prove scritte che possono dimostrare l'esistenza di Ettore, anche se il suo mito ancora oggi \u00e8 oggetto di discussione.\nL'archeologo Schliemann, nelle sue ricerche, trov\u00f2 quello che potrebbe essere definito l'altare dove Ettore offriva i suoi sacrifici al sommo Zeus. Manfred Korfmann insieme a colleghi tedeschi riusc\u00ec a trovare una sorgente sotterranea vicino alle mura di Troia, proprio il luogo in cui secondo Omero il personaggio trov\u00f2 la morte.\nAnche usanze tipiche degli abitanti della Tessaglia, come quella mostrata da Achille nel trascinare, con un certo rituale il corpo straziato dell'eroe troiano, sono riportate da fonti di autorevole fattura.\nAspetto e carattere.\nIl principe troiano era un uomo di cuore, compassionevole e valoroso, ma anche in grado di onorare i nemici. Durante i periodi di tregua amava stare in compagnia: si ricordano in particolare le sue allegre libagioni insieme al giovane cognato Pode.\nDa moltissimi autori Ettore viene considerato come l'eroe per eccellenza, che bench\u00e9 sprovvisto di poteri sovrannaturali e inviso a molti d\u00e8i combatteva con fierezza avversari temibili, nel suo essere semplicemente uomo, anche se discendente di Zeus.\nEttore anche se pieno di coraggio a volte indietreggiava di fronte al nemico, doveva essere spronato, quasi dimenticasse di avere il coraggio, come fece Sarpedonte rivolgendosi direttamente all'amico,; ma nei suoi pensieri c'erano sempre la moglie e il figlio, aveva una famiglia che amava da cui tornare. Il figlio di Priamo non reagiva mai a parole agli sproni ma con i fatti, alle richieste di aiuto lui rispondeva lottando per cento soldati.\nAnche se spesso non rispondeva alle domande che gli si ponevano durante le battaglie, Ettore era abilissimo con le parole; solo le usava quando la situazione era calma e battaglie non si palesavano innanzi.\nIl principe troiano all'inizio era contrario alla guerra (consigli\u00f2 la restituzione di Elena al marito) ma una volta iniziata combatt\u00e9 senza esitazioni, tanto che neg\u00f2 alla cara moglie il suo desiderio: quello di abbandonare la battaglia per starle accanto. Il motivo di tale rifiuto era la vergogna di cui si sarebbe coperto se si fosse comportato da disertore, una vergogna che l'avrebbe ucciso, nella sua qualit\u00e0 di principe ereditario. In ogni battaglia a cui partecipava dava sempre grande rispetto al nemico che sapeva fronteggiarlo e al tempo stesso combatteva quasi come se non gli importasse della vita, ma pi\u00f9 che cercare fama eterna, lui fuggiva dal timore di essere chiamato codardo. Ettore era ben conscio di essere un modello a cui i troiani si ispiravano e non aveva modestia nell'ammettere che era famoso fra la sua gente.\nRaramente nei testi si parla dell'aspetto di Ettore: era imponente quasi fosse un gigante, infatti uno dei suoi tanti appellativi derivava da una delle citt\u00e0 dove vivevano tali creature. Inoltre aveva i capelli di color nero, tipico per la sua popolazione Agile e veloce, schivava ogni lancia sferrata contro di lui e riusciva a non farsi raggiungere da Achille nella corsa.\nUna descrizione del principe troiano la ritroviamo in Strauss dove asserisce, secondo i dati da lui raccolti, che avesse una capigliatura fluente; i capelli li portava lunghi sulla nuca e corti sulla fronte, forse aveva una coda di cavallo, ed era sbarbato; inoltre indossava un gonnellino e orecchini d'oro.\nCritiche al personaggio.\nLe critiche rivolte alla figura di Ettore sono per la maggioranza esposte nell\"Iliade\" stessa. I nemici, anche attribuendogli fama di guerriero, affermavano che era sempre aiutato da divinit\u00e0 che scendevano con lui in campo, come nel caso di Ares, ma ancora peggio di lui faceva Zeus che gli perdonava ogni possibile offesa al popolo degli Achei, essi che potevano vantarsi di avere origine divine.\nAppariva agli occhi dei nemici come una persona tanto superba da non tenere in conto neanche gli dei. Nel corso dell\"Iliade\" Ettore, come sottolinea Omero, incorrer\u00e0 a false promesse a cui obietta la critica, evidenziando che la promessa non era stata infranta per demerito suo.\nIl rapporto con Paride.\nAnche se Paride era suo fratello, Ettore per la salvezza dell'onore della famiglia e del suo regno non esitava a sguainare la spada contro di lui minacciando di ucciderlo; Paride dal canto suo accoglieva ogni critica da parte del fratello, affermando che il suo cuore \u00e8 sempre tagliente come una spada. Nonostante questo, Ettore appoggi\u00f2 suo fratello in numerose decisioni.\nIl rapporto con Andromaca.\nFra i due sposi vi era rispetto e la moglie cercava di essere utile al marito per quanto poteva, indicandogli, ad esempio, un possibile punto debole delle mura di Troia.\nAndromaca, durante la guerra, non riusciva a resistere alla mancanza di notizie dal campo di battaglia; appena seppe di una delle vittorie da parte degli Achei, cerc\u00f2 di raggiungere il marito sperando di vederlo ancora in vita. La donna aveva perso gran parte della sua famiglia per colpa di Achille e non voleva perdere anche l'amato, che considerava non solo marito ma anche fratello e padre. Ettore espresse tutto il suo amore quando nel sesto libro and\u00f2 a trovarla: in quell'occasione chiaramente afferm\u00f2 che pi\u00f9 delle sorti della citt\u00e0, o dei suoi genitori o della gente tutta, ed anche della sua stessa vita, pi\u00f9 di tutto gli interessava il destino della sua sposa.\nEttore torn\u00f2 da Andromaca durante una pausa, dopo aver seguito il consiglio di Eleno che, dotato di facolt\u00e0 divinatorie, gli aveva consigliato di compattare le file dei combattenti e lui solo rientrare in citt\u00e0 per predisporre un sacrificio alla Dea Atena. Dopo aver chiesto alla madre Ecuba di offrire un dono alla divinit\u00e0, approfitt\u00f2 della breve pausa per incontrare Andromaca, salita sulla torre pi\u00f9 alta delle porte Scee per seguire le sorti dello scontro. La moglie lo preg\u00f2 di non scontrarsi con Achille, poich\u00e9 questi le aveva gi\u00e0 ucciso il padre e i suoi sette fratelli. Ma Ettore, eroe coraggioso, rifiut\u00f2 con tristezza le suppliche di Andromaca, perch\u00e9 lottare era il suo dovere, nonostante l'incombente pericolo della morte.\nEttore nelle arti figurative.\nEttore viene rappresentato spesso nell'arte antica nelle scene che lo hanno reso celebre nell\"Iliade\", ad esempio lo si osserva nel vaso Fran\u00e7ois da Vulci, o il celebre duello con Achille lo si trova raffigurato su moltissimi oggetti dell'epoca come ceramiche datate intorno al V secolo a.C., urne e vasi etruschi, e persino in sarcofagi romani. Dei molti dipinti che lo raffigurano quasi mai vi era un'opera dedicata interamente a lui, ma veniva sempre dipinto con altri eroi a fargli compagnia. Si racconta che Polignoto nella lesche di Delfi fu il primo a dedicargli un'opera figurativa, in cui Pausania vedeva un grande dolore.\nL'immagine dell'eroe troiano la si ritrova anche nell'Arca di Cipselo ormai perduta, in tante miniature dell\"Iliade\" ambrosiana e la sua figura \u00e8 stata trattata anche su antiche monete di Troia. Nella Domus Aurea, residenza voluta da Nerone, l'imperatore romano, fu costruita una sala dedicata ad Ettore e Andromaca, come riportano storici dell'epoca che assistettero alla costruzione dell'opera come Plinio il Vecchio e successivamente Svetonio.\nNella letteratura medioevale Ettore grazie al racconto dell\"Iliade\" verr\u00e0 idealizzato alla stregua di un cavaliere perfetto, a cui tutti devono ispirarsi, come viene raccontato nel ciclo poetico \"Scenes from the fall of Troy\" del 1858. In seguito si ritrova il figlio di Priamo ovunque, in sculture come quelle di Antonio Canova e Bertel Thorvaldsen, nella danza grazie a Werner Egk nel 1948 e Peter von Winter nel 1962, nella musica grazie all'Hektor-Trilogie di Andreas Meyer-Laubercon nel 1963. Anche nelle carte da gioco ritroviamo la figura di Ettore, a cui si ispira il \"jack\" di quadri. In tempi moderni l'amore fra Ettore e Andromaca \u00e8 stato ritratto anche in opere metafisiche con Giorgio de Chirico, rivisitato dall'artista in chiave moderna, sia in quadri sia in statue.\nCulto.\nLa tradizione narra che le sue ossa siano state trasferite nella rocca tebana per ordine di un oracolo; da qui il suo culto si diffuse in varie citt\u00e0, fra tutte Tebe e Troia.\nStrabone invece scrive di un bosco consacrato al principe troiano.\nApprofondimenti.\nIl rapporto con il figlio di Teti.\nAchille aveva una grande stima di Ettore, conoscendo pi\u00f9 l'abilit\u00e0 del guerriero che il suo mite carattere: infatti durante lo scorrere dell\"Iliade\" quando pens\u00f2 di essere giunto di fronte alla morte per cause estranee alla guerra, si rammaric\u00f2 di non essere stato ucciso dal nemico. Lo scontro fra i due venne sfiorato diverse volte: la prima quando Ettore sfid\u00f2 l'avversario pi\u00f9 forte, la seconda quando il figlio di Priamo si trov\u00f2 di fronte Patroclo. Altre storie vengono raccontate sui loro incontri, e sui motivi per cui il duello veniva rimandato, fra cui quella dove il saggio Eleno fer\u00ec alla mano l'eroe greco con una freccia, scoccata da un arco di Apollo e guidata dalla mano di Zeus.\nSecondo alcune versioni del mito, il figlio di Teti stava per tradire i greci e consegnare il campo ad Ettore. Questo perch\u00e9 il troiano aveva posto tale condizione per acconsentire al suo matrimonio con Polissena, ma sapendo che se non riusciva nell'intento avrebbe dovuto uccidere i suoi parenti, rinunci\u00f2.\nI cocchieri di Ettore.\nEttore nel corso della guerra ebbe tre aurighi, tutti uccisi allo stesso modo: un nemico, sempre diverso, sferrava un attacco con la propria arma di cui \u00e8 maestro, il troiano agile schivava ogni volta l'attacco ed ogni volta il nemico colpiva il suo cocchiere. I nomi degli aurighi erano:\nL'utilit\u00e0 di un cocchiere era evidente: un guerriero non riusciva a prendere la mira per scagliare la propria arma e a guidare allo stesso tempo, inoltre anche la possibilit\u00e0 di schivare gli attacchi era ridotta per la concentrazione necessaria. Ettore dal canto suo quando combatteva pensava soltanto al nemico, tanto che in un'occasione a discapito dell'epiteto (domatore di cavalli, usato nell\"Iliade\"), il suo cocchiere gli dovette prendere le mani e stringere le redini di un cavallo. Dopo la morte dell'ultimo cocchiere Ettore non ne ebbe altri, anche per via del poco tempo rimastogli, infatti affront\u00f2 Achille a piedi e non sul carro com'era solito fare.\nI cavalli del principe troiano.\nNell\"Iliade\" vengono nominati i cavalli di Ettore:\nPodargo, Xanto, Aitone e Lampo, dove alla stregua di uomini il principe troiano parlava con loro volendoli spronare a dare il meglio, contro i forti Nestore e Diomede.\nDubbia \u00e8 l'esattezza di questo elenco, in quanto una quadriga non \u00e8 un elemento consueto negli scritti dell\"Iliade\" e soprattutto i verbi successivi sono riferiti in forma duale. In realt\u00e0 le quadrighe erano presenti nell'esercito nemico e probabilmente Ettore voleva, come successe anche in seguito, paragonarsi agli Achei rubando armi e tecniche nemiche.\nIl rapporto con gli d\u00e8i.\nCome sempre quando si parla di mitologia greca le divinit\u00e0 sono artefici del destino degli umani e talvolta si schierano a favore di eserciti o di uomini. Solevano talvolta assistere da vicino alle sfide che pi\u00f9 gradivano.\nEttore nell\"Iliade\".\nIl pastore di popoli appare per la prima volta nel libro II alla testa dell'esercito troiano. Famoso \u00e8 il suo addio alla moglie e al figlio nel libro VI, uno dei pi\u00f9 tristi e commoventi della storia. A lui Omero dedica il titolo di vari capitoli del suo poema:\nL\"Iliade\" stessa si conclude con il verso 804 del libro XXIV ancora nominandolo.\nGreci e Achei.\nNell\"Iliade\" gli assedianti di Troia vengono detti Achei, Danai o Argivi, e Acaia la zona da essi occupata. Le denominazioni omeriche sono tutte riconducibili all'area peloponnesiaca e, conformemente alla tradizione degli etnonimi riferiti al popolo greco, sembrano lasciare fuori l'Attica. Come sottolineato da Tucidide, inesistente era la stessa concezione unitaria del popolo greco, cos\u00ec come il conseguente dualismo con i barbari. Queste categorie culturali, e le relative contrapposizioni, si affermeranno in epoche successive, rimanendo sempre estranee al mondo omerico.\nSempre in epoca successiva vennero poi distinte le denominazioni di Achei e Argivi, a cui corrisposero ben determinate regioni della Grecia mentre si and\u00f2 ad affermare l'etnonimo di \"Elleni\" (\"H\u00e9llenes\") insieme al relativo toponimo \"Ellade\" (\"Hell\u00e1s\"). Queste due denominazioni, inizialmente pertinenti a un popolo e a un'area della Tessaglia meridionale, finiranno infatti col tempo per riferirsi all'intero mondo greco, secondo un processo di generalizzazione che appare probabilmente gi\u00e0 compiuto nel VII secolo a.C. se Esiodo poteva dire \u00ab [...] dove una volta gli Achei/[...]una vasta armata raccolsero,/dall'Ellade sacra contro Troia dalle belle donne\u00bb. Quindi anche l'estraneit\u00e0 alla poesia omerica della generalizzazione panellenica del termine \"Ellade\" va tenuta ben presente ad evitare confusione.\nIl toponimo Acaia pu\u00f2 essere specificatamente riferito ad una regione del Peloponneso settentrionale e a un'area della Tessaglia sud-orientale, la cosiddetta \"Acaia Ftiotide\". Ben altro significato assumer\u00e0 poi in epoca imperiale con la costituzione della provincia romana di Acaia."}
{"id": "672707", "revid": "121918197", "url": "https://it.wikipedia.org/wiki?curid=672707", "title": "Pierre Assouline", "text": "Ha pubblicato una ventina di libri, tra cui molte biografie; ha contribuito a numerosi articoli e trasmissioni radiofoniche.\nHa collaborato alla rivista \"Lire\" in qualit\u00e0 di direttore di redazione, e a \"Le Nouvel Observateur\"; \u00e8 cronista per \"Le Monde 2\", supplemento del quotidiano \"Le Monde\", sul cui sito tiene anche il blog \"La R\u00e9publique des livres\" nonch\u00e9 critico per \"Le Nouvel Observateur\". Pubblica, inoltre, con regolarit\u00e0 sulle riviste \"L'Histoire\" e \"Le Nouveau Magazine Litt\u00e9raire\".\nBiografia.\nNato a Casablanca da famiglia ebraica marocchina, dopo aver passato l'infanzia in Marocco, raggiunge la Francia per frequentare il Lyc\u00e9e Janson-de-Sailly di Parigi, per poi studiare all'Universit\u00e0 di Nanterre (Paris X), e all'Institut National des Langues et Civilisations Orientales e diventare giornalista.\nDopo aver lavorato per diverse agenzie di stampa (Apei, Asa Press, Fotolib) \u00e8 entrato al \"Quotidien de Paris\" (1976-1978), poi a \"France Soir\" (1979-1983), mentre insegnava al Centre de perfectionnement des journalistes e collaborava alla rivista \"L'Histoire\" (1979).\nA met\u00e0 degli anni ottanta si \u00e8 dedicato a scrivere libri di storia contemporanea, soprattutto d'ambito letterario e artistico, ricostruendo la storia di diversi francesi eccellenti con biografie di successo. Ha fatto quindi parte della rivista \"Lire\" (dal 1985), diventando direttore di redazione nel 1993.\nSuoi programmi radio sono stati in onda su France Inter (1986-1990), RTL (1990-1999) e con una certa regolarit\u00e0 su France Culture.\n\u00c8 incaricato a tenere conferenze e corsi all'Institut d'\u00e9tudes politiques di Parigi, per gli studenti del primo anno della scuola di giornalismo.\nNel settembre 2008, ha subito una condanna per diffamazione verso Maria Kodama (vedova di Jorge Luis Borges) per aver affermato senza prove che il suo matrimonio con lo scrittore argentino non poteva ritenersi valido e che il testamento era stato manipolato.\n\u00c8 membro del comitato culturale di Artcurial, galleria d'arte con vendite all'asta. Nel 2007 gli \u00e8 stato assegnato il Prix de la langue fran\u00e7aise. Ha anche collaborato a qualche film, come produttore o sceneggiatore."}
{"id": "672709", "revid": "93556", "url": "https://it.wikipedia.org/wiki?curid=672709", "title": "Gianuario Carta", "text": "Biografia.\nLaureato in giurisprudenza all'Universit\u00e0 Cattolica di Milano, svolge la professione di avvocato ed \u00e8 stato presidente dell'ordine degli avvocati del foro di Nuoro e della Sardegna.\nHa militato fin da giovanissimo nei movimenti cattolici, aderendo poi alla Democrazia Cristiana e capeggiando il gruppo dei \"Giamburrasca\", che nel 1961 prese la guida del partito in provincia di Nuoro e lo elesse alla carica di segretario provinciale.\nNel 1965 venne eletto consigliere regionale della Sardegna, carica dalla quale si dimise nel novembre del 1967 per candidarsi alla Camera dei deputati.\n\u00c8 stato quindi deputato della Repubblica per quattro legislature (dal maggio del 1968 al giugno del 1983), quando fu eletto senatore della Repubblica nel collegio di Nuoro per la IX legislatura, carica che ha conservato anche nella X legislatura.\nDal 1973 al 1981 fu presidente della Federazione Italiana Pentathlon Moderno.\nNel 1992, costretto da esigenze di ricambio generazionale a lasciare il laticlavio senatoriale, si ricandid\u00f2 alla Camera dei deputati dove, pur sfiorando le diecimila preferenze, non fu rieletto.\nHa ricoperto anche numerosi incarichi parlamentari e di governo. \u00c8 stato sottosegretario di stato al ministero delle finanze nel IV governo Rumor, sottosegretario alla presidenza del consiglio dei ministri nel V governo Rumor e nel V governo Moro, sottosegretario al Ministero della marina mercantile nel IV governo Moro, sottosegretario al ministero dell'Industria, Commercio e Artigianato nel III governo Andreotti e sottosegretario al ministero del Tesoro nel IV governo Andreotti, partecipando alla compagine governativa ininterrottamente dal 1973 al 1979.\n\u00c8 poi divenuto Ministro della marina mercantile dall'agosto del 1983 al giugno del 1986 durante il primo governo Craxi.\nNel corso della X legislatura \u00e8 stato chiamato a presiedere prima la commissione parlamentare Agricoltura e Foreste Demaniali del Senato e successivamente, a partire dalla sua istituzione, la commissione parlamentare bicamerale d'inchiesta sullo scandalo della filiale della Banca Nazionale del Lavoro (BNL) di Atlanta."}
{"id": "672710", "revid": "633110", "url": "https://it.wikipedia.org/wiki?curid=672710", "title": "Brandenburg", "text": ""}
{"id": "672712", "revid": "1305772", "url": "https://it.wikipedia.org/wiki?curid=672712", "title": "MLP", "text": ""}
{"id": "672714", "revid": "339392", "url": "https://it.wikipedia.org/wiki?curid=672714", "title": "Una pallottola spuntata 33 1/3", "text": ""}
{"id": "672715", "revid": "599013", "url": "https://it.wikipedia.org/wiki?curid=672715", "title": "Renato Travaglia", "text": "\u00c8 uno dei piloti pi\u00f9 titolati degli anni a cavallo del 2000, vincitore di numerose gare e campionati.\nBiografia.\nInizia la carriera nel 1987 a bordo di un'Opel Corsa. Negli anni successivi corre ancora con Opel, poi con BMW, Ford e Renault. Per parecchi anni, dal 1996 al 2004, corre con auto Peugeot.\nNel 2005 corre con una Renault Clio s1600, laureandosi Campione europeo Rally. Nel 2006 approda alla Ralliart Italia e disputa il campionato italiano rally a bordo di una Mitsubishi Lancer Evo IX Gr.N, vincendo 2 gare e piazzandosi 4\u00ba nella classifica finale.\nNel 2007 dopo aver concluso al 2\u00ba posto il Rally di San Marino partecipa all'International Rally Challenge e al Campionato Europeo Rally con una Mitsubishi Lancer Evo IX del team Top Run. In seguito alla squalifica per un'irregolarit\u00e0 al Rally di Madera, Travaglia abbandona il team Top Run e decide di proseguire utilizzando la Fiat Grande Punto S2000 del team Trico Motorsport piazzandosi al 5\u00ba posto al Barum Rally e vincendo il Rally di Antibes.\nPer molti anni il suo copilota \u00e8 stato Flavio Zanella. Dopo il 2008 in Abarth nel 2009 rimane fuori dai team ufficiali, e cos\u00ec solo dopo alcune gare da privato di lusso si accasa nel team friulano FriulMotor di Claudio De Cecco, team con il quale conquista una prestigiosa vittoria al rally del Friuli e Alpi Orientali, e la soddisfazione di terminare il Cir al 3\u00ba posto assoluto con 2 vittorie. Nel 2010 concorre nuovamente per il titolo di campione italiano con la Peugeot 207 S2000 della Friulmotor.\nNel 2014 vince il Trofeo Rally Terra (T.R.T.) ed il Campionato Italiano Indipendenti.\nSuo figlio, Aronne Travaglia (1994), corre nella categoria 3000 del campionati SNORE e MORE statunitensi, vincendoli entrambi nel 2015."}
{"id": "672719", "revid": "124123", "url": "https://it.wikipedia.org/wiki?curid=672719", "title": "Paolo Catena", "text": "Per le sue azioni ricevette il soprannome di \"Catena\", ma proprio i metodi da lui usati per prostrare la classe dirigente britannica sarebbero uno dei motivi che portarono nell'arco di alcuni decenni alla fine del dominio romano nell'isola. Fu poi mandato in Egitto, dove si comport\u00f2 con altrettanta durezza. In seguito fu condannato ad essere bruciato vivo per i suoi crimini dall'imperatore Giuliano attorno al 362."}
{"id": "672720", "revid": "287204", "url": "https://it.wikipedia.org/wiki?curid=672720", "title": "Ametama", "text": ""}
{"id": "672721", "revid": "287204", "url": "https://it.wikipedia.org/wiki?curid=672721", "title": "Amemoth", "text": ""}
{"id": "672722", "revid": "287204", "url": "https://it.wikipedia.org/wiki?curid=672722", "title": "Kinococo", "text": ""}
{"id": "672723", "revid": "287204", "url": "https://it.wikipedia.org/wiki?curid=672723", "title": "Kinogassa", "text": ""}
{"id": "672724", "revid": "287204", "url": "https://it.wikipedia.org/wiki?curid=672724", "title": "Namakero", "text": ""}
{"id": "672725", "revid": "287204", "url": "https://it.wikipedia.org/wiki?curid=672725", "title": "Yarukimono", "text": ""}
{"id": "672726", "revid": "287204", "url": "https://it.wikipedia.org/wiki?curid=672726", "title": "Kekking", "text": ""}
{"id": "672727", "revid": "287204", "url": "https://it.wikipedia.org/wiki?curid=672727", "title": "Baphuon", "text": "Il Baphuon \u00e8 un tempio di Angkor in Cambogia. Situato ad Angkor Thom, a nordovest del Bayon, \u00e8 un \"tempio-montagna\" a cinque livelli.\nStoria.\nFu costruito come tempio di stato di Udayadityavarman II a met\u00e0 dell'undicesimo secolo e dedicato al dio indu Shiva nel 1060. Da esso prende il nome lo stile Baphuon.\nIl suo aspetto colp\u00ec profondamente Zhou Daguan, un inviato dell'imperatore Chengzong della dinastia Yuan, che durante la sua visita dal 1296 al 1297 scrisse della \u00abTorre di Bronzo [...] un vero e proprio spettacolo sorprendente, con pi\u00f9 di dieci camere alla base\u00bb che superava in altezza la stessa \"Torre d'Oro\" (il Bayon). Nel tardo quindicesimo secolo, il Baphuon fu convertito a tempio buddista. Una statua di Budda alta 9 metri e lunga 70 metri fu costruita sul lato occidentale del secondo livello, cosa che probabilmente richiese la demolizione della torre che sovrastava per 8 metri e che quindi spiegherebbe oggi la sua assenza. Il tempio fu costruito in arenaria su una base sabbiosa e a causa delle sue immense dimensioni si dimostr\u00f2 presto instabile. Delle grosse porzioni erano probabilmente gi\u00e0 collassate al tempo in cui fu aggiunta la statua di Buddha.\nCaratteristiche.\nSi estende in direzione est-ovest e la base della piramide, rettangolare anzich\u00e9 quadrata come nei templi-montagna precedenti, misura 132\u00a0per\u00a0107\u00a0metri. I cinque livelli hanno la stessa altezza, anche questa caratteristica inusuale nei templi khmer. Il recinto esterno misura 360\u00a0per\u00a0120\u00a0metri, confina a Nord con il Palazzo Reale mentre ad Est il \"gopura\" di entrata ed il muro orientale sono sulla stessa linea della Terrazza degli Elefanti, costruita un secolo e mezzo pi\u00f9 tardi. Dal gopura una strada sopraelevata lunga circa 200\u00a0m, aggiunta successivamente alla costruzione della piramide, porta al tempo. Caratteristici sono anche i bassorilievi, scolpiti su mattonelle disposte una sull'altra sulle mura del tempio a guisa di piastrelle.\nRestauri.\nNel ventesimo secolo la maggior parte del tempio era oramai crollata e i tentativi di restauro si presentavano problematici. Un primo tentativo cominciato nel 1960 fu interrotto dalla salita al potere dei Khmer rossi, e le registrazioni della posizione delle varie pietre andarono perdute.\nIl restauro, ripreso a met\u00e0 degli anni Novanta a cura dell'EFEO e sovvenzionato interamente dal governo francese, \u00e8 costato circa 10 milioni di euro. L'inaugurazione ufficiale del tempio \u00e8 avvenuta il 3 luglio 2011, alla presenza di Sua Maest\u00e0 Norodom Sihamoni e del Primo Ministro francese Fran\u00e7ois Fillon."}
{"id": "672728", "revid": "287204", "url": "https://it.wikipedia.org/wiki?curid=672728", "title": "Tutinin", "text": ""}
{"id": "672729", "revid": "2210568", "url": "https://it.wikipedia.org/wiki?curid=672729", "title": "Battaglia di Fossalta", "text": "La battaglia di Fossalta, svoltasi nel 1249, fu lo scontro tra lo svevo re Enzo e l'esercito del Comune di Bologna.\nLa battaglia.\nIl 25 maggio 1249, nella piccola localit\u00e0 di Fossalta presso le sponde del Torrente Tiepido, avvenne uno scontro storico tra gli schieramenti dei guelfi di Bologna e le forze dei ghibellini di Modena e Cremona e le truppe imperiali di Enzo, Re di Sardegna e Riccardo, vicario imperiale della Marca anconitana e della Romagna, figli naturali dell'imperatore Federico II Hohenstaufen. Nel pomeriggio il giovane re attacc\u00f2 un gruppo di bolognesi intenti a costruire un ponte sul Panaro per farvi passare carri e macchine d'assedio essendo il Ponte di Sant'Ambrogio difeso dai templari modenesi.\nIl grosso delle truppe bolognesi vedendo il massacro delle avanguardie guad\u00f2 il fiume cogliendo le truppe imperiali sui fianchi, a re Enzo non rimase altro da fare se non ordinare la ritirata del grosso delle truppe verso Modena; essendo il torrente Tiepido ingrossato, la cavalleria Ghibellina non riusc\u00ec manovrare fuggendo disordinatamente verso la citt\u00e0.\nIl sovrano rimase con i suoi cavalieri a coprire la ritirata delle truppe.\nDalla furibonda battaglia uscirono vincitori i bolognesi, capeggiati da Filippo degli Ugoni, che non si fecero scappare la succulenta occasione: catturarono Enzo e lo portarono in citt\u00e0, tenendolo come prigioniero (seppur di riguardo) in uno degli edifici che da lui tuttora ne conserva il nome, Palazzo Re Enzo, inoltre uccisero Riccardo. Sotto le insegne guelfe del comune di Bologna, parteciparono alla battaglia anche \"miles\" della Societ\u00e0 d\u2019Armi dei Lombardi, della societ\u00e0 dei Toschi, della societ\u00e0 della Stella e della societ\u00e0 dei Beccai.\nDopo la battaglia i guelfi modenesi tornarono in citt\u00e0 e presero il potere, tra essi vi era il vescovo di Modena Alberto Boschetti.\nNell'ottobre seguente i bolognesi posero l'assedio a Modena che venne difesa dal vescovo il quale riusc\u00ec tramite la mediazione del papa ad ottenere gli accordi di pace nel dicembre 1249.\nLa prigionia di Re Enzo.\nQuella funesta battaglia a Fossalta ad Enzo cost\u00f2 molto cara: non riottenne pi\u00f9 la libert\u00e0, nonostante le ripetute minacce del padre Federico II nei confronti dei bolognesi. Di questo ci rimane l'epistolario diplomatico fra la cancelleria imperiale e Bologna, la quale alle richieste dell'imperatore rispose con orgoglio civico:\nI bolognesi trattarono Enzo molto onorevolmente, consentendogli di ricevere visite, avere servitori e relazioni femminili, non gli concessero per\u00f2 mai di uscire dalle sue stanze. Alla sua morte, nel 1272, gli furono dedicate solenni onoranze funebri e fu seppellito nella Basilica di San Domenico della stessa citt\u00e0 che l'aveva tenuto prigioniero per ventitr\u00e9 lunghi anni."}
{"id": "672730", "revid": "287204", "url": "https://it.wikipedia.org/wiki?curid=672730", "title": "Tekkanin", "text": ""}
{"id": "672732", "revid": "1573940", "url": "https://it.wikipedia.org/wiki?curid=672732", "title": "Nukenin", "text": " "}
{"id": "672738", "revid": "47767", "url": "https://it.wikipedia.org/wiki?curid=672738", "title": "Federico II Hohenstaufen", "text": ""}
{"id": "672739", "revid": "244158", "url": "https://it.wikipedia.org/wiki?curid=672739", "title": "Olivier Adam", "text": "Nel 2004 ha ottenuto il \" Premio Goncourt de la nouvelle\" (riconoscimento letterario a margine del \"Premio Goncourt\") per la raccolta di racconti \"Il lungo inverno\" (\"Passer l'hiver\").\nNel 2005 il suo romanzo \"Scogliera\" (titolo originale \"Falaises\") \u00e8 stato tra i finalisti dei premi \"Goncourt\" e \"M\u00e9dicis\".\nIl suo primo romanzo, \"Io sto bene\" (\"Je vais bien, ne t'en fais pas)\", pubblicato nel 2000, \u00e8 stato adattato per il cinema da Philippe Lioret (Adam ha partecipato alla stesura della sceneggiatura) e il film omonimo, diretto dallo stesso Lioret e uscito nel 2006, ha riscosso grande successo in Francia e ottenuto vari premi, tra cui due C\u00e9sar nel 2007."}
{"id": "672745", "revid": "287204", "url": "https://it.wikipedia.org/wiki?curid=672745", "title": "Gonyonyo", "text": ""}
{"id": "672748", "revid": "287204", "url": "https://it.wikipedia.org/wiki?curid=672748", "title": "Dogohmb", "text": ""}
{"id": "672750", "revid": "287204", "url": "https://it.wikipedia.org/wiki?curid=672750", "title": "Alfredo Cappellini", "text": "Biografia.\nUsc\u00ec nel 1848 dalla Reale Scuola di Marina di Genova, in cui era entrato nel 1842, con il grado di guardiamarina.\nNel periodo da allievo aveva preso parte nel 1846 e 1847 a due campagne di istruzioni sull\"Aurora\".\nNel 1848 fece la campagna di guerra nel Mare Adriatico sulla corvetta \"Aquila\", nel 1855-56 nella campagna di Crimea sulla corvetta Governolo.\nNel 1860 con il grado di tenente di vascello pass\u00f2 al comando della cannoniera \"Curtatone\" del Governo provvisorio della Toscana, ed ebbe quindi di nuovo il comando della \"cannoniera Veloce\", con la quale fu all'assedio di Gaeta nel 1861 partecipando al blocco e il 22 gennaio 1861, al bombardamento della batteria francese detta Torrion ai piedi del monte Orlando. Ebbe la medaglia d'argento e la promozione a capitano di fregata di 2\u00aa classe e assunse il comando della fregata \"Archimede\".\nNella Campagna del 1866, promosso capitano di fregata di 1\u00aa classe, ebbe ai suoi ordini la cannoniera corazzata \"Palestro\". Nell'attacco dell'isola di Lissa, il 18 luglio 1866 batt\u00e9 le fortificazioni di ponente del porto di San Giorgio.\nIl 20 luglio 1866, nello scontro con la squadra austriaca, Cappellini si trov\u00f2 con la sua nave in linea di fila tra la \"Re d'Italia\" a prora e la \"San Martino\" a poppa, e con esse dovette sostenere il fuoco di sette corazzate nemiche. Nella breve e violenta lotta fu costretto ad allontanarsi dalla mischia per tentare di spegnere l'incendio scoppiato a bordo. Inutili furono i tentativi di domare il fuoco, che dur\u00f2 alcune ore, nel pomeriggio la nave salt\u00f2 in aria per lo scoppio delle polveri. Si diffuse la leggenda del suicidio di massa e si diffuse e radic\u00f2 nella coscienza popolare, per la morte del Comandante con tutto l'equipaggio compreso lo stato maggiore.\nAlla sua memoria furono dedicati due sommergibili. Il primo prest\u00f2 servizio nella Regia Marina durante la seconda guerra mondiale, mentre il secondo, proveniente dalla United States Navy, prest\u00f2 servizio nella Marina Militare nel dopoguerra, dal 5 marzo 1966 fino al 1\u00ba novembre 1977. Venne posto in disarmo il successivo 5 dicembre con la radiazione dal Registro Navale Italiano. Ad Alfredo Cappellini \u00e8, inoltre, intitolato l'istituto tecnico nautico di Livorno.\nSuo fratello Giuseppe fu un architetto di primo piano nella Livorno dell'Ottocento."}
{"id": "672752", "revid": "287204", "url": "https://it.wikipedia.org/wiki?curid=672752", "title": "Bakuong", "text": ""}
{"id": "672753", "revid": "19314191", "url": "https://it.wikipedia.org/wiki?curid=672753", "title": "Hispania", "text": ""}
{"id": "672756", "revid": "287204", "url": "https://it.wikipedia.org/wiki?curid=672756", "title": "Makunoshita", "text": ""}
{"id": "672758", "revid": "287204", "url": "https://it.wikipedia.org/wiki?curid=672758", "title": "Hariteyama", "text": ""}
{"id": "672761", "revid": "287204", "url": "https://it.wikipedia.org/wiki?curid=672761", "title": "Ruriri", "text": ""}
{"id": "672762", "revid": "339392", "url": "https://it.wikipedia.org/wiki?curid=672762", "title": "Tao I", "text": ""}
{"id": "672765", "revid": "108812918", "url": "https://it.wikipedia.org/wiki?curid=672765", "title": "Duramadre", "text": ""}
{"id": "672767", "revid": "339392", "url": "https://it.wikipedia.org/wiki?curid=672767", "title": "Tao II", "text": ""}
{"id": "672769", "revid": "287204", "url": "https://it.wikipedia.org/wiki?curid=672769", "title": "Eneco", "text": ""}
{"id": "672770", "revid": "287204", "url": "https://it.wikipedia.org/wiki?curid=672770", "title": "Enekororo", "text": ""}
{"id": "672772", "revid": "1354930", "url": "https://it.wikipedia.org/wiki?curid=672772", "title": "Valle Antigorio", "text": "La Valle Antigorio (\"Val Antigori\" in piemontese ed in lombardo, \"Eschental\" in tedesco) \u00e8 una delle vallate alpine che si diramano dalla Val d'Ossola (Provincia del Verbano-Cusio-Ossola).\nGeografia fisica.\nLa Valle Antigorio \u00e8 interamente percorsa dal fiume Toce, e si estende da Domodossola fino alla frazione Chioso di Premia, comprendendo i comuni di Crodo, Baceno e Premia. La sua continuazione a nord \u00e8 denominata Val Formazza, mentre da Baceno si apre a nord-ovest la Valle di Devero, da cui si raggiunge l'Alpe Devero.\nDal punto di vista orografico la valle separa, nelle Alpi Lepontine, le Alpi del Monte Leone e del San Gottardo ad ovest dalle Alpi Ticinesi e del Verbano ad est.\nNatura.\nL'Orridi di Uriezzo, presso Baceno, un sistema di gole naturale creata dall'erosione dell'acqua del fiume Toce. \u00c8 possibile visitare l'interno dell'orrido a piedi (con facilit\u00e0 nei periodi di minor affluenza dell'acqua) ed ammirare le pareti a strapiombo dalle linee ondulate.\nA Premia, in localit\u00e0 Uriezzo, sono presenti gli orridi di S. Lucia, di Balmasurda e di Arvera, altrettanto spettacolari.\nA Croveo, frazione di Baceno, \u00e8 possibile visitare le \"Marmitte dei Giganti\", generate dall'erosione del torrente Devero.\nCultura.\nDegni di menzione sono la chiesa monumentale di San Gaudenzio a Baceno e l'antico villaggio walser di Salecchio, situato a 1320 metri sul livello del mare.\nEconomia.\nL'attivit\u00e0 principale della valle \u00e8 l'estrazione della pietra locale, il serizzo. Crodo \u00e8 un centro termale di notevole rilievo ed \u00e8 sede della produzione dell'aperitivo analcolico \"\u201cCrodino\u201d\", noto in tutto il mondo, mentre a Premia \u00e8 stato sviluppato un centro di cure termali sfruttando le propriet\u00e0 di una sorgente di acqua calda.\nDemografia dei Comuni.\nNel dettaglio fanno parte della Valle Antigorio i seguenti 3 comuni (\"Popolazione residente al 30 novembre 2021 - Dato Istat\"):"}
{"id": "672775", "revid": "49022", "url": "https://it.wikipedia.org/wiki?curid=672775", "title": "Battaglia di Mon Seleucus", "text": ""}
{"id": "672776", "revid": "1226", "url": "https://it.wikipedia.org/wiki?curid=672776", "title": "Il Libro degli Spiriti", "text": ""}
{"id": "672777", "revid": "110760107", "url": "https://it.wikipedia.org/wiki?curid=672777", "title": "Pigge", "text": "Pigge \u00e8 una frazione del comune di Trevi, in provincia di Perugia.\nIl paese (297 m s.l.m.) \u00e8 immerso in un vasto bosco di olivi (circa 50.000 piante), che ricopre tutta la fascia pedemontana del monte Serano (1.426\u00a0m) tra i 300 ed i 600\u00a0m s.l.m.; secondo i dati del censimento Istat 2001, \u00e8 abitato da 463 residenti.\nStoria.\nIl curioso nome sembra derivare dal latino \"Pons Lapideus\", ponte di pietra, poi corrotto in \"Lapideus\", \"Lapigge\", \"La Pigge\" e, infine, \"Pigge\". In effetti, nei pressi si trovava un antico ponte in muratura che attraversava il fiume Clitunno; su di esso passava (e passa tuttora) la strada che congiunge Trevi alla localit\u00e0 di Torre di Azzano. Addirittura Plinio cita, in una sua opera, un ponte che delimitava le sacre sorgenti del Clitunno, verso sud, dalla parte a nord, considerata profana.\nAll'inizio del XIII secolo apparteneva al Ducato di Spoleto, ma torn\u00f2 poco dopo a Trevi.\nUn fatto curioso avvenne nel XIX secolo, quando il mons. Andrea conte Pila Carocci trasform\u00f2 la sua casa di campagna in un castello merlato, con tanto di torre, orologio e finti cannoni sugli spalti; la casa venne fatta saltare in aria dalle truppe tedesche in ritirata, dopo essere stata occupata dalle stesse a seguito dell'armistizio del 1943; II guerra mondiale.\nEconomia e manifestazioni.\nL'economia si basa, fondamentalmente, sulla coltivazione dell'olivo e sulla trasformazione delle drupe in olio."}
{"id": "672778", "revid": "1226", "url": "https://it.wikipedia.org/wiki?curid=672778", "title": "Il Libro dei Medium", "text": ""}
{"id": "672779", "revid": "396099", "url": "https://it.wikipedia.org/wiki?curid=672779", "title": "Targhe d'immatricolazione nell'Unione europea", "text": "Le targhe d'immatricolazione nell'Unione europea, ovvero le targhe automobilistiche degli Stati membri dell'Unione europea, sono basate su un formato comune introdotto dal Regolamento dell'Unione europea (CE) n. 2411/98 del Consiglio del 3 novembre 1998. In base a tele regolamento le targhe devono possedere una banda blu sulla sinistra della targa, che presenta la bandiera europea con le dodici stelle dorate insieme alla sigla automobilistica internazionale dello Stato in cui il veicolo \u00e8 stato registrato.\nInoltre sono in formato standardizzato, sia su sfondo bianco che giallo, con caratteri neri, e non ne possono contenere pi\u00f9 di sette. Le targhe con sfondo giallo sono utilizzate nei Paesi Bassi e nel Lussemburgo; in Francia fino al 2009 solo per quelle posteriori, mentre le anteriori erano bianche. Il Lussemburgo utilizza anche targhe di plastica, diversamente dalla maggior parte dell'UE, le cui targhe attuali sono in metallo. La Francia utilizza targhe in plastica o in metallo a discrezione del fabbricante (nel Paese la produzione di targhe non \u00e8 infatti centralizzata). La Danimarca utilizza le targhe gialle per veicoli registrati come veicoli commerciali, la Svezia per i taxi. Il Belgio si distingue per i caratteri rossi su fondo bianco.\nPer convenzione, in precedenza i veicoli dovevano esporre l'ovale con il codice internazionale dello Stato sulla parte posteriore del mezzo quando esso circolava in Paesi stranieri, ma questa regola non \u00e8 sempre stata osservata. Con il formato delle targhe europee, l'ovale non \u00e8 pi\u00f9 richiesto, dato che la sigla nazionale si trova direttamente all'interno della targa.\nSistemi di codici.\nDiversi stati membri hanno fatto sforzi per evitare l'emissione di targhe uguali a quelle in uso in altre nazioni. Nonostante questo, esistono comunque complicazioni dovute a multe o a foto effettuate da autovelox o telecamere, per il fatto che targhe di stati esteri possono assomigliare molto alle targhe in uso nello stato membro in cui \u00e8 stata infranta la legge.\nDiversi sistemi di numerazione.\nI singoli Stati dell'Unione europea utilizzano diversi schemi di composizione e diverse forme di caratteri:"}
{"id": "672782", "revid": "1272592", "url": "https://it.wikipedia.org/wiki?curid=672782", "title": "Spirale Temporale", "text": "Spirale Temporale (in inglese \"Time Spiral\") \u00e8 un' del gioco di carte collezionabili \"\", edito da Wizards of the Coast. In vendita in tutto il mondo dal 6 ottobre 2006, assieme ai successivi due set \"Caos Dimensionale\" e \"Visione Futura\" forma il \"blocco di Spirale Temporale\".\nAmbientazione.\nDopo tre anni un set di Magic \u00e8 nuovamente ambientato a \"Dominaria\", il \"piano dimensionale\" al centro del multiverso che \u00e8 stata l'ambientazione di millenni di storia di Magic, dall'ancestrale impero dei Thran alla guerra fra Urza e il fratello Mishra, dalle macchinazioni di Yawgmoth alle avventure dell'equipaggio della nave volante Cavalcavento. In questo piano hanno avuto luogo la maggior parte delle avventure e degli scontri dei personaggi di Magic, ma proprio per questo ormai Dominaria non \u00e8 pi\u00f9 il luogo che i giocatori ricordavano. A causa dei molti eventi catastrofici che l'hanno investita, (l'era glaciale di Terisiare, l'esplosione del Golgothian Sylex ad Argoth, il disastro dell'Accademia di Tolaria, l'invasione di Phyrexia, l'ascesa e la caduta di Karona...), Dominaria \u00e8 ridotta in macerie, la vegetazione \u00e8 quasi del tutto scomparsa, corrosa dalle piogge acide, e le lande desolate sferzate da tempeste di sabbia e venti salati sono costellate di antiche rovine di un glorioso passato.\nCaratteristiche.\nSpirale Temporale \u00e8 composta da 301 carte, stampate a bordo nero, cos\u00ec ripartite:\nOltre a queste carte \"regolari\", Spirale Temporale comprende anche una serie di 121 carte ristampate da set precedenti all'espansione \"Mirrodin\". Queste carte, dette \"cronotraslate\", si presentano con la vecchia veste grafica originale di Magic (cambiata appunto dall'uscita di Mirrodin), e fanno parte integrante dell'espansione, che quindi arriva a contare 422 carte in totale. Tutte le carte cronotraslate hanno la stessa rarit\u00e0, indipendentemente dal grado di rarit\u00e0 che avevano nei set originari, queste carte sono dette \"super rare\", per indicare una frequenza ulteriormente inferiore a quella delle rare, che \u00e8 indicata dal simbolo dell'espansione (una clessidra vista dal fianco) di colore viola. Le carte \"normali\" hanno il simbolo di espansione diviso nei tre consueti colori a seconda della rarit\u00e0: nero per le comuni, argento per le non comuni, e oro per le rare.\nSpirale Temporale \u00e8 disponibile in bustine da 15 carte casuali, in mazzi da torneo contenenti 75 carte assortite casualmente, e in 4 mazzi tematici precostituiti da 60 carte ciascuno:\nCuriosit\u00e0.\nSpirale Temporale fu presentata in tutto il mondo durante i tornei di prerelease il 23 settembre 2006, in quell'occasione venne distribuita una speciale carta olografica promozionale: il \"Fiore di Loto\", che presentava un'illustrazione alternativa rispetto alla carta che si poteva trovare nelle bustine.\nNovit\u00e0.\nLa novit\u00e0 pi\u00f9 evidente di questa espansione \u00e8 il fatto di contenere al proprio interno un secondo set vero e proprio: le carte cronotraslate.\nIn Spirale Temporale \u00e8 presente un numero molto elevato di abilit\u00e0 diverse, alcune completamente nuove, e altre gi\u00e0 comparse in set precedenti, alcune non ristampate da molti anni. Le nuove abilit\u00e0 sono:\nLe vecchie abilit\u00e0 che ritornano con Spirale Temporale sono:\nInoltre con Spirale Temporale ritorna una celebre meccanica di gioco che affonda le sue radici nella lontane espansioni del \"Blocco di Tempesta\": i \"tramutanti\". Tramutante \u00e8 un tipo di creatura, ogni tramutante ha una sua abilit\u00e0, che condivide con tutti gli altri in gioco (anche quelli dell'avversario). Quindi se ci sono ad esempio tre tramutanti in gioco, ognuno possiede l'abilit\u00e0 di ogni altro."}
{"id": "672786", "revid": "3831", "url": "https://it.wikipedia.org/wiki?curid=672786", "title": "Capitis deminutio", "text": ""}
{"id": "672787", "revid": "2373", "url": "https://it.wikipedia.org/wiki?curid=672787", "title": "Prataiolo", "text": ""}
{"id": "672789", "revid": "287204", "url": "https://it.wikipedia.org/wiki?curid=672789", "title": "Gaston Plante", "text": ""}
{"id": "672790", "revid": "125608113", "url": "https://it.wikipedia.org/wiki?curid=672790", "title": "Guerriero di Capestrano", "text": "Il guerriero di Capestrano \u00e8 una scultura in calcare tenero locale del VI secolo a.C., del periodo dell'arte italica, rinvenuta in una necropoli dell'antica citt\u00e0 di Aufinum, localit\u00e0 situata nei pressi di Capestrano (AQ), e raffigurante un guerriero dell'antico popolo italico dei Vestini. Si tratta di una delle opere pi\u00f9 monumentali e significative dell'arte italica ed \u00e8 conservata a Chieti, nel Museo archeologico nazionale d'Abruzzo. Una riproduzione a grandezza naturale del Guerriero \u00e8 collocata nell'atrio del Castello Piccolomini di Capestrano.\nDescrizione.\nLa statua e un busto di donna furono rinvenuti nel 1934 da Michele Castagna durante i lavori di dissodamento del suo terreno; aveva le gambe mozzate ed indusse l'archeologo Giuseppe Moretti a successivi scavi grazie ai quali si giunse ad una vera e propria necropoli in cui spiccarono molti altri ritrovamenti tra cui svariati ornamentali femminili.\nL'area archeologica dell'antica Aufinum \u00e8 poco a nord della strada regionale 602, ai piedi del paese di Capestrano, oggetto dal 2012 di nuovi scavi archeologici da parte dell'Universit\u00e0 degli Studi \"Gabriele d'Annunzio\" di Chieti. \nIl guerriero, la cui decorazione doveva essere in origine completata dal colore dipinto (restano in alcuni punti tracce di colore rosso), rappresenta, in dimensioni pi\u00f9 grandi del vero (l'altezza, senza la base, raggiunge i 2,09 m), una figura maschile stante, con braccia ripiegate sul petto, in costume militare. La testa \u00e8 coperta da un elmo da parata a disco che copre le orecchie e ha una maschera sul volto; il torace \u00e8 protetto da dischi corazza retti da corregge, mentre un altro riparo, in cuoio o in lamina metallica, sorretto da un cinturone, protegge il ventre. Le gambe recano degli schinieri e i piedi calzano dei sandali. Appesi davanti al petto, il guerriero porta una spada, con elsa e fodero decorati, e un pugnale. A destra regge una piccola ascia. Gli ornamenti sono costituiti da una collana rigida con pendaglio e da bracciali sugli avambracci.\nIl copricapo (di 65\u00a0cm. di diametro), caratteristico per le sue larghe tese che lo fanno assomigliare ad un sombrero, \u00e8 stato interpretato come un elmo da parata, dotato di cimiero (sulla parte superiore si notano le tracce di una cresta sporgente, oggi perduta), oppure come lo scudo (difesa), che veniva portato sulla testa quando non era in uso in battaglia.\nLa figura poggia su un piedistallo ed \u00e8 sorretta da due pilastrini laterali, sui quali sono incise delle lance. Sul sostegno di destra vi \u00e8 un'iscrizione in lingua sud picena, un'unica riga di testo con verso dal basso in alto e parole separate da punti: \"MA KUPR\u00ed KORAM OPS\u00daT ANI{NI}S RAKINEL?\u00cdS? POMP?[\u00daNE]\u00cd\". Il senso del testo \u00e8 stato ipotizzato come \"Me, bella immagine, fece (lo scultore) Aninis per il re Nevio Pompuledio\" (Adriano La Regina) o, pi\u00f9 cautamente come \"fece (fare) Aninis per Pomp?\" (Calderini et al. 2007). Il guerriero \u00e8 probabilmente raffigurato morto, come suggeriscono la maschera facciale e i sostegni. Si trattava probabilmente della statua posta come segnacolo sulla tomba regale.\nSebbene di eccezionale qualit\u00e0, la statua sembra inserita nel quadro della scultura picena, per il quale non mancano altri esempi di grandi dimensioni (una stele antropomorfa proveniente da Guardiagrele e una testa di guerriero da Numana).\nL'anatomia del guerriero non \u00e8 definita come nei coevi \"kouroi\" greci, ma \u00e8 pi\u00f9 approssimativa, mentre molta pi\u00f9 cura \u00e8 stata dispensata nel raffigurare dettagli come le armi, per sottolineare il rango e l'importanza del personaggio."}
{"id": "672794", "revid": "1305772", "url": "https://it.wikipedia.org/wiki?curid=672794", "title": "Luther Allison", "text": "Biografia.\nDalla originaria Widener nell'Arkansas la famiglia si trasfer\u00ec a Chicago, Illinois, nel 1951. Prima di questo trasferimento aveva imparato a suonare la chitarra da autodidatta, ed aveva iniziato ad ascoltare gli autori blues. Nel 1954 inizi\u00f2 a farsi vedere nei blues club di Chicago con la speranza di essere invitato da qualcuno a suonare sul palco. Riusc\u00ec a suonare con la band di Howlin' Wolf e con James Cotton.\nLa grande occasione gli si present\u00f2 nel 1957, quando Muddy Waters lo invit\u00f2 a salire sul palco insieme a lui. Grazie a quell'incontro Allison inizi\u00f2 a suonare nel circuito dei club blues tra la fine degli anni cinquanta e i primi anni sessanta, e registr\u00f2 il suo primo singolo nel 1965. Firm\u00f2 quindi un contratto con la Delmark Records nell'autunno del 1967, e nel 1969 realizz\u00f2 il suo album di debutto, \"Love me Mama\". La sua esibizione all'Ann Arbor Blues Festival del 1969 riscosse un buon successo, e per questo venne invitato alle tre seguenti edizioni del festival. And\u00f2 in tourn\u00e9e lungo tutti gli Stati Uniti e nel 1972 venne ingaggiato dalla Motown Records, uno dei pochi artisti blues ad esservi riuscito.\nDalla met\u00e0 degli anni settanta inizi\u00f2 ad andare in tour anche in Europa, e grazie al riscontro positivo del pubblico si trasfer\u00ec in Francia nel 1977, dove si stabil\u00ec per i seguenti quindici anni. Allison era conosciuto soprattutto per le sue esibizioni dal vivo, nelle quali eseguiva assoli di chitarra lunghi dieci minuti, ed anche per il rapporto che aveva con il pubblico durante le esibizioni. Durante i suoi concerti usava lanciare una lunga corda al pubblico, corda che terminava attaccata alla sua Gibson Les Paul.\nIl manager ed agente europeo di Allison, Thomas Ruf, fond\u00f2 la propria casa discografica nel 1994, la Ruf Records. Allison firm\u00f2 per questa casa discografica e contemporaneamente firm\u00f2 anche per la Alligator Records per la distribuzione americana. Il fondatore della Alligator Records, Bruce Iglauer, convinse Allison a far ritorno negli Stati Uniti. Registr\u00f2 quindi l'album \"Soul Fixin' Man\" nel 1994, al quale segu\u00ec un tour negli Stati Uniti ed in Canada. Sia Allison che l'album \"Soul Fixin' Man\" conquistarono 4 W.C. Handy Awards (premio istituito dalla ONG Blues Foundation in onore del musicista blues William Cristopher Handy. Il premio ha cambiato la sua dicitura in The Blues Music Award nel 2006).\nCon la James Solberg Band al suo seguito, Allison continu\u00f2 instancabilmente ad andare in tour, e con la realizzazione nel 1995 di \"Blue Streak\" guadagn\u00f2 altri Handy Awards nonch\u00e9 una maggiore fama. Fece inoltre da presentatore ai Living Blues Awards e fu ospitato sulle copertine delle pi\u00f9 importanti riviste di settore.\nNel mezzo del suo tour del 1997, in estate, Allison venne portato in ospedale perch\u00e9 accusava dolori al petto e problemi di respirazione. Sfortunatamente gli venne diagnosticato un tumore al polmone le cui metastasi si stavano ormai espandendo alla spina dorsale. Dopo un breve periodo di coma, Luther Allison mor\u00ec il 12 agosto del 1997, cinque giorni prima del suo 58\u00ba compleanno. Il suo album \"Reckless\" venne pubblicato poco tempo dopo la sua morte. Nel 1998 il suo nome \u00e8 stato inserito postumo nella Blues Hall of Fame.\nLuther Allison \u00e8 sepolto nel Washington Memory Gardens Cemetery a Homewood, Illinois.\nOltre ad essere considerato egli stesso un chitarrista molto importante per il genere blues, anche il figlio Bernard (nato nel 1965) ha seguito le orme del padre ed \u00e8 anch'egli un chitarrista blues.\nNel 2017 \u00e8 stato pubblicato un cofanetto che celebra il ventesimo anniversario della scomparsa di questo maestro del blues. Disponibile sia nella versione con 10 LP (numerata e limitata a 1000 esemplari) che con 7\u00a0cd (numerata e limitata a 1500 esemplari), entrambe contengono 4 DVD ed un libro di 88 pagine scritto da Art Tipaldi, con la storia dell'artista, i commenti dei suoi amici e collaboratori, cos\u00ec come molte foto rare e private. Questa raccolta contiene gli album essenziali che Luther ha registrato dopo i suoi anni Motown. I numerosi filmati presenti sui DVD comprendono concerti del 1997 (Live in Paradise e Zoo Bar), del 1991 (un concerto in Germania dove Luther suona accanto a suo figlio Bernard) e del 1987 (uno spettacolo da Berlino Est)."}
{"id": "672797", "revid": "1573940", "url": "https://it.wikipedia.org/wiki?curid=672797", "title": "Francesco Deriu", "text": "Biografia.\nDeriu \u00e8 stato nominato direttore dell'ufficio provinciale di collocamento dei lavoratori dell'industria di Sassari.\nDirigente delle ACLI di Sassari della quale divenne il primo segretario provinciale nel 1945, nello stesso anno \u00e8 stato nominato direttore regionale dell'Ufficio del Lavoro della Sardegna.\nEletto consigliere regionale della Sardegna nelle liste della DC per la I, II III e IV legislatura dal 1949 al 1963, \u00e8 divenuto assessore del Lavoro nella I e II giunta presieduta da Luigi Crespellani dal 1949 al 1953.\nPresidente del gruppo consiliare D.C. a partire dal 1953, \u00e8 ritornato in giunta con la delega del Lavoro e Artigianato nella I e II giunta di Giuseppe Brotzu dal 1955 al 1958.\nDal 1958 al 1963 \u00e8 divenuto il primo assessore alla Rinascita nella prima e seconda giunta presiedute da Efisio Corrias.\nNel maggio 1963, dimessosi dal Consiglio regionale, \u00e8 stato eletto senatore della repubblica nel collegio di Sassari, carica alla quale \u00e8 stato confermato per altre quattro legislature, restando al senato fino al 1983.\n\u00c8 stato pure sottosegretario di stato alla presidenza del consiglio con delega agli Affari Regionali nel Governo Andreotti II dal 1972 al 1973.\nGi\u00e0 presidente della CRI di Sassari, \u00e8 stato insignito delle onorificenze di cavaliere ufficiale del Sovrano Militare Ordine di Malta e di Commendatore della Repubblica."}
{"id": "672805", "revid": "6923", "url": "https://it.wikipedia.org/wiki?curid=672805", "title": "Villa Sertorio", "text": "Villa Sertorio, presumibilmente edificata tra il 1763 e il 1776 e propriet\u00e0 privata della famiglia Sertorio ascritta al patriziato genovese nel 1749, si trova a Sestri Levante.\nStoria.\nLa villa, come si pu\u00f2 vedere dalla cartografia settecentesca, si estendeva in origine sulle sponde del torrente Gromolo per arrivare quasi al mare. La villa venne edificata in una zona gi\u00e0 coltivata dal XVII secolo e incorporava una casa padronale ancora pi\u00f9 antica.\nTra la fine del Settecento e la prima met\u00e0 dell'Ottocento la villa venne ingrandita costituendo, oltre ad un luogo di svago, un centro di coltivazione e riorganizzazione agricola della campagna che la circondava.\nI prospetti.\nI prospetti della villa che danno a sud sul giardino e ad est su via Nazionale sono affrescati a partiture architettoniche anche se non originali perch\u00e9 hanno subito un restauro pittorico. Il fronte della villa che si affaccia ad ovest sugli orti, dalla parte del torrente Gromolo, hanno mantenuto l'intonacatura dell'Ottocento.\nLa villa \u00e8 articolata su tre piani, il piano terra con mezzanine, il piano nobile, il piano attico ed ha nove assi di finestre ad interassi disuguali con un portale asimmetrico.\nLa zona inferiore che rinforza il basamento \u00e8 dipinta in modo pi\u00f9 marcato con un motivo di bugnato, mentre la zona superiore presenta degli orizzontamenti e delle paraste imponenti che poggiano sul marcapiano giungendo fino al cornicione."}
{"id": "672808", "revid": "628767", "url": "https://it.wikipedia.org/wiki?curid=672808", "title": "Oblast' di Kaliningrad", "text": "L'oblast' di Kaliningrad (in russo: \u041a\u0430\u043b\u0438\u043d\u0438\u043d\u0433\u0440\u0430\u0434\u0441\u043a\u0430\u044f \u043e\u0431\u043b\u0430\u0441\u0442\u044c - \"Kaliningradskaja oblast'\") \u00e8 un'oblast' della Russia con un'estensione di 15.125 km\u00b2 e con una popolazione di 1.018.624 abitanti, comprendente un territorio pianeggiante e uniforme, exclave della Federazione russa tra la Lituania e la Polonia. Si affaccia sul mar Baltico ed \u00e8 attraversato dai fiumi Pregolia e Neman. Con l'allargamento dell'Unione europea del 1\u00ba maggio 2004 confina interamente con Stati membri dell'Unione europea.\nStoria.\nL'oblast' di Kaliningrad comprende all'incirca il terzo settentrionale dell'antica regione storica tedesca della Prussia orientale (escluso il territorio di Memel, passato alla RSS Lituana nel 1945).\nQuando nel corso della propria offensiva verso Berlino alla fine della seconda guerra mondiale cominci\u00f2 a occupare la Prussia orientale, l'Armata Rossa trov\u00f2 un territorio quasi completamente spopolato a causa della fuga della popolazione autoctona tedesca, che temeva rappresaglie ed episodi di pulizia etnica da parte dell'Armata Rossa. La regione, precedentemente abitata da tedeschi per la quasi totalit\u00e0 e con piccole minoranze lituane, in pochi giorni si era letteralmente svuotata.\nBen presto le autorit\u00e0 sovietiche ribattezzarono dapprima la regione \"oblast' di Kenigsberg\" (\"Kenigsbergskaja oblast\"), per poi introdurre la denominazione attuale in seguito alla nuova denominazione del capoluogo K\u00f6nigsberg in Kaliningrad. Circa localit\u00e0 non vennero pi\u00f9 ripopolate e sono pertanto o scomparse o ridotte a cumuli di rovine, mentre le rimanenti vennero ripopolate con persone provenienti da varie regioni dell'Unione Sovietica, in gran parte russi, e ribattezzate con nomi russi spesso senza alcuna correlazione con gli antichi toponimi originari, n\u00e9 tedeschi n\u00e9 lituani.\nVivono nell'oblast' di Kaliningrad solo tedeschi (lo 0,87% della popolazione), i quali hanno un proprio quotidiano in lingua tedesca, il \"K\u00f6nigsberger Express\".\nSociet\u00e0.\nEtnie e minoranze straniere.\nQuesti sono i dati raccolti dal censimento effettuato nel 2010 dalle autorit\u00e0 russe.\nEconomia.\nAgricoltura.\nL'agricoltura (patate, barbabietole, orzo e segale), l'allevamento (bovini da latte e suini), la pesca e lo sfruttamento forestale sono le principali risorse dell'\"oblast\"'.\nAmbra.\nNella regione si trovano numerosi giacimenti della famosa e pregiata ambra del mare del Nord, che viene estratta da miniere a cielo aperto.\nGeografia antropica.\nSuddivisioni amministrative.\n\"Rajon\".\nL'\"oblast'\" di Kaliningrad comprende 13 \"rajon\" (fra parentesi il capoluogo; sono indicati con un asterisco i capoluoghi non direttamente dipendenti dal \"rajon\" ma posti sotto la giurisdizione dell'oblast):\nCitt\u00e0.\nI centri abitati dell\"oblast'\" che hanno lo \"status\" di citt\u00e0 (\"gorod\") sono 21 (in grassetto le citt\u00e0 sotto la diretta giurisdizione dell\"oblast'\", che costituiscono una divisione amministrativa di secondo livello):\nInsediamenti di tipo urbano.\nI centri urbani con \"status\" di insediamento di tipo urbano sono invece 3 (al 1\u00ba gennaio 2010):\nCitt\u00e0.\nLa capitale Kaliningrad (430.300 abitanti), sita presso la foce del fiume Pregolja, \u00e8 un grande porto commerciale unito da un canale al mar Baltico. Per la sua importanza strategica fu \"fortissimamente voluta\" dai sovietici durante la seconda guerra mondiale. Fino al 1946 si chiam\u00f2 K\u00f6nigsberg.\nAltre citt\u00e0 importanti sono:\nLe relazioni diplomatiche.\nLe relazioni con l'Unione europea.\nIn seguito all'adesione della Polonia e della Lituania all'Unione europea, l'exclave russa di Kaliningrad \u00e8 stata al centro di negoziazioni diplomatiche tra la Russia e l'Unione. In effetti, in virt\u00f9 degli accordi di Schengen, le frontiere dell'exclave, da luglio 2003, sono diventate frontiere esterne dell'Unione europea, rendendo dunque difficili i collegamenti diretti da Kalinigrad verso il resto della Russia.\nEntrambe le parti hanno interesse a trovare un accordo. Le autorit\u00e0 russe vedono questa regione come una parte del loro territorio isolata dal resto della Russia ed in difficolt\u00e0 economiche legate al riassestamento seguito alla caduta dell'URSS. La Polonia e la Lituania per conto della comunit\u00e0 europea dovrebbero onerosamente monitorare i loro confini verso l'exclave. Un accordo \u00e8 stato concluso nell'aprile 2004 tra la Russia e l'Unione europea, riguardante l'esenzione dai dazi doganali per i flussi in transito attraverso il territorio lituano. Tale accordo permette di fatto un corridoio di collegamento di Kaliningrad con la Russia (via Bielorussia), mediante la rete stradale e quella ferroviaria lituana, che in Lituania ha lo stesso scartamento (scartamento largo di ) dei territori bielorussi e russi.\nUn accordo tra Russia e Polonia \u00e8 stato firmato nel 2011 concernente la possibilit\u00e0 per tutti i residenti dell'oblast' di muoversi senza necessit\u00e0 di visto in un'area frontaliera della Polonia nord-orientale (incluse le citt\u00e0 di Danzica, Elbl\u0105g e Olsztyn). Reciprocamente, circa due milioni di polacchi hanno ottenuto libert\u00e0 di circolazione nell'oblast'. L'accordo, detto di \"local border traffic\" (LBT), prevede la possibilit\u00e0 di recarsi nel paese terzo per 30 giorni alla volta per massimo 90 giorni in totale all'anno, con un documento a rinnovo periodico. L'accordo ha necessitato la revisione di un regolamento UE sulla questione (normalmente lo status LBT \u00e8 limitato a un'area di 30 o attorno al confine), garantendo lo status frontaliero per l'intera oblast' di Kaliningrad. A seguito di revisione del regolamento UE, l'accordo LBT \u00e8 entrato in vigore il 27 luglio 2012.\nLe relazioni con la Lituania.\nI rapporti tra la Russia e la Lituania, a proposito dell'oblast' di Kaliningrad, sono talvolta tesi. Nel 2007, una guida turistica lituana ha riprodotto una cartina dell'Europa dove l'exclave russa \u00e8 stata sostituita da un lago immaginario. L'editore ha descritto questo fatto come \"errore tecnico\". La Lituania non ha partecipato al negoziato sull'accordo LBT e si \u00e8 detta non interessata alla semplificazione del regime dei visti."}
{"id": "672813", "revid": "1543377", "url": "https://it.wikipedia.org/wiki?curid=672813", "title": "Tonle Sap", "text": "Il Tonl\u00e9 Sap (\u1791\u1793\u17d2\u179b\u17c1\u179f\u17b6\u1794) \u00e8 un sistema combinato tra lago e fiume di enorme importanza per la Cambogia. \u00c8 il pi\u00f9 grande lago di acqua dolce del sud-est asiatico ed \u00e8 un punto ecologicamente critico, dichiarato \"riserva della biosfera\" dall'UNESCO nel 1997. Il nome significa \"\"Grande fiume dalle acque fresche\", ma viene pi\u00f9 comunemente tradotto come \"Grande lago\"\".\nDescrizione.\nIl Tonl\u00e9 Sap si trova al centro della Cambogia ed occupa il vasto bacino limitato a nord dalla catena dei Monti D\u00e2ngr\u00eak e a sudest dai Monti Cardamomi. Il lago occupa una depressione creata geologicamente dalla collisione del Subcontinente indiano con l'Asia. Inoltre lungo le sponde del vasto bacino lacustre sono situati alcuni interessanti villaggi galleggianti quale ad esempio quello di Chong Kneas, posto a breve distanza da Siem Reap, e da una isolata collina chiamata Phnom Krom. \nAlimentato da numerosi immissari, tributa al Mekong tramite un fiume chiamato a sua volta Tonl\u00e9 Sap e lungo 110\u00a0km, ma limitatamente al periodo dell'anno compreso tra ottobre e giugno; nella stagione estiva, a causa delle piogge monsoniche, le acque del fiume scorrono in senso opposto cosicch\u00e9 la superficie del lago passa da 2500-3000\u00a0km\u00b2 (stagione secca) a 10000-20000\u00a0km\u00b2 (in khmer il suo nome significa appunto \u201cgrande lago\u201d), mentre la sua profondit\u00e0 aumenta da 2\u20133\u00a0m fino a un massimo di 14\u00a0m. Il Tonle Sap funge cos\u00ec da bacino regolatore del Mekong, situato com'\u00e8 poco a monte del suo delta, impedendone rovinose alluvioni nella stagione delle piogge. Nelle regioni costiere \u00e8 intensamente praticata l'agricoltura (riso), favorita dai terreni resi fertilissimi dalle periodiche inondazioni del lago; altra grande risorsa \u00e8 la pesca, che alimenta una fiorente industria conserviera. \nIl sistema pulsante con l'enorme zona allagata, la ricca biodiversit\u00e0 e il deposito annuale di ricchi sedimenti portati dal Mekong rendono il Tonle Sap una delle zone di pesca interne pi\u00f9 ricche del mondo, fornendo cibo per pi\u00f9 di 3 milioni di persone, contribuendo per il 75% al totale della pesca interna della Cambogia e al 60% del consumo proteico dell'intera popolazione cambogiana. Al termine della stagione delle piogge, il corso si inverte ed il pesce viene portato a valle. L'inversione del flusso del fiume Tonle Sap, che peraltro \u00e8 lungo 110\u00a0km, agisce anche da valvola di sicurezza per prevenire altri allagamenti pi\u00f9 a valle. Durante la stagione secca (da dicembre ad aprile) il Tonle Sap fornisce circa il 50% del flusso del delta del Mekong in Vietnam.\nDiversi osservatori, ed anche la gente del posto ha spesso affermato che il Lago Tonle Sap si sta velocemente riempiendo di sedimenti. Tuttavia dei recenti studi sulla sedimentazione a lungo termine mostrano che il lago Tonle Sap \u00e8 rimasto nell'intervallo di sedimentazione di 0,1-0,16\u00a0mm l'anno fin da circa 5500 anni. Non c'\u00e8 perci\u00f2 il pericolo che si riempia a breve di sedimenti, che quindi non sono una minaccia ma una parte importante dell'ecosistema, fornendo nutrimento per la produttivit\u00e0 delle zone allagate."}
{"id": "672819", "revid": "486946", "url": "https://it.wikipedia.org/wiki?curid=672819", "title": "L'Uomo dalle mani curate", "text": ""}
{"id": "672820", "revid": "125878981", "url": "https://it.wikipedia.org/wiki?curid=672820", "title": "Ocean's Twelve", "text": "Ocean's Twelve \u00e8 un film del 2004 diretto da Steven Soderbergh e avente come attori principali George Clooney, Brad Pitt, Catherine Zeta Jones, Julia Roberts e Matt Damon.\nIl film, che prosegue gli eventi di \"Ocean's Eleven - Fate il vostro gioco\" del 2001, \u00e8 uscito nelle sale degli Stati Uniti il 10 dicembre 2004, mentre in quelle italiane il 17 dicembre.\nIl terzo capitolo della serie \u00e8 \"Ocean's Thirteen\" del 2007.\nTrama.\nAll'inizio di Ocean's Twelve, gli undici membri della banda (\"Ocean's Eleven\") stanno vivendo separatamente le loro vite e spendendo i soldi, frutto del loro furto ai tre casin\u00f2 di Las Vegas nel primo film.\nTerry Benedict, il proprietario dei tre casin\u00f2, rintraccia uno per uno ogni membro della squadra, ed esige che gli vengano restituiti i suoi soldi con gli interessi. Benedict d\u00e0 alla squadra due settimane di tempo per fornirgli i soldi che ammontano a 190 milioni di dollari; molti hanno ancora molto del denaro rubato e devono restituirlo, ma alla cifra manca tutto il denaro speso e gli interessi: gli undici ladri, quindi, devono racimolare la cifra totale di circa 97 milioni.\nOcean e la sua squadra decidono di organizzare un altro furto per saldare il debito. Essendo ancora ricercati negli Stati Uniti, trovano un obiettivo europeo: il pi\u00f9 vecchio certificato di riserva del mondo, emesso dalla Compagnia Olandese delle Indie Orientali nel 1602 e conservato ad Amsterdam. Riescono ad aprirsi un varco nella sicurezza intorno al certificato ma un altro ladro, tra i pi\u00f9 bravi al mondo e che si firma Night Fox, la Volpe della Notte, aveva gi\u00e0 effettuato il colpo battendoli sul tempo.\nSi scopre poi che \u00e8 stato proprio Night Fox a rivelare l'identit\u00e0 degli undici a Benedict. Questo perch\u00e9 il suo mentore, il pi\u00f9 grande ladro di tutti i tempi, Gaspar LeMarc, ormai ritirato, \u00e8 convinto che il furto degli Ocean's Eleven sia uno dei pi\u00f9 grandi furti della storia. NightFox, offeso dall'affermazione del suo mentore, infrange la \"regola numero uno\" (mai rivelare l'identit\u00e0 di un altro ladro) per fare in modo che Ocean e la sua banda venissero in Europa dove gli avrebbe proposto una sfida: rubare l'Uovo dell'incoronazione, appena arrivato a Roma. NightFox incontra Danny nella sua villa sul Lago di Como e gli promette che, se la sua squadra riuscir\u00e0 a rubare l'uovo e quindi a batterlo sar\u00e0 lui stesso a pagare a Benedict la somma necessaria a coprire il debito.\nNel frattempo, un'investigatrice dell'Europol, l'agente Isabel Lahiri, vecchia fiamma di Rusty e figlia di un famoso ladro ignoto fino alla fine del film, viene a sapere che la banda di Ocean \u00e8 ad Amsterdam prima e a Roma poi, e in quest'ultima citt\u00e0, dopo aver cercato di convincere il suo superiore, ne falsifica la firma per ottenere pi\u00f9 risorse umane per catturare gli Undici, a cui nel frattempo si aggiunge Tess. Isabel sventa due tentativi di furto e cattura tutti i componenti della banda. Gli undici vengono arrestati e arrivano gli agenti federali. Qui Linus viene scelto per essere interrogato, dato che sembra il pi\u00f9 debole tra tutti. Linus cede e rivela tutto agli agenti che procedono con l'estradizione andando in macchina verso l'aeroporto; nella macchina dove viaggiano Linus e la direttrice dei federali (quella che lo ha interrogato), al giovane viene lanciata la chiave delle manette e si scopre che la donna \u00e8 la madre di Linus, giunta per liberarlo dopo essere venuta a conoscenza di tutta la storia. Lei stessa gli riveler\u00e0 di essere orgogliosa, insieme al marito, dei suoi successi avuti all'interno della banda degli undici ladri e di come tuttavia avr\u00e0 ancora bisogno di piccoli accorgimenti per essere perfettamente attuato.\nAppena liberi, Danny e Tess fanno visita a NightFox nella sua Villa sul Lago di Como dove lui spiega loro compiaciuto come ha rubato l'uovo. Successivamente Danny rivela a NightFox che l'uovo che ha rubato era un falso. Lui e Rusty, infatti, avevano contattato LeMarc che gli aveva rivelato il percorso che avrebbe fatto l'Uovo per arrivare a Roma. Cos\u00ec tutti gli Ocean's Eleven si erano organizzati e avevano rubato il vero uovo quando era ancora in viaggio per Roma. Avendo vinto la sfida, Danny prende i soldi che gli spettano.\nSi scopre poi che dietro a tutto c'era proprio LeMarc, che aveva deliberatamente fatto sentire NightFox inferiore agli Ocean's Eleven per farlo entrare in competizione con loro. \nRusty fa anche ricongiungere Isabel con il padre, che non \u00e8 altri che lo stesso LeMarc.\nProduzione.\nLe riprese del film sono iniziate il 12 agosto 2003 e sono state effettuate in molte localit\u00e0 del mondo, di seguito le pi\u00f9 importanti.\nColonna sonora.\nOcean's Twelve OST (Warner, 7 dicembre, 2004):\nDurata Totale: 54:04\nIncassi.\nNonostante le aspettative estremamente alte del botteghino, non ha avuto un successo paragonabile a quello di \"Ocean's Eleven\". A livello mondiale ha incassato in totale 362.744.280 $ a fronte di 110 milioni spesi.\nRiferimenti ad altri film.\nNel film vi \u00e8 un chiaro riferimento al film \"La stangata\": nel momento in cui Tess (Julia Roberts) deve far finta di svenire, Saul (Carl Reiner) fa lo stesso cenno che Paul Newman utilizza per avvisare i suoi vecchi complici di voler fare un nuovo colpo."}
{"id": "672821", "revid": "2021228", "url": "https://it.wikipedia.org/wiki?curid=672821", "title": "Tanith Lee", "text": "Biografia.\nFiglia dei ballerini Bernard e Hylda Lee, Tanith Lee trascorse la sua infanzia in varie citt\u00e0 del Regno Unito, trasferendosi in base agli ingaggi dei genitori; durante la scuola dell'obbligo fu spesso vittima di bullismo e fatic\u00f2 ad alfabetizzarsi perch\u00e9 affetta da una leggera forma di dislessia, ma super\u00f2 l'ostacolo grazie al supporto del padre nello studio. Pur non essendo abbienti i coniugi Lee misero a disposizione della figlia una notevole biblioteca di brossure, comprendente fra le altre opere di William Shakespeare, Bram Stoker, Saki e Theodore Sturgeon; Lee in tal modo si appassion\u00f2 precocemente alla letteratura fantastica, alla storia e allo studio delle religioni.\nDopo essersi diplomata alla Prendergast Grammar School for Girls nel 1966, Lee frequent\u00f2 per un anno il Croydon Art College, ma decise ben presto di abbandonare gli studi e lavorare come archivista, assistente bibliotecaria, commessa e cameriera; gi\u00e0 nel 1968, per\u00f2, la giovane scrittrice riusc\u00ec a vendere il brevissimo racconto \"Eustache\" alla casa editrice Pan Books, che lo pubblic\u00f2 nell'antologia \"The Ninth Pan Book of Horror Stories\", e fece stampare a proprie spese un volumetto contenente il racconto \"The Betrothed\". \nNei primi anni Settanta Lee riusc\u00ec finalmente a pubblicare presso l'editore Macmillan il romanzo fantasy per bambini \"The Dragon Hoard\" (1971), il racconto illustrato dal titolo \"Animal Castle\" (1972) e la raccolta di fiabe \"Princess Hynchatti and Some Other Surprises\" (1972), componendo nel frattempo un romanzo per adulti di genere \"planetary romance\" intitolato \"Nata dal vulcano\" (\"The Birthgrave\"); quest'opera venne inizialmente rifiutata da tutti i maggiori editori britannici e fu finalmente opzionata nel 1975 da DAW Books, la prima compagnia statunitense a pubblicare esclusivamente narrativa speculativa. Grazie al suo contratto con DAW, Lee pot\u00e9 diventare una romanziera professionista e nei successivi vent'anni produsse un abbondante corpus destinato sia all'infanzia sia al pubblico maturo, spaziando per tutte le forme della prosa di genere; nel 1987, inoltre, si leg\u00f2 sentimentalmente allo scrittore e artista John Kaiine e lo spos\u00f2 nel 1992.\nNei primi anni Duemila Lee conobbe un periodo di difficolt\u00e0 economica: le principali case editrici sia nordamericane sia britanniche rifiutarono sistematicamente la sua produzione, considerata troppo eccentrica rispetto alle aspettative del mercato; Lee tuttavia continu\u00f2 a comporre nuove opere e riusc\u00ec lentamente a trovare un nuovo bacino di pubblico attraverso gli editori indipendenti, come Egerton House Publishing e Immanion Press.\nLa scrittrice \u00e8 deceduta nella sua casa nell'East Sussex il 24 maggio 2015 all'et\u00e0 di sessantasette anni, dopo una lunga malattia.\nCarriera letteraria.\nTanith Lee ha scritto circa una novantina di romanzi, pi\u00f9 di trecento racconti e diverse poesie, tutti contraddistinti da uno stile molto personale ricco di suggestioni coloristiche; potente creatrice di personaggi, l'autrice riesce a dar vita a figure molto complesse e articolate sul piano psicologico, che si evolvono e si trasformano fino a raggiungere una piena comprensione del proprio s\u00e9. \nLe opere giovanili di Lee denotano un profondo interesse per i temi e gli intrecci di \"Bildungsroman\", per il motivo fantastico della metamorfosi e per i chiaroscuri morali e psicologici: fra i suoi romanzi destinati all'infanzia ed editi da Macmillan, \"The Dragon Hoard\" (1971) segue le vicissitudini di un uomo condannato per magia a trasformarsi involontariamente in corvo, \"Companions on the Road\" (1975) ha per protagonisti tre banditi imbarcati in una cerca cavalleresca ribaltata, e \"Il cerchio del tempo\" (\"The Winter Players\", 1976) mette in scena il dialogo-confessione fra un'anima dannata e una donna dai connotati salvifici. Analogamente la sua prima opera per adulti edita da DAW Books, il romanzo picaresco \"Nata dal vulcano\" (\"The Birthgrave\", 1975), ha per protagonista una fattucchiera amnesiaca che non ricorda nemmeno il proprio nome (da qui l'epiteto di \"White Witch\", \"Strega Bianca\") e pertanto viaggia per il proprio pianeta in cerca dell'identit\u00e0 che ha perduto, oscillando di episodio in episodio fra gli estremi sociali della solitudine e della fama, della proattivit\u00e0 e della passivit\u00e0; la vicenda della Strega Bianca trova poi un corrispettivo speculare in quella di Tuvek-Vazkor, protagonista di \"Vazkor, figlio di Vazkor\" (\"Vazkor, Son of Vazkor\", 1977) e \"La Strega Bianca\" (\"Quest for the White Witch\", 1978), un ambizioso guerriero la cui esistenza e identit\u00e0 \u00e8 stata condizionata sin dalla nascita dalle azioni della Strega Bianca. I medesimi temi ed estetiche di \"Nata dal Vulcano\" ricorrono anche nel romanzo coevo \"Il Signore delle tempeste\" (\"The Storm Lord\", 1976), in cui il protagonista Raldnor deve venire a patti con la propria ascendenza meticcia e con la possibilit\u00e0 di compiere un'apoteosi, e anche in questo caso le decisioni di Raldnor si ripercuotono, in \"Anackire\" (1983) e \"The White Serpent\" (1988), su una generazione pi\u00f9 giovane \u2013 stavolta entro un intreccio di intrighi di corte e macchinazioni geopolitiche. Maggiormente focalizzati su tematiche sentimentali sono invece i romanzi autoconclusivi \"Volkhavar\" (\"Volkhavaar\", 1977), imperniato sullo scontro fra uno stregone e una maga bianca in un contesto \"high fantasy\", e \"Sung in Shadow\" (1983), una rivisitazione fantastica della leggenda di Romeo e Giulietta. \nParallelamente a queste opere dalla trama orizzontale lineare e marcata, Lee volle sviluppare anche una formula di fantasy per adulti sospesa fra il fiabesco e il macabro con il romanzo episodico \"Il padrone della notte\" (\"Night's Master\", 1978), primo episodio della pentalogia della \"Terra Piatta\" (\"Flat Earth\", 1978-1987): una saga ispirata alle \"Mille e una notte\" e alla saga della \"Terra morente\" di Jack Vance, in cui gli d\u00e8i e semidei di un pantheon immaginario, di matrice araba e mesopotamica, interagiscono con gli esseri umani in una versione fittizia della Terra preistorica; protagonista centrale di questa serie \u00e8 il demonio Azhrarn, una figura accostabile ai precedenti eroi ed eroine dell'autrice in quanto moralmente ambigua e socialmente liminale, ma caratterizzata inoltre da un inedito orientamento bisessuale e da aspetti di titanismo; nella medesima direzione di questa saga va pure il ciclo \"sword &amp; sorcery\" dell'eroe errante \"Cyrion\" (1979-1982) protagonista di vicende che intersecano giallo e letteratura erotica. Il successivo sviluppo di questo filone fu l'allestimento di raccolte di racconti auto-conclusivi, atti a reinterpretare materiale mitico e fiabesco della tradizione orale (metodologia che accomuna Lee alla conterranea Angela Carter): \"Red As Blood or Tales from the Sisters Grimmer\" (1983) rilegge in chiave orrorifica alcune fiabe europee raccolte da Charles Perrault e dai fratelli Grimm, \"Tamastara or The Indian Nights\" (1984) attinge alla cultura indiana e la rielabora in varie modalit\u00e0 narrative, dal mistero al fantascientifico; \"The Gorgon and Other Beastly Tales\" (1985) antologizza racconti imperniati su animali fantastici e creature mitologiche, andando a formare un bestiario. \u00c8 riconducibile a questa corrente anche il romanzo \"Lycanthia, or\" \"The Children of Wolves\" (1981), in cui Lee ripensa le leggende sui lupi mannari presentando la licantropia non tanto come una maledizione, quanto come un'adesione dell'essere umano allo stile di vita dei lupi. \nAccanto a questa vastissima produzione fantasy, Lee pubblic\u00f2 per DAW Books anche diversi cicli brevi e romanzi auto-conclusivi di fantascienza sociologica: la dilogia delle \"Cupole\" (\"Four-BEE\", 1976-1977) \u00e8 un romanzo di formazione distopico in cui un gruppo di adolescenti reagisce all'edonismo imperante nella propria societ\u00e0 adottando atteggiamenti nichilisti, e si contraddistingue stilisticamente per la creazione da parte di Lee di uno \"slang\" artificiale parlato dai suoi personaggi; \"Foresta elettrica\" (\"Electric Forest\", 1979) delinea il rapporto morboso fra una donna socialmente emarginata e lo scienziato che la tramuta in una \"cyborg\" super-umana; la dilogia di \"Sabella\" (1980) trapianta i vampiri e gli \"zombi\" della tradizione gotica sulle colonie umane di Marte; \"Il pianeta dell'eterna notte\" (\"Day by Night\", 1980) si svolge su un pianeta che non ruota sul proprio asse e ha quindi una faccia perpetuamente illuminata e una oscura, e descrive in parallelo le societ\u00e0 speculari e antitetiche che abitano i due emisferi; \"Storia di un amore d'argento\" (\"The Silver Metal Lover\", 1981) narra la storia d'amore proibita fra una giovinetta e il suo servitore androide; \"Prigionieri del crepuscolo\" (\"Days of Grass\", 1985) si svolge sulla Terra dopo una vittoriosa invasione aliena che ha annientato le civilt\u00e0 umane. \nAttorno ai tardi anni Ottanta e i primi anni Novanta Lee si distacc\u00f2 dalla fantascienza vera e propria e dal fantasy avventuroso ambientato in mondi immaginari e si riorient\u00f2 su toni pi\u00f9 schiettamente macabri e su ambientazioni contemporanee o comunque verisimili, il che la port\u00f2 a chiudere il suo lungo contratto con DAW Books e a pubblicare con editori maggiormente specializzati su questi nuovi generi: la sua ultima opera per DAW fu quindi il romanzo \"A Heroine of the World\" (1989), la cui ambientazione gi\u00e0 ibrida la societ\u00e0 vittoriana con il paganesimo classico. Questa nuova fase dell'opera di Lee si apr\u00ec a tutti gli effetti con il dittico \"The Secret Books of Paradys\" (1988), edito da Unwin Paperbacks e poi espanso in tetralogia per i tipi di Overlook Press (1991-1993), che narra le vicende intrecciate di pi\u00f9 abitanti della citt\u00e0 incantata di Paradys, una Parigi di un mondo parallelo situata al crocevia fra pi\u00f9 dimensioni; la trilogia della \"Blood Opera\" (1992-1994), edita congiuntamente da Macdonald e Little, Brown, \u00e8 invece un \"thriller\" soprannaturale collocato nel Regno Unito di fine secolo, in cui la dinastica vampirica degli \"Scarabae\" si interfaccia in modo distruttivo con ignari esseri umani; la trilogia di \"Tanquil\" (1991-1997), edita congiuntamente da Macmillan e Tor, segna il ritorno di Lee al fantasy per adolescenti e ha come eroina una giovane maga la cui specialit\u00e0 (disprezzata dalla sua societ\u00e0) \u00e8 riparare ci\u00f2 che si \u00e8 danneggiato. A queste tre saghe si affiancarano numerosi romanzi autonomi, pubblicati in buona parte da Headline: \"Heart-Beast\" (1992) \u00e8 una vicenda di matrice gotica imperniata sul motivo della licantropia; \"Elephantasm\" (1993) riprende i temi orientalisti della raccolta \"Tamastara\" e mette in scena la maledizione inflitta dalle divinit\u00e0 ind\u00f9 a una famiglia di colonizzatori britannici; \"Eva Fairdeath\" (1994) \u00e8 in realt\u00e0 un testo giovanile rimasto a lungo inedito e presenta non a caso temi simili a quelli di \"Nata dal vulcano\", traslati in un'ambientazione postapocalittica; \"Reigning Cats and Dogs\" (1995) \u00e8 un esempio seminale di \"steampunk\" e \"When the Lights Go Out\" (1996) afferisce al genere nascente del fantasy mitico. Fra i romanzi di questa fase non editi da Headline si registrano invece il fantasy mitopoietico \"The Blood of Roses\" (Legend, 1990), il fantasy macabro \"Vivia\" (Little, Brown UK, 1995), la rivisitazione della fiaba di Biancaneve intitolata \"White as Snow\" (Tor, 2000), e soprattutto il romanzo storico \"The Gods Are Thirsty\" (The Overlook Press, 1996), che ripercorre i fatti della Rivoluzione francese dalla prospettiva del giornalista Camille Desmoulins. Per quanto riguarda le selezioni di racconti, in questa fase Lee organizz\u00f2 le raccolte \"Forests of the Night\" (Unwin Hyman, 1989), costruita attorno a un tema boschivo, e \"Nightshades: Thirteen Journeys Into Shadow\" (Headline, 1993), una selezione di testi macabri. \nNei primi anni del Ventunesimo secolo, Lee dovette affrontare, come gi\u00e0 accennato in precedenza, una chiusura dei principali editori davanti al suo eclettismo stilistico; da un lato l'autrice riusc\u00ec a pubblicare ben tre diverse serie di romanzi per adolescenti, la tetralogia epistolare dei \"Claidi Journals\" (Hodder Children's Books, 1998-2002), la trilogia \"high fantasy\" del \"Lionwolf\" (Tor UK, 2004-2007) e la trilogia a tema piratesco \"Piratica\" (Hodder Children's Books, 2004-2007), ma dall'altro solo una piccola parte della sua produzione per adulti venne opzionata: il romanzo fantasy \"Mortal Suns\" (The Overlook Press, 2003), ambientato in una versione immaginaria dell'antica Grecia, un sequel di \"Storia di un amore d'argento\" intitolato \"Metallic Love\" (Bantam Spectra, 2005), e la tetralogia \"The Secret Books of Venus\" (The Overlook Press, 1998-2003), che prosegue concettualmente il ciclo di Paradys narrando una vicenda corale ambientata a Venus, una Venezia alternativa in cui l'alchimia e la filosofia naturale sostituiscono le scienze empiriche. Lee decise dunque di rivolgersi alle case editrici indipendenti e riusc\u00ec a stipulare un contratto con Egerton House Publishing, per la quale pubblic\u00f2 nel 2004 tre diverse opere sospese fra il \"thriller\" e la letteratura erotica di matrice LGBT: il giallo realistico \"Death of the Day\" fu firmato da Lee con il proprio nome anagrafico, la raccolta di romanzi brevi \"Fatal Women\" fu attribuita alla romanziera immaginaria Esther Garber (di cui Lee, nella finzione narrativa, \u00e8 l'assistente-stenografa), e \"34\" rappresenta un'autobiografia della stessa Esther Garber. Gi\u00e0 verso il 2007, per\u00f2, Egerton fall\u00ec e per alcuni anni Lee riusc\u00ec a pubblicare solamente il romanzo di fantascienza per ragazzi \"Indigara, or, Jet and Otis Conquer the World\" (Penguin Books, 2007) e antologie miscellanee per piccoli editori quali Wildside Press o TeLeKe; la pi\u00f9 importante di tali raccolte fu \"Disturbed by Her Songs\" (Lethe Press, 2010), una selezione di racconti paranormali firmata da Esther Garber e Judas Garbah, il fratellastro di Garber gi\u00e0 apparso come personaggio in \"34\". \nNegli anni Duemila e dieci Lee riusc\u00ec finalmente a ritrovare una certa stabilit\u00e0 economica, allorch\u00e9 la sua collega Storm Constantine, autrice della saga \"Wraeththu\", accett\u00f2 di ristampare parte del catalogo di Lee attraverso la sua casa editrice indipendente, Immanion Press; tali riedizioni furono presto affiancate da nuove opere, quali l'eptalogia di romanzi erotici \"Colouring Books\" (2006-2014), il ciclo di racconti di fantasmi \"Ghosteria\" (2014), la raccolta di racconti a tema marittimo \"Legenda Maris\" (2015) e il volume \"A Different City\" (2015), che prosegu\u00ec il filone di Paradys e Venus con un terzo ciclo fantastico ambientato a Marcheval, una controparte incantata di Marsiglia. Nel medesimo periodo la casa editrice Orion rilev\u00f2 i diritti di quasi tutto il catalogo di Lee per riproporlo in formato e-book sul mercato britannico, e analogamente DAW Books e Bantam Spectra iniziarono a ristampare in Nord America tutta la produzione dell'autrice risalente agli anni Settanta e Ottanta, in formato sia digitale sia cartaceo. Come parte di questo nuovo contratto, Lee organizz\u00f2 per DAW Books una seconda raccolta di fiabe reinterpretate intitolata \"Redder Than Blood\", seguito ideale di \"Red As Blood\", che fu pubblicata postuma nel 2017. \nRiconoscimenti.\nTanith Lee ha ricevuto per due volte il World Fantasy Award nella categoria \"miglior racconto\"' per i racconti \"The Gorgon\" (1983) ed \"Elle Est trois (La Mort)\" (1984).\nNel 1980 il romanzo \"Il padrone della morte\" (\"Death's Master\", 1979) ha vinto l'August Derleth Award della British Fantasy Society.\nLe edizioni spagnole dei romanzi \"Night's Master\" (1979) e \"Volkhaavar\" (1977) si sono aggiudicate il Gilgam\u00e8s Award rispettivamente nel 1984 e 1986.\nTra le svariate candidature ricevute dalle sue opere, il romanzo \"Nata dal vulcano\" e il racconto \"Red as Blood\" sono stati candidati al Premio Nebula per le rispettive categorie negli anni 1976 e 1980, mentre i romanzi \"Maestro d'illusioni\" (\"Delusion's Master\") nel 1982 e \"Metallic Love\" nel 2006 hanno ricevuto la candidatura per il Mythopoeic Fantasy Award for Adult Literature.\nNel 2008 \u00e8 stata fra gli ospiti d'onore di \"Eastercon 59 - Orbital 2008\" la convention organizzata dalla British National Science Fiction Society a Londra.\nNel 2013, in occasione della World Fantasy convention che si \u00e8 svolta a Brighton, le \u00e8 stato assegnato il World Fantasy Award alla carriera, a pari merito con Susan Cooper.\nOpere.\nPer ogni testo si indica la prima edizione nell'originale inglese e la prima traduzione in lingua italiana. Le serie di romanzi interconnessi sono elencate cronologicamente, in base alla data di pubblicazione del primo episodio di ogni ciclo.\n\"Companions on the Road\".\nDue romanzi brevi auto-conclusivi ma tematicamente collegati.\nIl dittico \u00e8 stato riunito nell'omnibus \"Companions on the Road and The Winter Players\" (St. Martin's Press, 1977). \n\"Guerre di Vis\" (\"Wars of Vis\").\nI primi due volumi della trilogia sono stati riuniti nell'omnibus \"The Wars of Vis\" (Doubleday, 1984). \n\"Le Cupole\" (\"Four-BEE\").\nLa dilogia \u00e8 stata riunita in un omnibus intitolato inizialmente \"Drinking Sapphire Wine\" (Hamlyn, 1979) e successivamente \"Biting the Sun\" (Bantam Spectra, 1999).\n\"Racconti della Terra Piatta\" (\"Tales of the Flat Earth\").\nAppartengono al ciclo anche cinque racconti mai riuniti in un volume tematico:\nLa pentalogia \u00e8 stata riunita nei due omnibus \"Tales from the Flat Earth: The Lords of Darkness\" (Doubleday, 1987; volumi 1-2-3) e \"Tales from the Flat Earth: Night's Daughter\" (Doubleday, 1987; volumi 4-5).\nI tre romanzi tradotti in italiano sono stati combinati per la prima volta nell'antologia miscellanea \"Storie di diavoli\" a cura di Gianni Pilo (Grandi Tascabili Economici: I Mammut 56, Newton &amp; Compton, 1997); sono stati poi riproposti in un volume tematico intitolato \"Sovrani delle Tenebre\" (Oscar Draghi, Arnoldo Mondadori Editore, 2021).\n\"Castle of Dark\".\nDue romanzi auto-conclusivi ma tematicamente collegati.\nIl dittico \u00e8 stato riunito nell'omnibus \"Dark Castle, White Horse\" (DAW Books, 1986).\n\"Cyrion\".\nCiclo composto inizialmente da sei racconti pubblicati in varie riviste e antologie, successivamente espanso con un settimo racconto e un romanzo breve e riunito nella raccolta \"Cyrion\", DAW Books, 1982. Nell'edizione definitiva gli otto episodi sono interconnessi da una cornice narrativa, scandita a sua volta in nove parti (un prologo generale, sei interludi fra i racconti, un prologo al romanzo breve e un epilogo). \nLa raccolta DAW Books \u00e8 stata tradotta in italiano come \"Cyrion\", I Libri di Fantasy. Il Fantastico nella Fantascienza 43, Fanucci Editore, 1993. \n\"Sabella\".\nLa dilogia \u00e8 stata riunita nell'omnibus \"Sometimes, After Sunset\" (Doubleday, 1980).\n\"Secret Books of Paradys\".\nLa tetralogia \u00e8 stata riunita prima nei due omnibus \"The Secret Books of Paradys 1 &amp; 2\" (GuildAmerica Books, 1991) e \"The Secret Books of Paradys 3 &amp; 4\" (GuildAmerica Books, 1993), poi nel volume unico \"The Secret Books of Paradys\" (The Overlook Press, 2007).\n\"Secret Books of Venus\".\nLa tetralogia \u00e8 stata riunita nei due omnibus \"The Secret Books of Venus I &amp; II\" (Science Fiction Book Club, 1999) e \"The Secret Books of Venus III &amp; IV\" (Science Fiction Book Club, 2003).\n\"Claidi Journals\".\nI primi tre volumi del ciclo sono stati riuniti nell'omnibus \"The Claidi Journals\" (Science Fiction Book Club, 2002).\n\"Voyage of the Basset\".\nLee ha composto un romanzo appartenente all'universo narrativo condiviso \"Voyage of the Basset\", avviato dal romanzo omonimo di James C. Christensen (Atisian, 1996).\n\"Fatal Women\".\nCiclo sviluppato in collaborazione con Juliette Shapiro, consiste di quattro romanzi brevi e un racconto composti da Lee, un racconto composto da Shapiro e un racconto steso a quattro mani; i singoli testi sono auto-conclusivi ma tematicamente collegati e sono apparsi per la prima volta sotto gli pseudonimi di Esther Garber (Lee) e Yolanda Sorores (Shapiro) nella raccolta \"Fatal Women\", Egerton House Publishing, 2004. La ristampa \"Fatal Women: The Esther Garber Novellas\" (Lethe Press, 2013) espunge i contributi di Shapiro e li sostituisce con un racconto inedito della sola Lee.\nRomanzi auto-conclusivi.\nSono elencati sia i romanzi veri e propri (\"novel\") sia i romanzi brevi (\"novella\").\nFilmografia.\nSceneggiature scritte dall'autrice."}
{"id": "672835", "revid": "755885", "url": "https://it.wikipedia.org/wiki?curid=672835", "title": "D\u00e9j\u00e0 vu (Crosby, Stills, Nash &amp; Young)", "text": "D\u00e9j\u00e0 vu \u00e8 il primo album pubblicato dal \"supergruppo\" Crosby, Stills, Nash &amp; Young nel 1970 dalla Atlantic Records. \u00c8 uno degli album pi\u00f9 popolari degli anni settanta ed \u00e8 diventato col tempo un'icona di quel decennio. \nL'album raggiunge la prima posizione nella Billboard 200, in Australia ed Olanda e la quinta nel Regno Unito.\nIn Olanda il singolo \"Teach Your Children\" arriva alla settima posizione ed \"Our House\" alla nona. L'album ha venduto nove milioni (di cui sette milioni solo negli Stati Uniti) di copie in tutto il mondo.\nNel 2003 l'album \u00e8 stato classificato al 148\u00ba posto della lista dei 500 migliori album secondo Rolling Stone.\nIl disco.\n\"D\u00e9j\u00e0 Vu\" fu lungamente atteso dopo il successo riscosso dal primo album \"CS&amp;N\" del trio Crosby, Stills &amp; Nash, e vide l'aggiunta nella band del chitarrista cantautore Neil Young, all'epoca praticamente sconosciuto al grande pubblico. Stephen Stills stim\u00f2 che la lavorazione del disco richiese circa 800 ore di registrazione in studio; ogni singola traccia ricevette attenzioni meticolose e venne rifinita in maniera certosina. Le canzoni, tranne \"Woodstock\", furono incise nel corso di sessioni individuali da ciascun membro della band. Young non appare in tutte le tracce dell'album, mentre il batterista Dallas Taylor e il bassista Greg Reeves sono accreditati sulla copertina del disco con un carattere tipografico sensibilmente pi\u00f9 piccolo. Jerry Garcia suon\u00f2 la pedal steel guitar nel brano \"Teach Your Children\" e John Sebastian suon\u00f2 l'armonica nella title track.\nDall'album furono estratti ben quattro singoli di cui tre entrarono nella classifica Billboard Hot 100. La popolarit\u00e0 del disco contribu\u00ec al successo dei quattro album solisti dei membri della band pubblicati sulla scia di \"D\u00e9j\u00e0 Vu\": \"After the Gold Rush\" di Neil Young, \"Stephen Stills\" di Stills, \"If I Could Only Remember My Name\" di David Crosby, e \"Songs for Beginners\" di Graham Nash."}
{"id": "672844", "revid": "122802566", "url": "https://it.wikipedia.org/wiki?curid=672844", "title": "Fede nuziale", "text": "La fede (o \"vera\") \u00e8 un anello, generalmente in oro giallo, che viene scambiato nel rito del matrimonio dagli sposi come simbolo di legame e fedelt\u00e0 per tutta la vita. La forma circolare simboleggia l'unione. La fede si indossa generalmente sulla mano sinistra al dito anulare, mentre nell'Europa Centro-Orientale, ed anche in Spagna (tranne Catalogna), si usa metterla a destra. Viene messa all'anulare perch\u00e9 vi \u00e8 la credenza che di l\u00ec passi una piccola arteria che risalendo il braccio arriva direttamente al cuore. Sempre pi\u00f9 spesso il tradizionale oro giallo viene integrato con o sostituito da oro bianco, rosso o dal platino.\nNel matrimonio cattolico \u00e8 usanza popolare che le fedi vengano portate all'altare dal testimone o da un bambino detto paggetto, legate ad un cuscino di pizzo dove il celebrante le benedice prima dello scambio.\nSecondo diversi costumi, l'anello nuziale \u00e8 l'ultimo di una serie di regali che si scambiano gli sposi in segno di giuramento prima di unirsi nel matrimonio; tra questi doni \u00e8 compreso l'anello di fidanzamento.\nLa fede pesa solitamente dai 3 g ai 16 g e pu\u00f2 essere realizzata in differenti modelli:\nPosizione.\nLa fede \u00e8 generalmente portata al dito anulare. A seconda della nazione cambia la mano utilizzata per portare la fede, contrariamente ad un pensiero abbastanza diffuso in Italia, la posizione non \u00e8 influenzata dalla religione come evidenziato nella tabella seguente:"}
{"id": "672846", "revid": "1632387", "url": "https://it.wikipedia.org/wiki?curid=672846", "title": "Killers (Kiss)", "text": "Killers \u00e8 una raccolta di brani del gruppo musicale hard rock dei Kiss pubblicata nel maggio del 1982. All'interno di questa raccolta sono stati anche inseriti quattro brani inediti scritti in collaborazione con alcuni musicisti che in precedenza avevano collaborato negli album solisti del 1978 (Mikel Japp), o consigliati al gruppo dal produttore Michael James Jackson, come Adam Mitchell o Bryan Adams.\nAce Frehley, pur comparendo nella copertina, non ha suonato in nessuna traccia inedita: il suo posto \u00e8 stato preso da Bob Kulick a cui sar\u00e0 concesso di poter suonare secondo il suo stile.\nLa produzione decise di pubblicare l'album al di fuori degli Stati Uniti a causa della presenza in patria di altri album live e di altre raccolte. L'album riscuoter\u00e0 un modesto successo raggiungendo il posto pi\u00f9 alto in Norvegia (sesto posto), mentre i singoli estratti dall'album non riuscirono ad entrare in classifica."}
{"id": "672858", "revid": "123144890", "url": "https://it.wikipedia.org/wiki?curid=672858", "title": "Robert Wace", "text": "Si discute se il nome che gli viene ascritto, Robert, sia reale o meno, anche perch\u00e9 gi\u00e0 Wace \u00e8 di per s\u00e9 un nome.\nBiografia.\nStudi\u00f2 a Parigi e divenne canonico di Bayeux negli ultimi anni di vita. \nOpere.\nWace \u00e8 conosciuto soprattutto per i suoi tre capolavori:\n\"Roman de Brut\".\nIl Roman de Brut (circa 1155) \u00e8 basato sulla \"Historia Regum Britanniae\" di Goffredo di Monmouth: quest'opera non pu\u00f2 essere considerata storica in senso moderno, sebbene Wace distingua spesso tra ci\u00f2 che sa e ci\u00f2 che non sa o ci\u00f2 che non \u00e8 in grado di trovare. Wace infatti narra la fondazione della Britannia da parte di Bruto di Troia e arriva fino a dove termina la leggendaria storia della Britannia di Goffredo di Monmouth. Wace fu anche il primo a parlare della Tavola Rotonda e a chiamare Excalibur la spada di re Art\u00f9, sebbene nel complesso egli aggiunga solo pochi dettagli all'opera di Goffredo. Il Roman de Brut fu a sua volta la base per il \"Bruto\" di Layamon, un poema allitterato in inglese medio, e per la \"Cronaca\" di Piers Langtoft.\n\"Roman de Rou\".\nIl Roman de Rou, secondo Layamon, fu commissionato a Wace da re Enrico II e un'ampia parte \u00e8 dedicata a Guglielmo il Conquistatore e alla conquista normanna dell'Inghilterra. In quest'opera Wace si riferisce anche a tradizioni orali provenienti dalla sua famiglia. Inoltre, menziona l'apparizione della cometa di Halley e traccia un breve racconto autobiografico della sua vita (III, 5299-5318 - citato pi\u00f9 sopra)."}
{"id": "672862", "revid": "339392", "url": "https://it.wikipedia.org/wiki?curid=672862", "title": "Leucocoprinus rhacodes", "text": ""}
{"id": "672867", "revid": "53508", "url": "https://it.wikipedia.org/wiki?curid=672867", "title": "Postilla Amiatina", "text": "La Postilla Amiatina \u00e8 un documento del 1087 che rappresenta una delle pi\u00f9 importanti testimonianze del passaggio in Italia dal latino al volgare. \nIl documento, consistente in un frammento di poche righe, \u00e8 effettivamente una postilla a un atto notarile redatto da un tal notaio Rainerio nel 1087; la carta riporta la donazione dei coniugi Miciarello e Guadrada al monastero di Abbadia San Salvatore, sul Monte Amiata, da cui deriva la denominazione delle righe in esame. \nLa rilevanza di questo testo \u00e8 dovuta al fatto che costituisce una delle prime forme pervenute di espressione del volgare. Essa segnala come il latino, la lingua ufficiale, sia ormai diventato vincolante rispetto ad una \"lingua del popolo\". Il volgare non si distingue ancora dal latino, ma manifesta gi\u00e0 una sua identit\u00e0, che si nota dal suo utilizzo in un contesto che si sottrae dall'ambito formale del documento ufficiale.\nOsservazioni linguistiche.\nDalla Postilla emerge un volgare con scarsa autonomia grafica. Il notaio utilizza scritture ancora di chiara derivazione latina ma che probabilmente avevano gi\u00e0 la pronuncia del volgare: ad esempio \"est\" veniva pronunciato gi\u00e0 \"\u00e8\", \"caput-coctu\" diventava \"capucottu\" e \"qui\" si diceva \"chi\". \n\u00c8 da notare anche il finale in \"\u2013u\" di \"coctu, ribottu, consiliu\" e \"corpu\" che rivela una conservazione ancora tipica dell'Amiata. \"Mal, li e corpu\" sono termini di natura volgare.\nLessico e contenuto.\nL'espressione \"caput-coctu\", tradotta \"Capocotto\", ha il significato di \u201dtesta calda\u201d, \u201cubriaco\u201d o innamorato\u201d e sembra riferirsi a Miciarello. Da queste prime battute la postilla presenta subito un tono scherzoso e scanzonato che rivela una confidenza familiare del notaio. \nIl termine \"rebottu\" sembra derivare dal francese \"ribaut\", quindi ribaldo, parola che indica il Malvagio, il Diavolo. L'intenzione viene definita dal notaio \"mal-consiliu\", termine che richiama il diavolo, elemento estraneo al contesto, al fine di invalidare cos\u00ec il documento. Questa interpretazione viene per\u00f2 screditata dal fatto che l'esemplare custodito nell'abbazia \u00e8 originale e difficilmente i monaci avrebbero potuto accettare una tale dichiarazione, non valida. Il notaio allude probabilmente a qualche colpa di cui Miciarello si era macchiato o ad un errore in cui era incorso durante la sua vita. Ma c'\u00e8 anche un'altra interpretazione, che l'iscrizione testimoniasse una donazione effettuata da Miciarello, al fine appunto di espiare il peccato commesso. Si pu\u00f2 ritenere anche che essa sia una clausola cautelativa destinata a garantire la restituzione di un qualche prestito, da annullarsi successivamente all'estinzione del debito."}
{"id": "672874", "revid": "228587", "url": "https://it.wikipedia.org/wiki?curid=672874", "title": "Joseph LeConte", "text": "Studi\u00f2 nel Franklin College di Athens diplomandosi nel 1841 e laureandosi a New York in medicina nel 1845. Successivamente frequent\u00f2 anche l'Universit\u00e0 Harvard per studiare scienze naturali con il professor Louis Agassiz.\nIn un'escursione con i professori Hall e Agassiz nelle montagne di Helderberg, nello Stato di New York, svilupp\u00f2 un vivo interesse per la geologia. Laureato in questa disciplina alla Harvard, LeConte nel 1851 accompagn\u00f2 Agassiz per studiare la conformazione delle coste della Florida. Al ritorno divenne professore di scienze naturali nell'Universit\u00e0 di Midway, in Georgia e dal dicembre 1852 al 1856 insegnante di scienze naturali e geologia nel Franklin College di Athens. Dal 1857 al 1869 insegn\u00f2 chimica e geologia nell'Universit\u00e0 della Carolina del Sud.\nIl 14 gennaio 1846 spos\u00f2 Caroline Nisbet da cui ebbe quattro figli.\nDurante la Guerra civile americana LeConte continuo a insegnare occupandosi anche di produzione di farmaci e di esplosivi per gli Stati confederati conservando, dopo la vittoria degli Stati dell'Unione, il suo incarico di insegnante.\nNel 1869 fu in California per organizzare l'Universit\u00e0 di quello stato insieme con il fratello John. Vi fu nominato professore di geologia e scienze naturali, incarico che conserv\u00f2 fino alla morte.\nPubblic\u00f2 una serie di scritti di psicologia e sulla visione monoculare e binoculare, ma le sue produzioni pi\u00f9 importanti riguardano la geologia, occupandosi dei movimenti della crosta terrestre e della faglia californiana. Pubblic\u00f2 \"Religione e scienza\" nel 1874, gli \"Elementi di Geologia\" nel 1878 ed \"Evoluzione, la sua storia, dimostrazioni e relazione con il pensiero religioso\" nel 1888. Nel 1874 divenne membro dell'Accademia Nazionale delle Scienze, presidente dell'American Association for the Advancement of Science nel 1892 e della Societ\u00e0 Geologica d'America nel 1896.\n\u00c8 sepolto presso il Mountain View Cemetery di Oakland."}
{"id": "672878", "revid": "287204", "url": "https://it.wikipedia.org/wiki?curid=672878", "title": "4 Way Street", "text": "4 Way Street, noto anche come Four Way Street, \u00e8 il titolo del terzo album pubblicato da Crosby, Stills and Nash ed il secondo come Crosby, Stills, Nash and Young nel 1971. \u00c8 anche il loro primo album dal vivo.\n\u00c8 un doppio live registrato nel giugno del 1970 al \"Fillmore East\" di New York, all\"Auditorium\" di Chicago ed al \"Forum\" di Los Angeles.\nStoria.\nL'album contiene materiale che era gi\u00e0 stato pubblicato su altre registrazioni in studio sia in raggruppamenti vari che come dischi individuali dei quattro.\nAl momento dell'uscita dell'album due brani di Nash e due di Crosby non erano stati ancora pubblicati ufficialmente dagli autori: \"Chicago\", che sarebbe stata pubblicata un mese dopo sull'album \"Songs for Beginners\" di Nash, e \"Right Between the Eyes\"; \"The Lee Shore\" di Crosby, e la discussa \"Triad\", registrata dai Jefferson Airplane sul loro album del 1968 \"Crown of Creation\", e dai The Byrds, ma non pubblicata sino al 1997 come bonus track sulla riedizione di \"The Notorious Byrd Brothers\".\nIl 15 giugno 1992 \u00e8 stata pubblicata su CD una versione \"espansa\" dell'album che includeva quattro canzoni in pi\u00f9, una per ciascuno dei membri del gruppo. Young esegue un medley di tre brani dai suoi primi due album solisti; Stills include \"Black Queen\" dal suo album di debutto Stephen Stills, un pezzo che avrebbe rivisitato molte volte nell'arco della sua carriera; Crosby aggiunge una versione di \"Laughing\" dal suo primo album solista \"If I Could Only Remember My Name\"; Nash suona \"King Midas In Reverse\", singolo del 1967 del suo gruppo precedente The Hollies.\nNel periodo in cui l'album fu registrato la tensione e le incomprensioni tra i membri del gruppo erano alte: poco dopo la registrazione di \"Four Way Street\" (e molti mesi prima della pubblicazione) il gruppo arriv\u00f2 allo scioglimento.\nL'originale doppio album long playing aveva una grafica tipica del gruppo, senza l'elenco dei brani all'esterno, con fotografie in bianco e nero della band su una panchina ed elaborazioni a colori. L'elenco dei brani compare solamente nell'etichetta dei dischi e nel poster incluso, che riporta tutti i testi.\nL'album raggiunge la prima posizione nella Billboard 200, la terza nei Paesi Bassi e l'ottava in Norvegia.\nElenco brani.\n1971 Album Originale.\nLP 1 lato A\nLP 1 lato B\nLP 2 lato A\nLP 2 lato B\n1992 Edizione Espansa su CD.\nDisco 1\nDisco 2"}
{"id": "672880", "revid": "3137", "url": "https://it.wikipedia.org/wiki?curid=672880", "title": "Four Way Street", "text": ""}
{"id": "672883", "revid": "77358", "url": "https://it.wikipedia.org/wiki?curid=672883", "title": "Oblast di Kaliningrado", "text": ""}
{"id": "672885", "revid": "30610", "url": "https://it.wikipedia.org/wiki?curid=672885", "title": "Oblast di Kaluga", "text": ""}
{"id": "672887", "revid": "30610", "url": "https://it.wikipedia.org/wiki?curid=672887", "title": "Oblast di Kemerovo", "text": ""}
{"id": "672888", "revid": "30610", "url": "https://it.wikipedia.org/wiki?curid=672888", "title": "Oblast di Kirov", "text": ""}
{"id": "672889", "revid": "30610", "url": "https://it.wikipedia.org/wiki?curid=672889", "title": "Oblast di Kostroma", "text": ""}
{"id": "672890", "revid": "30610", "url": "https://it.wikipedia.org/wiki?curid=672890", "title": "Oblast di Kurgan", "text": ""}
{"id": "672891", "revid": "122212264", "url": "https://it.wikipedia.org/wiki?curid=672891", "title": "Tuborg", "text": "Tuborg \u00e8 una societ\u00e0 danese produttrice di birra fondata nel 1873 e finanziata da Carl Frederik Tietgen.\nStoria.\nNel 1873 un gruppo di finanziari e banchieri si riun\u00ec per allestire un cantiere edilizio a nord di Copenaghen, propriet\u00e0 del signor Jonas Thue, chiamata Thuesborg (castello di Thue).\nIn seguito l'area cambi\u00f2 nome da Thuesborg a Tuborg.\nIl 13 maggio 1873 venne considerato l'anniversario della nascita ufficiale della Tuborg, perch\u00e9 vide la nascita di Tuborg Factories Ltd.\nPhilip W. Heyman, direttore della Tuborg dal 1880, fu un personaggio molto importante poich\u00e9 cedette le attivit\u00e0 non remunerative della Tuborg Factories e concentr\u00f2 gli sforzi su quella pi\u00f9 redditizia: produzione e vendita della birra.\nSi fuse con la United Breweries nel 1894 che dopo entr\u00f2 tramite un accordo con Carlsberg nel 1903.\nNel 1970 fu acquisita definitivamente da Carlsberg.\nOggi, sono impegnati in una esportazione globale del prodotto.\nLa societ\u00e0 \u00e8 entrata di recente nel mercato irlandese.\nMarchi.\nI marchi del gruppo Tuborg sono venduti in 31 paesi:"}
{"id": "672896", "revid": "30610", "url": "https://it.wikipedia.org/wiki?curid=672896", "title": "Oblast di Kursk", "text": ""}
{"id": "672898", "revid": "77358", "url": "https://it.wikipedia.org/wiki?curid=672898", "title": "Oblast di Lipetsk", "text": ""}
{"id": "672900", "revid": "30610", "url": "https://it.wikipedia.org/wiki?curid=672900", "title": "Oblast di Murmansk", "text": ""}
{"id": "672901", "revid": "396099", "url": "https://it.wikipedia.org/wiki?curid=672901", "title": "Val d'Agri", "text": "La Val d'Agri o Valdagri \u00e8 una sub-regione della Basilicata compresa tra i monti Sirino e Volturino. Prende il nome dal fiume Agri, che attraversa tutto il suo territorio.\nGeografia.\nLa Val d'Agri \u00e8 ubicata lungo l'asse principale dell'Appennino meridionale, seguendo il corso del fiume da Serra di Calvello, esso ha a sinistra la linea appenninica Calvelluzzo-Volturino-Monte di Viggiano e a destra i Monti della Maddalena, confine naturale con la Campania, con vette pi\u00f9 basse della suddetta linea. A sud si trovano il Sirino e il Monte Raparo. Essa si apre a Sud Est laddove l'Agri sfocia nella Diga del Pertusillo e scorre poi per vari km nel materano prima di sfociare nello Ionio. La vallata di et\u00e0 quaternaria a impostazione tettonica, mostra ancora evidenze geologiche che ne confermano l'origine lacustre. \nLa vallata \u00e8 prevalentemente pianeggiante, frequenti sono stati i fenomeni alluvionali, sono presenti talvolta colline calcaree di modeste dimensioni, resti di antiche strutture sedimentarie. Falde acquifere rilevanti e profonde caratterizzano i monti della Maddalena, specialmente nel territorio di Paterno, ove nasce il cosiddetto acquedotto dell'Agri, che serve 160 comuni del meridione.\nQuasi l'intero territorio \u00e8 parte del Parco nazionale dell'Appennino Lucano Val d'Agri Lagonegrese. L'area ricca di boschi si pu\u00f2 suddividere in due fasce di diversa altitudine: quella inferiore presenta un gran numero di esemplari di querce e boscaglie termofile (roverella, carpino bianco, frassino, orniello) pi\u00f9 in alto dai 700 ai 1600 metri sono prevalenti faggi, aceri, agrifogli e talvolta aceri di Lobelius e abeti. Nelle aree montane l'escursionismo e il turismo sciistico sono in forte sviluppo.\nL'area fluviale offre un habitat ideale alla lontra, si abbeverano qui numerosi cinghiali. Sporadica \u00e8 la presenta di cervi, lupi e caprioli in montagna, dove sono numerosissimi i pascoli di equini e bovini.\nStoria.\nIl fiume Agri ha senz'altro un rapporto strettissimo nella comparsa dei primi insediamenti umani in valle, esso costituisce difatti un\u2019antica via naturale di collegamento tra Ionio e Tirreno, \u00e8 costante, fin dall'et\u00e0 antica il passaggio di merci e viaggiatori lungo l'Agri. \nPartendo dal pleistocene sappiamo che la valle era per\u00f2 occupata nella parte nota come \"Alta Val d'Agri\" da un bacino lacustre, ritrovamenti di fauna fossile di \"Elephas antiquus\" sono noti dal territorio di Grumento Nova, la comparsa dell'uomo dal paleolitico medio \u00e8 testimoniabile da manufatti litici di tecnica Levallois, rinvenuti nei territori di Paterno, Moliterno e Marsico Nuovo. Le attivit\u00e0 di caccia, raccolta di piante spontanee e molluschi fluvio-lacustri, sottolineano uno sfruttamento umano delle risorse presenti in loco. \nIl prosciugamento del lago, nei secoli ha dato vita all'attuale superficie a conca ovale compresa tra Marsico Nuovo e il Lago del Pertusillo. Le montagne che fanno da pareti laterali (calcareo-silico-marnose) hanno ospitato in seguito insediamenti strategici per il controllo delle pianure sottostanti. A Marsicovetere in localit\u00e0 Barricelle, sono stati ritrovati materiali e strutture abitative del neolitico antico, mentre nell'eneolitico, sull'altura della Civita di Paterno, tra il XIV e l'XI secolo a.C. (A.C.), abitarono pastori transumanti della cosiddetta cultura appenninica. \nL'antropizzazione intensa infatti avviene solo dal Neolitico in poi, solo nel VI-IV millennio a.C. i territori collinari di Marsico, Paterno, Marsicovetere e Viggiano sono occupati per formare spazi abitativi (ritrovati pali di capanne con fosse di combustione) la presenza di ossidiana conferma la presenza di scambi e commercio per assenza del minerale nell'area, le caratteristiche e i reperti danno certezza del culto della Dea Madre, omogeneamente alla cultura delle aree del melfese e del materano, in particolare per l'applicazioni di teste di animali modellate su corredi ceramici, si scoprono connessioni con la cultura di Serra d'Alto. Per l'et\u00e0 dei metalli gruppi nomadi indoeuropei, si inseriscono di frequente nella societ\u00e0 locale, si denota la nascita di gruppi umani ormai sedentari, per cui attivit\u00e0 agro-pastorali e collaterali come la tessitura. \nNel territorio di Viggiano e Marsicovetere, sono attestate due necropoli dell'et\u00e0 del Bronzo, che fanno intendere quanto ancora il commercio sia divenuto florido, nell'et\u00e0 del ferro, modelli culturali di derivazione illirico-balcanica, hanno rafforzato il controllo del fondovalle, passi montani e valli che mettevano in contatto i territori. La scarsa documentazione non porta a farci conoscere i meccanismi della comparsa della cultura Enotria, gli enotri poterono definirsi popolazione indigena locale, in epoca arcaica, sono conservate nel museo Archeologico dell'alta Val D'Agri di Grumento Nova: lunghe armille a spirale, e alcune coppe ioniche che testimoniano i contatti con i Greci. Infatti i corredi risalenti all'epoca classica ed ellenistica sono formati da grandi vasi a vernice nera (crateri a campana, \"pelikes\", \"guttus\" a disco decorato con una foglia di fico a rilievo e una croce di sant'Andrea sotto il becco) e alcuni servizi bronzei per il consumo del vino nei banchetti. Nei corredi femminili si trovano anche dei caratteristici frutti in terracotta, come fichi e noci. \nTra la ceramica a figure rosse di fattura attica, spiccano alcune \"pelikes\" del \"pittore di Haken\", mentre risalgono all'epoca ellenistica i crateri a calice e le \"pelikes\" nello stile di \"Gnathia\". Numerose sono le statuette votive, con piccoli busti e figure femminili in piedi. Prima dell\u2019arrivo dei Romani \"Grumentum\" era gi\u00e0 una fiorente e importante citt\u00e0, di probabile fondazione lucana, si era arricchita nella cornice lucana che per posizione l'avvicinava alla Magna Grecia. \nLa colonia Romana invece \u00e8 databile intorno al 59 a.C. in seguito alle leggi di Giulio Cesare, come confermano i dati di scavo. La citt\u00e0 era compresa in una cinta muraria con 6 porte e attraversata da una rete viaria urbana di vie che si intersecavano ad angolo retto. In direzione Nord-Est/Sud-Ovest si sviluppavano tre strade longitudinali (decumani), utilizzate sino al VI sec. Sono state inoltre ritrovate 4 aree ove sorgevano templi, due terme, il foro, un teatro e un anfiteatro. Ritrovata nel 2006 anche una villa romana, ai piedi del monte Volturino estremamente vicina alla \"Via Herculia\", che collegava l'area con le citt\u00e0 di \"Potentia\", \"Venusia\" e \"Grumentum\". \nQuesta strada di fondamentale importanza port\u00f2 allo sviluppo di altre citt\u00e0 come Abellinum Marsicum, menzionato da Plinio, e databile tra il V ed il IV secolo a.C. coincidente con l'attuale Marsico Nuovo. Nel 312 d.C. infatti, il giovane martire cristiano Laverio venne decapitato fuori le mura di \"Grumentum\". Gi\u00e0 nel 313 i cristiani erano liberi di manifestare il proprio credo, ma in seguito all'episodio \"Grumentum\" nel 370 divenne sede episcopale, e centro religioso. Subito dopo inizi\u00f2 un progressivo abbandono della citt\u00e0 e del fondovalle, a causa delle continue incursioni saracene (IX e X secolo). Gli abitanti di \"Grumentum\" si sparsero fondando Saponara (oggi Grumento Nova), altri si rifugiarono a Moliterno, Marsicovetere e Marsico Nuovo, che divenne il nuovo baricentro della valle per l'intero periodo medievale giunsero qui nobili e connestabili tra cui Tommaso D'Aquino dottore della Chiesa.\nCon l'arrivo dei Longobardi e le lotte tra questi e Bizantini e Saraceni, Marsico governata dai conti Sanseverino, ebbe grande importanza strategica, trovandosi sul confine meridionale del principato di Salerno: il principe Gisulfo I intorno al 940, elev\u00f2 la citt\u00e0 a contea a capo di un vasto territorio. La citt\u00e0 venne fortificata e registr\u00f2 una consistente crescita demografica, ottenendo il titolo di \"civitas\". Lo stesso accadde a Moliterno, dove giunsero longobardi e normanni. Unico centro con storia differente fu Tramutola dove Giovanni di Marsico cappellano dell'abate Falcone, attir\u00f2 la simpatia di alcuni ricchi signori che donarono alla Badia di Cava, e ne divenne protettorato. Quando il principato di Salerno che la inglobava termin\u00f2, la Val d'Agri dei signori normanni pass\u00f2 interamente al Regno di Napoli e al distretto di Potenza: Marsico, Saponara, Viggiano e Montemurro ne divennero circondari. Nel periodo che va sino al 1860, nell'area nacquero castelli e palazzi gentilizi, destinati a crolli ricostruzioni accentuati dal nefasto evento del 1857, col terremoto della Val D'Agri. \nCon la fine della diocesi di Marsico nel 1818, l'area aveva perso qualsiasi ruolo centrale nel giustizierato di Basilicata. Alla fine del Regno delle due Sicilie il fenomeno del brigantaggio in Valle si accentu\u00f2. In epoca post-unitaria molti nobili fra cui i principi Pignatelli di Marsico si unirono ai moti a sostegno dell'Italia unita. Successivamente infatti il brigantaggio post-unitario si afferm\u00f2 con le Bande di Angelantonio Masini e Federico Aliano. Le guerre mondiali e l'emigrazione portarono la Val d'Agri al centro della questione meridionale, dagli anni '50 del '900 iniziarono fenomeni di forte spopolamento, affermatisi negli anni 2000. Unici avvenimenti degni di nota del secolo breve sono stati: la costruzione della SS598 di fondovalle dell'Agri e la scoperta in Val d'Agri del pi\u00f9 grande giacimento petrolifero europeo di terraferma. Ad oggi la Val d'agri \u00e8 formata da centri storici, al pi\u00f9 affiancati da zone di nuova costruzione in seguito al terremoto dell'Irpinia. L'industria \u00e8 mediamente sviluppata nel territorio di Viggiano e l'area \u00e8 connotata da una vocazione fortemente agricola, con pochi allevamenti intensivi e turismo montano.\nTrasporti.\nLa zona in seguito alla dismissione delle reti ferroviarie Sicignano-Lagonegro, a cui era agganciata la tratta Atena Lucana-Marsico Nuovo \u00e8 totalmente sprovvista di collegamenti ferroviari. La rete stradale compensa queste mancanze, difatti sull'Autostrada A2 del Mediterraneo \u00e8 presente lo svincolo Atena Lucana-Val D'agri, la quale immette i veicoli direttamente sulla SS598 di fondovalle dell'Agri.\nTale condizione ha fatto s\u00ec che le aziende: Ferrovie Appulo-Lucane (FAL) e Sita Sud, che gestiscono il trasporto pubblico, compensassero negli anni le carenze infrastrutturali, FAL effettua infatti servizio sostitutivo della linea ferroviaria che partiva da Atena Lucana fino all'ospedale civile \"San Pio\" di Villa d'Agri. SITA invece oltre a gestire il trasporto scolastico, organizza corse quotidiane per Potenza, Salerno, Napoli, Roma, Milano e Torino.\nOltre alla SS598 riveste un ruolo importante anche la Strada statale 276 dell'Alto Agri."}
{"id": "672903", "revid": "2079579", "url": "https://it.wikipedia.org/wiki?curid=672903", "title": "Robert de Boron", "text": "Di lui restano due poemi in ottosillabi: \"Giuseppe d'Arimatea\" e \"Merlino\" (di quest'ultimo restano frammenti e successive versioni in prosa). Si pensa che facessero parte di una trilogia o di una tetralogia di poemi che comprendeva anche un \"Perceval\" e, forse, una \"Morte di Art\u00f9\".\nRobert de Boron fu il primo autore a dare un'esplicita dimensione cristiana al Sacro Graal. Secondo la sua versione, Giuseppe d'Arimatea utilizz\u00f2 il Graal per raccogliere il sangue di Cristo. La sua famiglia port\u00f2 poi il Graal ad Avalon, identificata con Glastonbury, dove lo custodirono fino all'ascesa di Art\u00f9 e all'arrivo di Perceval.\nNotizie sulla sua vita si deducono da brevi menzioni presenti nelle sue opere: lui si definisce chierico e cavaliere e dice di essere al servizio di Gautier di \"Mont Belyal\", identificato da Pietro il Gentile con un Gautier de Montb\u00e9liard (signore di Montfaucon), che nel 1202 prese parte alla Quarta Crociata e che mor\u00ec in Palestina nel 1212. Pietro il Gentile sostiene anche che la menzione di Avalon nell'opera di Boron dimostra che egli la scrisse dopo il 1191, anno in cui monaci sostennero di avere trovato a Glastonbury le tombe di Art\u00f9 e Ginevra. Non si sa niente sulla sua famiglia, sebbene il secondo autore del \"Tristano in prosa\" sostiene di essere nipote di Boron, anche se ci\u00f2 sembra pi\u00f9 che altro essere solo un modo per darsi una patente di credibilit\u00e0.\nCon il nome di Borone compare come personaggio nel romanzo \"Baudolino\" di Umberto Eco, entrando in contrasto con Kyot (Guiot de Provins) circa la natura del Graal."}
{"id": "672904", "revid": "30610", "url": "https://it.wikipedia.org/wiki?curid=672904", "title": "Oblast di Sverdlovsk", "text": ""}
{"id": "672906", "revid": "2043251", "url": "https://it.wikipedia.org/wiki?curid=672906", "title": "Rumi\u00f1ahui", "text": "Si tratta di uno dei principali generali di Atahuallpa, all'epoca delle guerre civili combattute da questi contro il fratello Hu\u00e1scar, Signore del Cuzco.\nIl suo nome significa occhio di pietra ed \u00e8 stato variamente spiegato. Per alcuni era dovuto ad un velo che gli appannava uno degli occhi, risultato di una ferita in battaglia o di una cataratta.\nPer altri era, invece, riferito al suo sguardo, duro e implacabile come il suo carattere.\nNascita.\nPoco si sa della sua adolescenza e, solo attraverso congetture, alcuni storici moderni dell'Ecuador hanno ricostruito una sua parentela con Atahualpa che, addirittura, sarebbe stato suo fratellastro.\nSecondo queste teorie, il sovrano Inca Huayna C\u00e1pac avrebbe preso come concubina la madre di Rumi\u00f1ahui che sarebbe appartenuta ad una nobilissima famiglia del regno di Quito.\nA parte queste illazioni, dobbiamo riconoscere che Rumi\u00f1ahui apparteneva certamente alla nobilt\u00e0 del suo paese, altrimenti ben difficilmente sarebbe giunto ad occupare le cariche che ricopriva.\nCarriera militare.\nCome generale delle armate del Cuzco, Rumi\u00f1ahui viene ricordato per la partecipazione ad alcune campagne in cui ebbe modo di illustrarsi lo stesso Atahuallpa che, costantemente, lo accompagnava.\nAlla morte di Huayna Capac fu naturale per il generale quite\u00f1o di schierasi nel campo di Atahuallpa, sia per le comuni esperienze vissute sia per l'ostilit\u00e0 che entrambi provavano per le gente del Cuzco.\nRumi\u00f1ahui partecip\u00f2 alla guerra civile restando a stretto contatto con il suo signore. All'inizio delle ostilit\u00e0 fu presente negli scontri pi\u00f9 importanti accanto a Quizquiz e Chalcochima, ma, quando la zona delle operazioni si spost\u00f2 verso la capitale Inca, egli venne destinato a salvaguardare le retrovie. Venne cos\u00ec a trovarsi a Cajamarca nel drammatico momento della cattura di Atahuallpa.\nCajamarca.\nPare che egli avesse sostenuto la necessit\u00e0 di affrontare gli Spagnoli gi\u00e0 all'atto del loro sbarco, ma il suo avveduto consiglio, da militare consumato, non era stato seguito e l'Inca aveva preferito uniformarsi al parere dei suoi cortigiani. Rumi\u00f1ahui era cos\u00ec rimasto all'esterno della citt\u00e0 con un esercito, in armi, composto da circa 5.000 soldati.\nGli storici si sono spesso chiesti perch\u00e9 questo esercito non sia intervenuto quando fu chiaro che il loro Signore era caduto in un agguato.\nProbabilmente due furono i motivi di questa decisione. Anzitutto la ferrea disciplina inca che non permetteva di assumere iniziative personali senza ordini adeguati ed \u00e8 ovvio che Rumi\u00f1ahui era stato lasciato fuori citt\u00e0, per precauzione e in attesa di disposizioni. In secondo luogo la rapidit\u00e0 dell'azione e lo sconcerto che ne era derivato, uniti alla preoccupazione di nuocere all'integrit\u00e0 dell'Inca che si trovava nel mezzo della carneficina.\nQuando fu chiaro che la giornata era stata fatale alle armate degli Inca, Rumi\u00f1ahui dette ordine di ripiegare verso Quito e riusc\u00ec a porre in salvo le sue truppe senza subire perdita alcuna.\nPresa del potere.\nDurante la prigionia di Atahuallpa si limit\u00f2 a sorvegliare la presenza degli Spagnoli senza intervenire e favor\u00ec, invece, la raccolta di tesori per il riscatto dell'Inca che era curata personalmente da \"Quilliscache\", \"Illescas\" per i cronisti iberici, fratello dello stesso sovrano.\nSi rifiut\u00f2 per\u00f2 di consegnare il tesoro personale di Atahuallpa che non era poi altro che quello del regno di Quito, occultandolo in un luogo segreto.\nAlla morte dell'Inca, Rumi\u00f1ahui comprese che gli Spagnoli sarebbero arrivati anche nei territori posti sotto la sua giurisdizione e si prepar\u00f2 ad agire di conseguenza. Incontr\u00f2 per\u00f2 l'opposizione di \"Illescas\" che, di animo pacifico, voleva piuttosto trattare con gli invasori di cui aveva avuto modo di valutare la forza che riteneva al limite dell'invincibilit\u00e0.\nPer Rumi\u00f1ahui, questa debolezza del legittimo successore di Atahuallpa fu un incentivo ad agire.\nCon la scusa di un banchetto in commemorazione dell'Inca defunto riun\u00ec tutti i parenti e i fedeli di Atahuallpa e, nel bel mezzo del festino, li fece tutti arrestare e sopprimere. Prima di autonominarsi Signore di Quito, Rumi\u00f1ahui fece giustiziare \"Illescas\" che riteneva un traditore della terra degli avi. Il corpo dello sventurato principe venne sconsacrato, ossia liberato degli organi interni per costituire, con la pelle, una specie di macabro tamburo.\nQuesto, almeno, \u00e8 quello che traspare dalle successive cronache spagnole, ma non dimentichiamo che in tali racconti si assicura anche che, in questa occasione, sarebbero stati uccisi tutti i figli di Atahuallpa, mentre successivamente ne furono trovati in vita ben undici.\nGuerra di Quito.\nLe forze spagnole a cui Rumi\u00f1ahui si trov\u00f2 confrontato erano assai numerose. Inizialmente le truppe iberiche poterono contare solo sulle schiere di Benalcazar che, di sua iniziativa, aveva intrapreso la conquista dei territori del Nord, abbagliato dalla speranza dell'oro che vi si diceva esistere in gran copia. Il luogotenente di Pizarro era stato presto raggiunto da Almagro inviato, con pochi uomini, per richiamarlo all'ordine.\nSuccessivamente questi contingenti furono rafforzati dall'arrivo dell\"adelantado\" Don Pedro de Alvarado, il conquistatore del Messico che, a prezzo di una marcia impressionante, che gli era costata un numero spaventoso di vittime, aveva raggiunto l'altipiano andino partendo da Puerto Viejo.\nAnche Rumi\u00f1ahui non era solo. Accanto a lui combattevano gli eserciti di \"Zope-Zopahua\" e quello di Quizquiz giunto nella regione in provenienza dal Cuzco.\nI tre eserciti indigeni operavano, per\u00f2, separatamente e questo consent\u00ec agli Spagnoli di affrontarli ad uno ad uno con evidenti vantaggi strategici.\nIl fattore che pi\u00f9 influ\u00ec sull'esito del conflitto fu, per\u00f2, la presenza dei \"Ca\u00f1ari\", schierati a fianco degli invasori.\nAntichi nemici delle popolazioni di Quito, queste trib\u00f9 credettero di poter approfittare della disavventure dei loro antichi oppressori per riguadagnare la libert\u00e0, non sapendo che sarebbero andati incontro ad un giogo ben pi\u00f9 pesante.\nLa loro presenza permise agli Spagnoli di alleviarsi di ogni preoccupazione che non fosse di carattere bellico. I \"Ca\u00f1ari\", infatti, procuravano loro le vettovaglie necessarie e si incaricavano del trasporto dei bagagli, inoltre, all'atto dello scontro, ingaggiavano per primi il combattimento permettendo ai loro padroni di intervenire nel mezzo della mischia per fare la differenza.\nMalgrado ci\u00f2 le prime battaglie furono assai accanite e gli Spagnoli pagarono a caro prezzo la loro avanzata. \"Teocajas\", Ambato, \"Pancallo\" e Latacunga furono sedi di feroci battaglie che videro le forze di Quito combattere valorosamente senza perdere terreno.\nQuizquiz, in un solo scontro uccise quattordici nemici e costrinse il grosso dell'esercito spagnolo a retrocedere. L'anziano condottiero non pot\u00e9 per\u00f2 proseguire, per molto tempo, nelle sue prodezze perch\u00e9 venne ucciso dai suoi stessi uomini in una accesa disputa, mentre voleva convincerli a passare ad uno stato di guerriglia.\nRumi\u00f1ahui aveva ideato tattiche originali per fronteggiare i cavalli. Buche nel terreno coperte da frasche dovevano, per esempio, impedire le cariche dei focosi animali, ma i \"Ca\u00f1ari\" andavano in avanscoperta e rendevano inutili queste insidie.\nNonostante la sua tenacia gli Spagnoli entrarono infine a Quito, ma la trovarono incendiata dalle truppe indigene che la avevano appena abbandonata. Inseguiti dalla cavalleria, i guerrieri di Quito seppero destreggiarsi fino a giungere, a notte inoltrata, a contrattaccare decisamente, impegnando una mischia tra le strade stesse della loro capitale in fiamme.\nLo scoramento serpeggiava, per\u00f2, ormai tra i combattenti indigeni abituati a guerre rapide e alieni dall'impegnarsi in campagne prolungate. Le defezioni crebbero di giorno in giorno e costrinsero Rumi\u00f1ahui a abbandonare la zona delle operazioni braccato dai suoi nemici. Rimasto con un pugno di uomini, l'indomito condottiero tent\u00f2 ancora una volta la fuga, ma individuato, venne, infine, fatto prigioniero dopo una acerrima lotta.\nPoco dopo la stessa sorte toccava a \"Zope-Zopahua\", parimenti abbandonato dai suoi e costretto alla resa.\nMorte di Rumi\u00f1ahui.\nLo scopo della conquista di Quito era per gli Spagnoli la ricerca dell'oro e in particolare del tesoro di \"Atahuallpa\" che si diceva fosse stato sepolto con lui. Di oro non ne era stato trovato che una piccola quantit\u00e0 e del tesoro non vi era neppure l'ombra. Benalcazar e i suoi capitani, convinti dell'esistenza di questa ingente fortuna, setacciarono inutilmente la citt\u00e0 distruggendo templi e abitazioni. Infine esasperati per queste ricerche infruttuose si rivolsero ai loro prigionieri per estorcere le informazioni che desideravano. Rumi\u00f1ahui e gli altri capitani furono sottoposti alla tortura, ma non rivelarono nulla, sia che non avessero effettivamente nulla da confessare sia che fossero cos\u00ec forti d'animo da aver ragione anche dei tormenti del carnefice.\nVisti inutili i loro tentativi gli Spagnoli decisero di sbarazzarsi di loro e il 25 giugno del 1535 \"Rumi\u00f1ahui\", \"Zope-zopahua\", \"Quingalumba\", \"Razorazo\" e \"Sina\" furono giustiziati, alcuni sul rogo e altri con altrettanto atroci forme di esecuzione.\nNell'Ecuador moderno Rumi\u00f1ahui, detto il \u201c\"defensor de Quito\"\u201d \u00e8 considerato un eroe nazionale e a lui sono dedicate numerose opere storiche e letterarie."}
{"id": "672908", "revid": "1543377", "url": "https://it.wikipedia.org/wiki?curid=672908", "title": "Heliodisplay", "text": "L'Heliodisplay \u00e8 uno schermo planare interattivo. Proietta le immagini come un ologramma.\nL'inventore Chad Dyner afferma infatti che non \u00e8 una tecnologia olografica (quindi mediante laser), ma dei retroproiettori.\nNon richiede nessun substrato per proiettare l'immagine ma soltanto aria.\nDal dispositivo per visualizzare l'immagine fuoriesce per\u00f2 un getto di vapore.\nLavora come uno schermo touchscreen galleggiante, con la possibilit\u00e0 di manipolare l'immagine proiettata in aria con le dita, e pu\u00f2 inoltre essere connesso a un computer usando una connessione VGA.\nPu\u00f2 essere anche connesso con una tv o un DVD con il cavo RGB.\nModelli.\nL90\"\nM50\nLC\nCollegamenti esterni.\nwww.bayokexports.com"}
{"id": "672909", "revid": "1632387", "url": "https://it.wikipedia.org/wiki?curid=672909", "title": "Andrea Alessi", "text": "Ha avuto risultati in tutte e tre le discipline classiche, oltre che nel salto sulla rampa, disciplina in cui ha conquistato l'Oro Mondiale nel 1993.\nStoria.\nGli esordi.\nNei primi anni '70, insieme al fratello Stefano, prova lo sci nautico, avendo come primo allenatore Giovanni Piller. La prima gara in cui s'impose, a 10 anni, furono i Campionati Piemontesi di Figure; successivamente vinse anche in altre competizioni a livello nazionale tra cui i Campionati Italiani di Categoria. A 16 anni vinse la sua prima medaglia di bronzo ai Campionati Europei in Figure. Nessun italiano cos\u00ec giovane aveva mai vinto una medaglia continentale. Nel 1987 vinse i suoi primi due ori Europei in Salto ed in Combinata, accompagnati da un bronzo in Figure.\nDal 1989 al 1993.\nNel 1989, ai Campionati del Mondo di West Palm Beach (USA) ottenne la sua prima medaglia mondiale, un argento nel Salto. L'anno successivo ottenne un oro in salto ai Campionati Europei. Nel 1992 vinse i Campionati Italiani Assoluti in tutte e 4 le specialit\u00e0: Slalom, Figure, Salto, Combinata.\nDopo aver vinto nel 1993 i Campionati Europei di Salto in Austria ed aver ottenuto rispettivamente un argento in Combinata ed un Bronzo in Figure, parte con la Nazionale per prender parte ai Campionati del Mondo di Singapore. Ottiene il bronzo in figure e, con una buona prestazione in slalom, l'argento in combinata. Nella finale di Salto guadagna l'oro davanti a Jim Clooney.\nIl dopo mondiale.\nL'anno successivo Alessi vince l'oro europeo in Salto e stabilisce il nuovo record europeo della disciplina con il risultato di 64,7 m. Nel 1996, in una caduta in salto, subisce una frattura scomposta del femore destro, infortunio che lo blocca per molto tempo. Ma l'anno successivo, tornato in ottima forma fisica, stabilisce il nuovo record Europeo di Salto con la misura di 65,4 m. Nello stesso anno ottiene il bronzo in Combinata ai Campionati del Mondo in Colombia, ed \u00e8 la sua ultima medaglia mondiale. Nel 1999 sfiora per pochi centimetri il podio ai Campionati del Mondo di Salto a Milano.\nTermina la propria carriera nel luglio 2000.\nPalmar\u00e8s.\nAndrea Alessi ha vinto molte medaglie costituzionali, sia a livello europeo che a livello mondiale:\nOtto dei quindici ori europei sono stati vinti consecutivamente nella specialit\u00e0 del salto."}
{"id": "672911", "revid": "289247", "url": "https://it.wikipedia.org/wiki?curid=672911", "title": "Oblast autonoma ebraica", "text": ""}
{"id": "672913", "revid": "4175", "url": "https://it.wikipedia.org/wiki?curid=672913", "title": "Idrottsf\u00f6reningen Kamraterna G\u00f6teborg", "text": "Idrottsf\u00f6reningen Kamraterna G\u00f6teborg, abbreviato in IFK G\u00f6teborg (IPA: ), \u00e8 un club calcistico svedese di G\u00f6teborg, capoluogo della contea di V\u00e4stra G\u00f6taland.\nMilita in Allsvenskan, la massima divisione del campionato svedese.\nFondato nel 1904, \u00e8 uno dei club pi\u00f9 importanti del calcio svedese e, pi\u00f9 in generale, scandinavo perch\u00e9, oltre ai 18 titoli nazionali e alle 8 Coppe di Svezia, vanta nel palmar\u00e8s anche la vittoria in due edizioni della Coppa UEFA, nel 1981-82 e nel 1986-87, unica compagine del Nordeuropa continentale ad avere conquistato uno dei tre maggiori trofei europei di club dell'epoca.\nNel suo periodo di maggior successo europeo fu anche semifinalista in Coppa dei Campioni 1985-86, competizione dalla quale fu eliminato dal dopo i tiri di rigore.\nI colori sociali dell'IFK G\u00f6teborg sono il bianco e il blu, ovvero quelli dell'Idrottsf\u00f6reningen Kamraterna, l'associazione nazionale sportiva di riferimento che presiedette alla formazione del club; \u00e8 presente in prima divisione ininterrottamente dal 1977, avendo conosciuto nel 1976 la sua pi\u00f9 recente stagione cadetta.\nL'allenatore della prima squadra del club \u00e8 Mikael Stahre, in carica da giugno 2021, e la pi\u00f9 recente stagione di campionato disputata, l'Allsvenskan 2021, si \u00e8 conclusa all'ottavo posto.\nStoria.\nOrigini.\nIl club fu fondato il , divenendo la trentanovesima societ\u00e0 a far parte dell'organizzazione sportiva Idrottsf\u00f6reningen Kamraterna (IFK), diffusasi in Svezia a cavallo tra il XIX e il XX secolo. La prima partita disputata venne vinta per 4-1 contro l'altra formazione locale dell'IK Viking. La fondazione dell'IFK G\u00f6teborg fu un importantissimo evento calcistico per la citt\u00e0 di G\u00f6teborg, dato che fino ad allora l'altro club cittadino, l'\u00d6rgryte IS, aveva dominato la scena sia cittadina che nazionale: nel 1907 l'IFK G\u00f6teborg divenne la prima squadra svedese a battere proprio l'\u00d6rgryte IS, che era imbattuto da quattro anni.\nNel 1908 l'IFK G\u00f6teborg vinse per la prima volta il campionato svedese, dopo aver vinto il torneo Svenska M\u00e4sterskapet, che oltre alla coppa omonima, sanciva anche il Campione di Svezia. Nello stesso anno la squadra partecip\u00f2 per la prima volta nella sua storia a un match internazionale, contro i club danesi dell'\u00d8sterbro BK e del Boldklubben af 1893.\nNel 1910 i giocatori scesero per la prima volta in campo con la divisa a righe bianco-blu, che da allora divenne quella ufficiale. Due anni dopo, nel 1912, durante un'amichevole, la squadra pareggi\u00f2 per 1-1 contro la selezione olimpica svedese, e dopo questo risultato un giornale di Stoccolma nomin\u00f2 l'IFK G\u00f6teborg come \"la migliore squadra di calcio svedese fino ad allora comparsa\"; titolo per lo meno meritato in quanto l'IFK G\u00f6teborg vinse la Svenska Serien per cinque volte consecutive dal 1913 al 1917. Nel 1924, in seguito alla modifica dei campionati, venne inaugurata la lega ufficiale svedese, l\"'Allsvenskan\", e sempre nello stesso anno il \"leggendario\" Filip \"Svarte-Filip\" Johansson fece il suo debutto con gli angeli bianco-blu. La squadra termin\u00f2 al secondo posto, ma \"Svarte-Filip\" si dimostr\u00f2 subito come un grandissimo giocatore, segnando 29 gol in 22 gare, e vincendo la classifica dei goleador.\nGli anni bui.\nL'IFK vinse la sua prima \"Allsvenskan\" nella primavera del 1935, dopo essere giunta per ben otto volte al secondo e al terzo posto del campionato. Tuttavia nella seconda met\u00e0 degli anni trenta, il club entr\u00f2 in crisi, e nel 1937-1938 (anche se per una sola stagione) venne retrocesso in seconda divisione. Anche per tutti gli anni quaranta il club visse tra alti e bassi, retrocedendo per la seconda volta nella sua storia. L'unica nota positiva di quegli anni fu la vittoria, nella stagione 1946-1947, del titolo di capocannoniere da parte di Gunnar Gren, che venne anche premiato con il \"Guldbollen\", come miglior giocatore del campionato svedese, e con la vittoria della medaglia d'oro ai Giochi Olimpici del 1948.\nNel 1958 la squadra partecip\u00f2 per la prima volta alla Coppa dei Campioni.\nDopo un altro decennio di passione, nel 1969 vinse nuovamente l'Allsvenskan; ma, sorprendentemente, l'anno seguente venne retrocessa in seconda divisione, dove rimase per ben tre stagioni, ritornando nella massima serie solamente nel 1976.\nLa rinascita e le nuove vittorie.\nNel 1978 venne nominato alla guida della squadra un giovane allenatore, Sven-G\u00f6ran Eriksson, che introdusse il modulo 4-4-2 basato sulla \"pressione e supporto\", che subito si dimostr\u00f2 efficace, consentendo al club, dopo decenni bui, di raggiungere il secondo posto nell'Allsvenskan, e di vincere per la prima volta nella storia la Svenska Cupen.\nIl 1982 fu un anno particolare. Dopo un cambio di presidenza turbolento, la societ\u00e0 era vicina alla bancarotta tanto che per la trasferta a Valencia per i quarti di finale della Coppa UEFA venne istituita una colletta tra i tifosi. Nonostante queste difficolt\u00e0, la stagione si concluse con una vittoria dietro l'altra: l'ottava Allsvenskan, la seconda Svenska Cupen e, per la prima volta nel calcio svedese, la vittoria della Coppa UEFA 1981-1982 in finale contro l'.\nLa squadra negli anni seguenti venne ulteriormente rinforzata, proprio per meglio competere in ambito europeo, tanto da vincere consecutivamente i campionati svedesi del 1983 e 1984, e la Svenska Cupen del 1984. Nel 1986 la squadra raggiunse le semifinali della Coppa dei Campioni, persa ai rigori contro il .\nNel 1987 una nuova covata di giovani campioni vinse, contro tutte le previsioni, la Coppa UEFA 1986-1987, in finale contro gli scozzesi del Dundee United, e un nuovo titolo svedese.\nL'era Gustafsson.\nNel 1990, dopo aver allenato per ben sei anni nelle formazioni giovanili del club, venne promosso a dirigere la prima squadra Roger Gustafsson, in sostituzione di Gunder Bengtsson. Il giovane allenatore, allora appena trentottenne, port\u00f2 alla vittoria di cinque Allsvenskan tra il 1990 e il 1995; anche a livello europeo il nuovo allenatore ben si comport\u00f2: il G\u00f6teborg infatti divenne la sorpresa dell'edizione del 1993 della Champions League: dopo aver battuto al turno preliminare lo Sparta Praga, nell'iniziale girone eliminatorio venne inserito con squadre del calibro del Manchester United, del Barcellona e del Galatasaray, e sorprendentemente, con 4 vittorie, un pareggio e una sconfitta, termin\u00f2 in testa al girone. La favola si concluse al turno successivo contro il , con uno 0-0 in trasferta e un amaro 2-2 in casa.\nIl nuovo millennio.\nDopo i fasti precedenti, nella seconda met\u00e0 degli anni novanta arrivarono un secondo posto nell'Allsvenskan del 1997 e un ottavo nel 1998, dopo aver acquistato alcuni giocatori che hanno reso sotto le aspettative. Dal 2000, pur combattendo per le vittorie finali dei campionati del 2001, 2004 e 2005, la squadra ha veleggiato nelle posizioni di centro classifica.\nNella stagione 2007 con una rimonta finale, ritorna a vincere il campionato svedese dopo undici anni.\nIl 26 maggio 2013, vince la sua sesta Svenska Cupen battendo ai rigori il Djurg\u00e5rden. Dalla stagione 2016 a quella del 2018 il club si \u00e8 sempre piazzato tra il 10\u00ba e l\u201911\u00ba posto.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2017-2018.\nOrganico.\nRosa 2021.\n\"Aggiornata al 23 giugno 2021.\""}
{"id": "672914", "revid": "287204", "url": "https://it.wikipedia.org/wiki?curid=672914", "title": "Ruminahui", "text": ""}
{"id": "672928", "revid": "1926649", "url": "https://it.wikipedia.org/wiki?curid=672928", "title": "Lorenzo Squizzi", "text": "Carriera.\nGiocatore.\nAcquistato all'et\u00e0 di 17 anni dalla , a met\u00e0 degli anni 1990 \u00e8 l'estremo difensore della squadra Primavera allenata da Antonello Cuccureddu, con cui nel 1994 vince il Torneo di Viareggio e il campionato di categoria, e l'anno seguente la Coppa Italia Primavera. Contemporaneamente \u00e8 tra le file della prima squadra in qualit\u00e0 di terzo portiere, dietro alla coppia Peruzzi-Rampulla, fregiandosi nella stagione 1994-1995 del \"double\" scudetto-coppa nazionale: se il debutto in Serie A, il 4 giugno 1995 a Torino, consta di pochi minuti allo scadere dell'ultima e ormai ininfluente partita vinta 3-1 sul , tre giorni dopo ha invece modo di contribuire attivamente al successo juventino in Coppa Italia, subentrando all'infortunato Rampulla a met\u00e0 ripresa nella finale di andata contro il , disputata anch'essa a Torino e vinta 1-0.\nAl termine dell'annata lascia il club bianconero e inizia un lungo peregrinare di squadre in giro per l'Italia. Passa dapprima alla dove colleziona solo un paio di apparizioni, mentre nel torneo 1996-1997 \u00e8 titolare tra i pali dell', in Serie C1. Nell'estate successiva compie il salto di categoria, diventando portiere della in Serie B. Dopo la retrocessione della squadra toscana, nel settembre 1999 si accasa quindi alla . Svincolatosi dai campani nel giugno 2000, nel successivo novembre firma per la . Passa poi al , che dopo la retrocessione della stagione 2001-2002 lo gira in prestito dapprima al , per poi cederlo al che lo schiera titolare nel campionato cadetto 2003-2004. L'anno dopo rimane nella stessa categoria passando al , dove rimane sino al fallimento della compagine umbra sopraggiunto a fine stagione.\nDopo avere chiuso un decennio in cui ha cambiato quasi una maglia all'anno, nell'agosto 2005 viene ingaggiato in massima serie dal quale secondo di Fontana, giocando ci\u00f2 nonostante diverse partite per i problemi fisici di questi; l'anno dopo parte ancora indietro nelle gerarchie dei clivensi, stavolta come riserva di Sicignano, tuttavia a met\u00e0 campionato conquista il posto tra i pali anche a causa di un infortunio occorso a quest'ultimo tanto che poi, la stagione successiva, vince da titolare coi giallobl\u00f9 la Serie B 2007-2008. Rimane a Verona per nove anni consecutivi, lasciando via via la porta a colleghi pi\u00f9 giovani e giocando la sua ultima partita il 19 maggio 2014, contro l', indossando la fascia di capitano. Il 13 agosto seguente, nel corso della preparazione estiva del club clivense, annuncia il ritiro dal calcio giocato.\nIn carriera ha totalizzato complessivamente 44 presenze in Serie A e 153 in Serie B.\nAllenatore.\nAll'inizio della stagione 2014-2015 gli viene affidato il ruolo di preparatore dei portieri nelle giovanili del . Dopo l'esonero di Eugenio Corini da allenatore della prima squadra clivense, diventa collaboratore tecnico di Rolando Maran. Rimane nei ranghi del Chievo fino al termine della stagione 2020-2021, quando la societ\u00e0 giallobl\u00f9 viene esclusa dai campionati per inadempienze finanziarie.\nNell'estate 2021 collabora alla nascita della Clivense, nuovo sodalizio veronese fondato dall'ex compagno di squadra Sergio Pellissier. Il successivo 7 ottobre torna a lavorare come preparatore dei portieri, venendo ingaggiato dal in sostituzione di Marco Zuccher."}
{"id": "672933", "revid": "122559127", "url": "https://it.wikipedia.org/wiki?curid=672933", "title": "Oblast' di Omsk", "text": "L'oblast' di Omsk (, \"Omskaja oblast'\") \u00e8 un oblast' facenti parte della Federazione Russa nella parte sudoccidentale della Siberia rientrante nella Siberia occidentale.\nStoria.\nL'oblast' di Omsk fu istituita nel gennaio del 1918.\nGeografia antropica.\nSuddivisioni amministrative.\n\"Rajon\".\nLa \"oblast'\" di Omsk comprende 32 \"rajon\" (fra parentesi il capoluogo; sono indicati con un asterisco i capoluoghi non direttamente dipendenti dal \"rajon\" ma posti sotto la giurisdizione della \"oblast'\"):\nCitt\u00e0.\nI centri abitati della \"oblast'\" che hanno lo \"status\" di citt\u00e0 (\"gorod\") sono 6, tutte sottoposte alla giurisdizione della \"oblast'\" e costituenti pertanto una divisione amministrativa di secondo livello, pari a quella dei \"rajon\":\nInsediamenti di tipo urbano.\nI centri urbani con \"status\" di insediamento di tipo urbano sono 21 (in grassetto gli insediamenti di tipo urbano sotto la diretta giurisdizione della \"oblast'\", che costituiscono una divisione amministrativa di secondo livello):\nGeografia fisica.\nFuso orario.\nL'Oblast' di Omsk si trova nel Fuso orario di Omsk (OMST/OMSST). La differenza rispetto all'UTC \u00e8 di +0600 (OMST)/+0700 (OMSST).\nFiumi.\nIl fiume principale della \"oblast'\" \u00e8 l'Irty\u0161.\nSociet\u00e0.\nEvoluzione demografica.\nPopolazione: 2.079.220, di cui circa un milione risiede nella capitale Omsk."}
{"id": "672937", "revid": "123923832", "url": "https://it.wikipedia.org/wiki?curid=672937", "title": "Todd Lockwood", "text": "Noto soprattutto per le sue illustrazioni per il gioco di ruolo fantasy \"Dungeons &amp; Dragons\" e per le sue copertine dei romanzi di R. A. Salvatore, la sua arte \u00e8 apparsa anche sui libri della Tor e della Firebird, nonch\u00e9 in copertine di riviste, come \"Asimov's Science Fiction\", \"Analog Science Fiction and Fact\", \"Realms of Fantasy\", \"Dragon\" e \"Dungeon Adventures\".\nBiografia.\nTodd ha studiato al The Art Institute of Colorado di Denver, in Colorado, laureandosi nel 1981 con la vincita del \"portfolio par excellence\" e andando immediatamente a lavorare nel campo della pubblicit\u00e0 come freelance. Per quindici anni circa ha illustrato prodotti, tra cui la birra Coors che era il suo principale cliente. Dopo aver illustrato alcune copertine per la rivista \"Satelite Orbits\", venne soprannominato \"The satellite dish guy\" (\"il ragazzo delle parabole satellitari\").\nStanco e annoiato delle limitazioni nel suo lavoro nella pubblicit\u00e0 decide di tentare le illustrazioni fantasy e di fantascienza e illustr\u00f2 alcune copertine dell\"'Asimov's Science Fiction Magazine\", quindi port\u00f2 queste e altri lavori alla World Science Fiction Convention, a Winnipeg, nel Canada per farsi conoscere. Qui tra gli altri incontra anche uno dei suoi modelli di ispirazione, Michael Whelan, e il suo giudizio positivo sui suoi lavori in bianco e nero lo fece tornare a casa ancora pi\u00f9 motivato.\nI suoi primi lavori nel campo dei giochi sono per la Chaosium per cui illustra alcune carte del gioco \"XXXenophile\" di Phil Foglio.\nNel 1996 riesce a trovare impiego nello staff della TSR, la compagnia che a quel tempo pubblicava il popolare gioco di ruolo fantasy \"Dungeons &amp; Dragons\". Nel 1997, la Wizards of the Coast ha acquisito la TSR e i suoi marchi; Todd si \u00e8 cos\u00ec trasferito con la famiglia nello Stato di Washington, dove ha continuato a lavorare alla linea dei prodotti D&amp;D e al gioco di carte collezionabili \"\". Nel 1999, ha collaborato alla ridefinizione dell'estetica di \"Dungeons &amp; Dragons\" nel suo passaggio alla terza edizione. Nel 2002, dopo l'acquisto della Wizards of the Coast da parte di Hasbro, Todd \u00e8 ritornato a essere un freelance.\nRiconoscimenti.\nI suoi lavori sono stati onorati con la pubblicazione nella rivista \"Spectrum\" e nel Communication Arts Illustration Annual, con la vincita di numerosi premi Chesleys e World Fantasy. Vive con la moglie e i suoi tre figli nello Stato di Washington. Il suo primo libro illustrato, \"Transitions: Art of Todd Lockwood\", \u00e8 stato pubblicato nel settembre del 2003."}
{"id": "672938", "revid": "1451528", "url": "https://it.wikipedia.org/wiki?curid=672938", "title": "Laphroaig", "text": "Laphroaig (pronuncia ) \u00e8 una distilleria di \"single malt\" situata nell'isola di Islay al largo della costa ovest della Scozia.\nStoria.\nLa distilleria Laphroaig (il nome significa \"la bella buca sull'ampia baia\", in inglese \"the beautiful hollow by the broad bay\") fu creata nel 1815 da Alex e Donald Johnston. I fratelli Johnston erano in realt\u00e0 McCabes, del Clan Donald, che cambiarono i loro nomi in seguito al fallimento della sommossa dei Giacobiti e si stabilirono nell'isola di Islay (pronuncia \"ai-le\").\nI loro discendenti portarono avanti la distilleria fino al 1887, quando essa pass\u00f2 alla famiglia degli Hunter. Questi ultimi, a loro volta, condussero la distilleria fino al 1954, quando Ian Hunter (che non aveva figli) mor\u00ec e lasci\u00f2 la distilleria ad uno dei suoi dirigenti, Bessie Williamson.\nLa distilleria fu venduta alla Long John International negli anni sessanta e successivamente divenne parte della Allied Domecq. \nIl marchio fu poi acquistato da Fortune Brands nel 2005, come uno dei marchi privati appartenenti a Pernod Ricard per ottenere approvazione normatica per i suoi takeover di Allied Domecq, dal 2011 \u00e8 di propriet\u00e0 di \"Beam Inc.\"\nProdotti.\n Sono in vendita whisky invecchiati di 10 e 15 anni; una produzione pi\u00f9 limitata ma certamente pi\u00f9 pregiata \u00e8 quella degli scotch whisky di 30 anni, fino ad arrivare alle poche bottiglie invecchiate di ben 40 anni.\nSecondo il Fabbricante, una goccia d'acqua nel bicchiere dovrebbe esaltare a pieno l'aroma di questo eccellente scotch whisky.\nPer ricreare il gusto degli storici whisky, Laphroaig ha condotto diversi esperimenti. Recentemente \u00e8 stato introdotto il \"Laphroaig Quarter Cask\": usando \"cestelli\" (\"cask\") pi\u00f9 piccoli ed evitando la cosiddetta chill filtering, si ritiene che il Quarter Cask Single Malt abbia lo stesso sapore di un whisky che sia stato distillato circa 100 anni fa.\nEdizioni speciali.\nUn'edizione speciale \u00e8 stata prodotta per l'annuale Islay Festival:\nUn'altra edizione speciale \u00e8 il Laphroaig Triple Wood, un imbottigliamento prodotto a fine 2008 e attualmente disponibile nella versione di 1 litro solo presso i duty free.\nFriends of Laphroaig.\nNel 1994 fu stabilito il Friends of Laphroaig Club, i cui membri hanno diritto al fitto a vita di un piede quadrato (&lt;0.1 m\u00b2) di terra nell'isola di Islay. Il pagamento annuale di tale fitto \u00e8 una misura di Laphroaig che pu\u00f2 essere ottenuta solo richiedendola di persona presso la distilleria. La rendita non \u00e8 cumulabile"}
{"id": "672942", "revid": "1632387", "url": "https://it.wikipedia.org/wiki?curid=672942", "title": "The Essential Jethro Tull", "text": "The Essential Jethro Tull \u00e8 una raccolta della band progressive rock inglese Jethro Tull, pubblicata nel 2003.\nIl disco.\nDurante la ripubblicazione in serie dei vecchi dischi dei \"Jethro Tull\", in versione digitalmente rimasterizzata, fu deciso di riproporre anche la raccolta \"M.U. - The Best of Jethro Tull\" del 1976 ma con il nuovo titolo \"The Essential Jethro Tull\" e una copertina diversa. L'unica differenza nella tracklist \u00e8 l'aggiunta in questa riedizione di \"Locomotive Breath\"."}
{"id": "672951", "revid": "599013", "url": "https://it.wikipedia.org/wiki?curid=672951", "title": "Ezio Corlaita", "text": " Professionista dal 1909 al 1922, vinse la Milano-Sanremo nel 1915 e tre tappe al Giro d'Italia.\nCarriera.\nAttivo tra il 1909 e il 1921, era corridore dotato di un buono spunto veloce, oltre ad aver ottenuto alcune vittorie con attacchi da lontano. Il principale successo fu la vittoria alla Milano-Sanremo del 1915, ottenuto a tavolino in seguito alla squalifica di Costante Girardengo. Nel 1910 vinse la classifica isolati del Giro d'Italia del 1910."}
{"id": "672952", "revid": "124946708", "url": "https://it.wikipedia.org/wiki?curid=672952", "title": "Antipapa Onorio II", "text": "Biografia.\nNato a Sabbion di Cologna Veneta, nei pressi di Verona, da una nobile famiglia di probabile origine tedesca, ricopr\u00ec la carica di cancelliere dell'Impero sotto Enrico III e fu vescovo prima di Naumburg e poi di Parma.\nAlla morte di papa Niccol\u00f2 II, l'imperatrice Agnese di Poitou, reggente dell'Impero durante la minore et\u00e0 del figlio Enrico, ricevette una delegazione della nobilt\u00e0 romana che le chiese di nominare un pontefice ad essa gradito, in particolare contrario alla Riforma gregoriana, sostenuta in questo anche da una delegazione di vescovi lombardi. Agnese fece convocare un sinodo a Basilea il quale, il 28 ottobre 1061, elesse Cadalo al papato col nome di Onorio II, per opporlo al nuovo pontefice, Alessandro II, eletto il 30 settembre dello stesso anno.\nPer essere consacrato, comunque, Onorio dovette recarsi a Roma accompagnato da una scorta armata. In vicinanza della citt\u00e0, nel marzo del 1062, le sue truppe si scontrarono con quelle di Alessandro II riuscendo ad avere la meglio e ad impossessarsi del Vaticano e di San Pietro. Pochi giorni dopo Onorio dovette per\u00f2 abbandonare di nuovo la citt\u00e0 alla ricerca di rinforzi per poter far fronte al probabile arrivo dei Normanni.\nNel frattempo Goffredo I duca di Toscana si propose come mediatore tra le fazioni, inducendo entrambi i contendenti ad allontanarsi da Roma in attesa che la questione della legittimit\u00e0 delle elezioni venisse risolta dal parlamento di Augusta. In Germania, per\u00f2, era in atto la \"Congiura dei Principi\" guidata dall'arcivescovo di Colonia Annone, che aveva esautorato dalla reggenza l'imperatrice Agnese ed aveva preso sotto la propria tutela il giovane Enrico IV. Annone convoc\u00f2 il Parlamento e indisse l'istruttoria che venne eseguita da suo nipote, il Burcardo II vescovo di Halberstadt, che dichiar\u00f2 regolare l'elezione di Alessandro II. Quest'ultimo, senza nemmeno attendere il pronunciamento definitivo del Parlamento, s'insedi\u00f2 a Roma e ricompens\u00f2 Burcardo con il titolo di arcivescovo e Annone con il cancellierato della Chiesa di Roma.\nOnorio reag\u00ec dalla sua sede di Parma scomunicando a sua volta Alessandro e, raccolte altre truppe, si diresse di nuovo verso Roma. Alessandro si asserragli\u00f2 nel palazzo del Laterano difeso da truppe normanne. Nel frattempo un sinodo convocato a Mantova il 31 maggio 1064 da Annone, dopo il rifiuto di Onorio a parteciparvi, riconobbe ancora come papa legittimo Alessandro II e scomunic\u00f2 Onorio, che dovette quindi tornare a Parma, dove si ritir\u00f2 fino alla morte avvenuta all'inizio del 1072, non rinunciando mai per\u00f2 formalmente alla sua carica."}
{"id": "672953", "revid": "33277", "url": "https://it.wikipedia.org/wiki?curid=672953", "title": "Cadalo", "text": ""}
{"id": "672955", "revid": "124123", "url": "https://it.wikipedia.org/wiki?curid=672955", "title": "David Khayat", "text": "Ha frequentato dal 1974 al 1980 l'universit\u00e0 di Nizza, dove si \u00e8 laureato. Pochi anni dopo ha conseguito un \"Master of Science\" nel campo dell'immunologia tumorale.\nNel 1990 \u00e8 diventato il responsabile del reparto di medicina oncologica dell'ospedale Piti\u00e9-Salp\u00eatri\u00e8re, dove ha continuato a portare avanti le sue ricerche riguardo l'immunologia tumorale e innovativi medicinali anti-tumorali.\nHa pubblicato pi\u00f9 di 500 articoli scientifici nel campo dell'oncologia e della farmacologia.\nAttualmente sta svolgendo degli studi che riguardano fattori predittivi della risposta all'immunoterapia in pazienti affetti da melanoma; sta inoltre effettuando un'opera di test su diversi agenti che possono risultare molto utili nella cura di differenti tipi di tumori, come quello colonrettale, polmonare, al seno e alla pelle.\nDall'aprile del 2004 \u00e8 il presidente dell'Istituto Nazionale dei Tumori francese.\n\u00c8 sposato ed \u00e8 padre di tre figlie.\n\u00c8 inoltre autore di diversi libri di divulgazione, come \"Speranza di domani\" (in cui spiega in maniera estremamente semplice la genesi della malattia tumorale e le sue cure attuali e future) e, inoltre, di alcuni thriller medici."}
{"id": "672982", "revid": "1499623", "url": "https://it.wikipedia.org/wiki?curid=672982", "title": "Ambigato", "text": "Il nome \"Ambicato\" \u00e8 costituito da \"ambi\" (che significa \"due\") e \"catu\" (che vuol dire \"battaglia\"). L'onomanzia latina lascia intendere che questo re era \"colui che combatte su due fronti\", come Giano per i Romani, che era il dio degli inizi e il signore del tempo.\nSecondo altra tradizione, Ambicato \u00e8 un re nel senso di \"rex\" (latino) e \"rix\" (celtico): \"rix\" \u00e8 colui che traccia la linea celeste e quella terrestre per mezzo dello scettro augurale, ovvero chi traccia la retta via.\nLa leggenda.\nAmbicato era il capo della trib\u00f9 egemone nella Gallia e avrebbe rappresentato un potere monarchico strettamente connesso con il potere religioso gestito dai Druidi, che si riunivano annualmente in un \"locus consecratus\", riconosciuto da tutte le trib\u00f9 celtiche.\nLa storia.\nIl racconto liviano parte da un re \"dio degli inizi\" per i Celti. Per i Romani, Giano era stato il primo re del Lazio e il fondatore della regalit\u00e0 nel mitico tempo delle origini di Roma.\nGiano era infatti \"il buon creatore\", \"il padre degli d\u00e8i\", come lo salutavano i sacerdoti Salii.\nCome per i Romani Giano era un dio \"iniziatore\", l'unico in grado di consentire la continuit\u00e0 della tradizione, cos\u00ec Ambicato era all'origine della civilizzazione della Cisalpina, anche se non in prima persona bens\u00ec per il tramite di un suo nipote mandato a compiere la missione.\nLa datazione.\nPer la datazione del regno di Ambicato occorre rifarsi alle fonti liviane: qui si rinvengono alcune coordinate, come:\nIl regno di Ambicato potrebbe dunque verosimilmente aver avuto luogo intorno al 600 a.C.\nIl regno di Ambigato.\nStando alla narrazione di Livio \"(Ab urbe condita libri)\", circa sei secoli prima della nascita di Cristo, viveva, al di l\u00e0 delle Alpi, un re-pastore chiamato Ambigato, assai potente per valore e per ricchezze.&lt;br&gt;\nUna sera, sul finire dell'inverno, alla luce oscillante di una torcia, Ambigato se ne stava seduto sotto la sua tenda di pelli in compagnia dei nipoti Belloveso e Segoveso, giovani dall'aspetto bello e forte e dai lunghi capelli color del rame.&lt;br&gt;\nBevevano in silenzio, mentre la pioggia continuava a cadere sulle pelli delle tende.&lt;br&gt; \nIl vecchio re disse ai due giovani che non era pi\u00f9 possibile vivere nel villaggio, in quanto i pascoli scarseggiavano e la popolazione era fortemente aumentata. Occorreva cercare nuove terre e nuovi pascoli, ma il re era troppo vecchio per poter partire, \nquindi sarebbe toccato alle nuove generazioni il compito di individuare nuovi territori su cui insediarsi.&lt;br&gt;\nFu cos\u00ec che, dopo aver interpretato gli auspici divini, i due giovani condottieri partirono, portando con s\u00e9 un gran numero di persone che non potevano pi\u00f9 sfamarsi se restavano nel territorio natale dei Biturigi. A Belloveso si ascrive la leggendaria fondazione di Milano."}
{"id": "672983", "revid": "466539", "url": "https://it.wikipedia.org/wiki?curid=672983", "title": "Barangay", "text": "Il barangay (pronuncia: , talvolta abbreviato in Brgy. o Bgy.) \u00e8 la pi\u00f9 piccola unit\u00e0 del governo locale nelle Filippine.\nDefinizione.\nIl termine \"barangay\", in lingua tagalog, indica un borgo o una contrada, ed \u00e8 stato ripristinato il 21 settembre 1974 sotto la presidenza di Marcos (attraverso il Decreto Presidenziale n\u00ba 557) in sostituzione del termine \"barrio\", imposto durante la dominazione spagnola dell'arcipelago. Pu\u00f2 essere scritto anche \"baranggay\", grafia diffusa soprattutto in cebuano.\nMunicipalit\u00e0 e citt\u00e0 filippine sono composte da \"barangay\". Al 30 settembre 2017 in tutte le Filippine si contava un totale di \"barangay\"."}
{"id": "672985", "revid": "2111548", "url": "https://it.wikipedia.org/wiki?curid=672985", "title": "Cabanatuan", "text": "Cabanatuan \u00e8 una citt\u00e0 componente altamente urbanizzata (HUC) delle Filippine, situata nella Provincia di Nueva Ecija, nella Regione di Luzon Centrale.\nCabanatuan \u00e8 formata da 89 baranggay:"}
{"id": "672987", "revid": "2519", "url": "https://it.wikipedia.org/wiki?curid=672987", "title": "Ozamiz", "text": "Ozamiz \u00e8 una citt\u00e0 componente delle Filippine, situata nella Provincia di Misamis Occidental, nella Regione del Mindanao Settentrionale.\nOzamiz \u00e8 formata da 51 baranggay:"}
{"id": "672988", "revid": "834", "url": "https://it.wikipedia.org/wiki?curid=672988", "title": "Ozamis", "text": ""}
{"id": "672990", "revid": "834", "url": "https://it.wikipedia.org/wiki?curid=672990", "title": "Arcidiocesi di Ozamis", "text": ""}
{"id": "672991", "revid": "348618", "url": "https://it.wikipedia.org/wiki?curid=672991", "title": "Olongapo", "text": "Olongapo \u00e8 una citt\u00e0 indipendente altamente urbanizzata (HUC) delle Filippine, geograficamente ubicata nella Provincia di Zambales, nella Regione di Luzon Centrale.\nGeografia.\nLa citt\u00e0, pur facendo geograficamente parte della provincia ed essendo inserita nelle statistiche relative a questa, ne \u00e8 amministrativamente indipendente.\nSuddivisione amministrativa.\nOlongapo \u00e8 formata da 17 barangay:\nInfrastrutture e trasporti.\nLa citt\u00e0 \u00e8 servita dall'Aeroporto Internazionale di Subic Bay, che si trova nella periferia sud dell'abitato."}
{"id": "672993", "revid": "320578", "url": "https://it.wikipedia.org/wiki?curid=672993", "title": "IFK Goteborg", "text": ""}
{"id": "672998", "revid": "124188422", "url": "https://it.wikipedia.org/wiki?curid=672998", "title": "Brassica", "text": "Brassica \u00e8 un genere di piante della famiglia delle Brassicacee, che comprende piante erbacee a grandi foglie, alcune delle quali hanno grandissima importanza nell'economia umana.\nDescrizione.\nIl genere \"Brassica\" comprende piante erbacee bienni o perenni.\nLe foglie molto grandi sono riunite in una rosetta basale.\nI fiori, conformemente alle caratteristiche della famiglia, sono regolari e dialipetali; i petali sono 4 e gli stami 6.\nIl frutto secco \u00e8 una siliqua, cio\u00e8 una capsula stretta e allungata, che ricorda superficialmente i baccelli delle Leguminose; i semi sono attaccati a una membrana interna.\nDistribuzione e habitat.\nLa distribuzione naturale del genere \"Brassica\" comprende l'Europa centrale e meridionale, l'Asia centrale e occidentale e l'Africa a nord dell'Equatore.\nLa coltura delle specie principali di questo genere si \u00e8 estesa da tempo a tutto il mondo.\nAlcune specie si sono inselvatichite in America e in Australia.\nEcologia.\nMolte specie del genere \"Brassica\" sono piante nutrici dei bruchi di numerose specie di Lepidotteri. Non a caso, diverse specie di queste farfalle sono chiamate volgarmente cavolaie.\nTassonomia.\nIl genere \"Brassica\" comprende circa 40 specie:\nLa definizione delle specie \u00e8 complicata dall'esistenza di ibridi sia naturali che artificiali. Per esempio, nell'illustrazione a lato sono indicati i legami genetici individuati fra tre specie 'capostipite' (\"B.nigra\", \"B.oleracea\", \"B.rapa\") e tre specie di origine ibrida (\"B.carinata\", \"B.juncea\", \"B.napus\").\nImportanza economica.\nMolte specie di \"Brassica\" sono coltivate per l'alimentazione umana.\nIn particolare, vengono consumate, a seconda delle specie e delle variet\u00e0, le foglie (p.es. verza), i fiori (p.es. cavolfiore) e le cime (p.es. rapa).\nI semi di alcune specie sono usati in modo simile alla senape (p.es. senape indiana) o per l'estrazione di olio (olio di colza).\nPropriet\u00e0.\nSi \u00e8 scoperto che molte specie del genere Brassica producono bromuro di etile, un fumigante che essendo uno dei responsabili dell'impoverimento dello strato dell'ozono, \u00e8 stato bandito a partire dal 2005."}
{"id": "673001", "revid": "610351", "url": "https://it.wikipedia.org/wiki?curid=673001", "title": "Organizzazione nazionale delle donne italoamericane", "text": "L'Organizzazione Nazionale delle Donne Italoamericane (In inglese \"The National Organization of Italian American Women\" o NOIAW) \u00e8 una comunit\u00e0 di donne italoamericane composta da diverse professioniste. I membri includono dottoresse, avvocatesse, artiste, scienziate, infermiere, donne d'affari, educatrici, scrittrici, giudici e casalinghe. \u00c8 l'unica organizzazione nazionale statunitense composta da donne di origine italiana.\nLa NOIAW ha sponsorizzato eventi educativi, culturali e sociali e si focalizza su argomenti d'interesse per le donne italoamericane. I programmi riconoscono e promuovono i contributi e le realizzazioni di donne di origine italiana, cos\u00ec come pure riconoscono le donne quali custodi della cultura. Attraverso il loro programma guida, le studenti laureate e laureande e le donne che tornano sul mercato del lavoro sono contattate dai membri NOIAW dello stesso campo, fornendo guida e supporto. Borse di studio sono assegnate ogni anno a donne italoamericane per assisterle finanziariamente nel proseguire la loro educazione. La NOIAW si impegna nel preservare l'eredit\u00e0 italiana, la lingua, la cultura, mentre contemporaneamente promuove il supporto e la promozione sociale di donne di discendenza italiana.\nLa NOIAW fu fondata nel 1980 da un piccolo gruppo di donne italoamericane, che ambivano a creare una rete nazionale per appoggiare le aspirazioni professionali ed educative dei suoi membri e per combattere gli streotipi etnici, promuovendo modelli sociali positivi. Oggigiorno la NOIAW si \u00e8 evoluta in un'organizzazione internazionale che fa socializzare assieme donne di origine italiana in tutti gli Stati Uniti d'America con donne in Italia, Argentina e Australia attraverso una serie di eventi internazionali e conferenze."}
{"id": "673002", "revid": "767487", "url": "https://it.wikipedia.org/wiki?curid=673002", "title": "Biturigi", "text": "I Biturigi o Biturgi (in latino \"Bituriges\") furono un'antica trib\u00f9 celtica divisa in due rami, abitanti entrambi nelle fertilissime campagne al centro della Gallia transalpina, non lontano dagli Edui.&lt;br&gt;\nI Biturigi si definivano \"i re del mondo\": il termine veniva fatto derivare da \"bitu\" (o \"byth\", \"byd\"), che significa \"mondo\", e dal plurale della parola \"rix\", \"re\". Dai Biturigi prendono nome la regione del Berry e le citt\u00e0 di Bourges e Bordeaux.\nI due gruppi.\nI due rami che formavano la trib\u00f9 gallica erano i Biturigi Cubi e i Biturigi Vivisci.&lt;br&gt;\nLa tradizione vuole che dai primi sia partito Belloveso, mitico emigrante fondatore di \"Mediolanum\", alla quale si attribuivano pertanto nobili origini derivanti dall'essere stata fondata appunto da uno dei \"re del mondo\".&lt;br&gt;\nI Biturigi Cubi erano insediati nella Gallia Celtica centrale, all'interno della grande ansa della Loira, ed ebbero come capitale \"Avaricum\", Avarico (oggi Bourges); la popolazione era ricca in quanto sfruttava le miniere di ferro della zona.&lt;br&gt; \nI Biturigi Vivisci erano situati in Aquitania settentrionale, alle foci della Garonna, ed ebbero come loro centro principale \"Burdigala\", l'odierna Bordeaux.&lt;br&gt;\nTuttavia, \u00e8 da ricordare che i Celti avevano due centri principali, uno religioso e uno civile-commerciale, che non coincidevano mai.&lt;br&gt;\nAmbedue i rami della trib\u00f9 furono tenaci avversari di Cesare.\nLa datazione.\nTito Livio parla dei Biturigi nel V libro della sua \"Storia di Roma\": \"\u00ab...Mentre a Roma regnava Tarquinio Prisco, il supremo potere dei Celti era nelle mani dei Biturigi, questi mettevano a capo di tutti i Celti un re. Tale fu Ambigato, uomo assai potente per valore e ricchezza, sia propria che pubblica, perch\u00e9 sotto il suo governo la Gallia fu cos\u00ec ricca di prodotti e di uomini da sembrare che la numerosa popolazione si potesse a stento dominare\u00bb\".&lt;br&gt;\nNelle descrizioni di Livio, questa trib\u00f9 era la pi\u00f9 estesa ed omogenea della Gallia: deteneva il potere su tutte le altre trib\u00f9 galliche, grazie anche al carisma del re Ambigato.&lt;br&gt;\nSotto la sua guida, il popolo conobbe un lungo periodo di prosperit\u00e0 e di pace, il che provoc\u00f2 un aumento demografico tale da compromettere il prosieguo di tale favorevole condizione, facendo maturare la decisione di far emigrare una parte della popolazione verso altri territori, sotto il comando dei suoi nipoti Belloveso e Segoveso.\nIl \"De bello Gallico\".\nGaio Giulio Cesare, con due legioni (XIII e XI), invade le campagne dei Biturigi ritenuti colpevoli di preparare la guerra. La rapidit\u00e0 dell'azione sorprende i nemici senza dargli la possibilit\u00e0 di difendersi: migliaia furono fatti prigionieri e molti altri fuggirono tra i popoli vicini. Cesare aveva promesso di elargire 200 sesterzi a legionario (circa 7.300 euro) e 2.000 ad ogni centurione.\nLa distruzione di \"Avaricum\".\nNel 52 a.C. Vercingetorige intraprese una guerra di logoramento nei confronti dei romani: le citt\u00e0 galliche venivano sistematicamente abbandonate e bruciate, cos\u00ec come i campi e tutti i luoghi che potevano essere di utilit\u00e0 ai Romani.\nI Biturigi bruciarono una ventina delle loro citt\u00e0, ma quando si tratt\u00f2 di distruggere anche la loro capitale, Avarico, la decisione venne meno e Vercingetorige fu implorato di risparmiare la loro capitale, una delle pi\u00f9 belle citt\u00e0 della Gallia: Avarico \u00e8 situata in una posizione strategica assai vantaggiosa, poich\u00e9 si trova, infatti, in cima ad un'altura circondata da paludi, generando intralcio ad un esercito che tentasse di assediarla.\nVercingetorige decise cos\u00ec di fare un'eccezione alla regola, accampandosi vicino alla citt\u00e0. Quando i Romani la raggiunsero, si trovano di fronte ad un'accanita resistenza: all'interno della citt\u00e0 vi erano circa 40.000 persone tra civili e soldati, che impiegarono astuzie, macchine belliche copiate da quelle romane ed un coraggio portato all'estremo. Alla fine Cesare, al prezzo di dure fatiche per oltre un mese, riusc\u00ec ad impossessarsi dell'oppidum gallico ed i legionari, a causa delle difficolt\u00e0 incontrate nel corso dell'assedio che li aveva esasperati, trucidarono l'intera popolazione, salvo 800 abitanti, che erano riusciti a fuggire e a raggiungere l'esercito gallico di Vercingetorige."}
{"id": "673003", "revid": "287204", "url": "https://it.wikipedia.org/wiki?curid=673003", "title": "August von Platen-Hallermunde", "text": ""}
{"id": "673004", "revid": "339392", "url": "https://it.wikipedia.org/wiki?curid=673004", "title": "Terence E. Pennyfeather", "text": ""}
{"id": "673005", "revid": "767487", "url": "https://it.wikipedia.org/wiki?curid=673005", "title": "Little Miss Dangerous", "text": "Little Miss Dangerous \u00e8 il nono album di Ted Nugent, pubblicato nel marzo 1986 per la Atlantic Records.\nTracce.\nTutte le tracce sono state scritte da Ted Nugent, eccetto dove diversamente indicato."}
{"id": "673006", "revid": "77358", "url": "https://it.wikipedia.org/wiki?curid=673006", "title": "August von Platen", "text": ""}
{"id": "673008", "revid": "123066159", "url": "https://it.wikipedia.org/wiki?curid=673008", "title": "Nazionale di calcio di Saint-Martin", "text": "La nazionale di calcio di Saint-Martin \u00e8 la rappresentativa calcistica della parte francese dell'isola di Saint Martin, conosciuta con il nome di Collettivit\u00e0 d'oltremare di Saint-Martin, dipendente dalla Francia.Essa \u00e8 controllata dal \"Comit\u00e9 de Football des \u00celes du Nord\", distaccamento della FFF e che non fa parte della FIFA. Pertanto la nazionale non pu\u00f2 partecipare a nessuna manifestazione organizzata dalla stessa, incluso il campionato mondiale, ma, essendo affiliata alla CONCACAF, pu\u00f2 disputare le competizioni da essa organizzate, quali la Gold Cup.\nLa squadra non \u00e8 da confondersi con Sint Maarten, selezione della parte meridionale della medesima isola ed appartenente ai Paesi Bassi.\nStoria.\nSaint-Martin \u00e8 una squadra piuttosto debole e non ha mai raggiunto la fase finale di un torneo internazionale.Dopo la gara inaugurale nel 1988 contro la selezione di , con cui divide il territorio dell'omonima isola, la nazionale di Saint-Martin disput\u00f2 gli incontri valevoli per le qualificazioni alla Coppa dei Caraibi 1990. Da quel momento, ad eccezione di un'amichevole nel 1997, gioc\u00f2 una partita ufficiale solo nel 2001, per le eliminatorie che garantivano l'accesso alla stessa competizione. Il periodo pi\u00f9 difficile \u00e8 coinciso con i disastri causati dall'uragano Irma nel settembre 2017, che priv\u00f2 i \"saint-martinois\" di un impianto sportivo per mesi.I \"Saint Swallows\" non hanno mai partecipato alle tre edizioni della Coupe de l'Outre-Mer, riservata alle collettivit\u00e0 francesi d'oltremare."}
{"id": "673026", "revid": "125933622", "url": "https://it.wikipedia.org/wiki?curid=673026", "title": "Presidenti del Nicaragua", "text": "I presidenti del Nicaragua dal 1821 ad oggi sono i seguenti."}
{"id": "673027", "revid": "6923", "url": "https://it.wikipedia.org/wiki?curid=673027", "title": "Nazionale di calcio di Sint Maarten", "text": "La nazionale di calcio di Sint Maarten \u00e8 la rappresentativa calcistica della parte olandese dell'isola di Saint-Martin, conosciuta con il nome di Sint Maarten.\nLa squadra non \u00e8 da confondersi con Saint Martin, rappresentante la parte settentrionale della medesima isola ed appartenente alla Francia.\nEssa \u00e8 controllata dalla \"Sint Maarten Soccer Association\", non fa parte della FIFA e perci\u00f2 non pu\u00f2 partecipare a nessuna manifestazione organizzata dalla stessa, incluso il campionato mondiale. La squadra partecipa per\u00f2 alle competizioni CONCACAF, dal momento che la federazione \u00e8 a questa affiliata."}
{"id": "673029", "revid": "8596", "url": "https://it.wikipedia.org/wiki?curid=673029", "title": "Violeta Chamorro", "text": ""}
{"id": "673030", "revid": "729019", "url": "https://it.wikipedia.org/wiki?curid=673030", "title": "Rivoluzione siciliana del 1848", "text": "La rivoluzione siciliana del 1848 fu un moto popolare che inizi\u00f2 il 12 gennaio 1848 a Palermo. Fu il primo a scoppiare in Europa in un anno colmo di rivoluzioni e rivolte popolari, avviando quell'ondata di moti rivoluzionari che viene definita \"primavera dei popoli\".\nLa rivoluzione siciliana di gennaio port\u00f2 alla proclamazione, nel luglio 1848, di un \"nuovo\" \"Regno di Sicilia\" indipendente, che sopravvisse fino al maggio del 1849, quando si complet\u00f2 la riconquista borbonica.\nIl contesto storico.\nI regni di Napoli e di Sicilia, sebbene governati dal 1735 dallo stesso sovrano Borbone e considerati in Europa come un'unica potenza, avevano sempre continuato a mantenere istituzioni autonome fino al 1816. Nel dicembre di quell'anno, dopo sei secoli di separazione, vennero riuniti con la \"Legge fondamentale del Regno delle Due Sicilie\", in una nuova entit\u00e0 statuale. Lo Stato istituito da Ferdinando I comprendeva, all'incirca, i territori appartenuti, durante il dodicesimo e il tredicesimo secolo, al regno di Sicilia normanno-svevo, che era stato diviso in due in seguito alla rivolta dei Vespri Siciliani nel 1282. Il nome \"Due Sicilie\" \u00e8 effettivamente una conseguenza degli eventi storici che seguirono i Vespri.\nDurante il tumultuoso periodo napoleonico (1806-1815), la Corte borbonica fu costretta a lasciare Napoli e a rifugiarsi alla corte di Palermo con l'assistenza della marina britannica. I britannici, con la complicit\u00e0 della classe baronale siciliana, furono abili a cogliere l'opportunit\u00e0 per forzare i Borbone a promulgare nel 1812 una nuova costituzione per la Sicilia, basata sulla forma di governo parlamentare, e fu, infatti, una costituzione alquanto liberale per quei tempi. In ogni caso, dopo il congresso di Vienna, Ferdinando IV di Napoli e III di Sicilia, appena ritornato alla corte reale di Napoli, abol\u00ec immediatamente la costituzione. Vi \u00e8 una forte connessione tra questa azione e le numerose rivolte popolari, sobillate dagli stessi baroni, che ebbero luogo in Sicilia, dai moti del 1820-1821, con le prime sommosse anti-borboniche e con l'isola che si dichiar\u00f2, seppur per breve tempo, indipendente da Napoli, ai tumulti del 1837: in entrambi i casi i propositi rivoluzionari furono aspramente sedati.\nTra 1837 e il 1847 in Sicilia si manifestarono segnali di un malcontento popolare che poi sfociarono con prepotenza nei moti rivoluzionari del \u201948. \nNel 1837 una gravissima epidemia di colera aveva causato in Sicilia quasi 70.000 morti che avevano provocato nella popolazione un sentimento di diffidenza e di recriminazioni nei confronti del potere, accusato di avere diffuso volontariamente la pestilenza inquinando l\u2019acqua e l\u2019aria. La tensione sociale sfoci\u00f2 in una rivolta popolare scoppiata a Siracusa e a Catania.\nL'ostilit\u00e0 dei Siciliani nei confronti del dominio borbonico era dovuto ad un complesso di ragioni, che comprendevano la soppressione d'ogni forma d'autonomia ed il predominio degli elementi napoletani, la condizione di povert\u00e0 dell'isola, il duro regime poliziesco e le violazioni degli impegni presi da parte dei governi di Napoli.\nA queste proteste Re Ferdinando rispose in maniera rapida e spietata: invi\u00f2 in Sicilia, con poteri straordinari, il marchese Francesco Saverio Del Carretto, ex-liberale famoso per aver stroncato i moti del Cilento del 1828, che ripristin\u00f2 l'ordine con metodi brutali e oppressivi. Inoltre mise in atto una politica di repressione che non si limit\u00f2 a colpire soltanto le persone, ma anche le istituzioni: la proclamazione della legge della promiscuit\u00e0, la quale sanc\u00ec l\u2019abolizione dell\u2019attribuzione di cariche pubbliche riservate rispettivamente ai sudditi dei due regni, costituisce un esempio emblematico. In seguito a questo provvedimento, i funzionari napoletani che furono spostati in Sicilia andarono a ricoprire le cariche amministrative pi\u00f9 importanti, mentre i siciliani, furono obbligati a spostarsi nelle provincie di minore importanza.\nOltre ai provvedimenti punitivi, contribuirono a creare tensione, anche le profonde contraddizioni presenti tra lo sviluppo delle societ\u00e0 e l\u2019assetto politico del sistema borbonico, esasperate dalla crisi dell\u2019industria zolfifera, e dalla ripartizione delle terre demaniali municipali che provocarono una diffusa conflittualit\u00e0 tra nobilt\u00e0 e borghesia, contadini ricchi e poveri. Da questa conflittualit\u00e0 sociale scatur\u00ec la politicizzazione di larghi ceti popolari e borghesi che precedentemente non si erano schierati. Lo storico Gaetano Cingari sostiene che la politica borbonica nei confronti della Sicilia durante la Restaurazione fu guidata da tre linee guida: l'avversione al costituzionalismo, all'autonomismo ed alla nobilt\u00e0 siciliana. Non si deve poi trascurare il ruolo della tradizione culturale ed intellettuale dell'autonomismo siciliano, che affermava una specifica identit\u00e0 regionale in contrasto a quella di Napoli.\nL'opera del ministro della polizia e capo della gendarmeria di Ferdinando II, il cavaliere dell'Ordine di S. Giorgio e marchese Del Carretto, contribu\u00ec ulteriormente a destare l'odio dei siciliani nei confronti del governo napoletano, poich\u00e9 questi alle misure poliziesche in senso proprio \u00abaggiunse per malvagio animo gli atti della pi\u00f9 bestiale ferocia, permettendo, ordinando uccisioni inutili, arsioni, stupri, saccheggi, banchetti empii, in cui le superstiti fanciulle, disonorate, dovevano celebrare la morte dei propri i parenti e il trionfo della regia autorit\u00e0, rappresentata da un'orda ladra e sanguinaria di sgherri e di birri napolitani. Alle rappresaglie, ai balordi rigori della censura ed ai polizieschi atti di ferocia, rispose il pi\u00f9 intenso odio del popolo Siciliano.\u00bb\nI moti di Palermo.\nLa rivoluzione siciliana di quell'anno riveste un certo significato per diverse ragioni. Anzitutto il suo precoce inizio, il 12 gennaio 1848, la rende la prima rivolta dei moti di tale anno. Essa \u00e8 in realt\u00e0 l'ultima di quattro grandi moti che ebbero luogo in Sicilia tra il 1800 ed il 1849 contro i Borbone, oltre ad essere poi l'origine della creazione di stato indipendente e autonomo che dur\u00f2 circa 16 mesi. Tale stato era dotato di una costituzione liberale che sopravvisse per la durata del nuovo Regno che \u00e8 considerata molto democratica per il suo tempo, al punto da ispirare la compilazione dello Statuto Albertino voluto da Carlo Alberto di Savoia. Infine, la rivoluzione del '48, avendo avuto come protagonisti parecchi dei promotori della rivoluzione del 1860 \u00e8 da considerarsi parte di quel processo che port\u00f2 alla fine del regno dei Borbone nelle Due Sicilie che ebbe luogo tra il 1860 ed il 1861 con l'unificazione italiana detta anche Risorgimento.\nLa rivoluzione del 1848 fu sostanzialmente organizzata e centrata a Palermo. Essa prese inizio il 12 gennaio sotto la guida di Rosolino Pilo e Giuseppe La Masa. Il tempo d'inizio fu deliberatamente scelto affinch\u00e9 coincidesse con il compleanno di Ferdinando II delle Due Sicilie, essendo egli stesso nato a Palermo nel 1810 durante il periodo di occupazione napoleonica del Regno di Napoli.\nLa natura nobiliare della rivolta, appoggiata dalla Francia e dall'Inghilterra, era evidente nell'organizzazione, infatti manifesti e volantini vennero distribuiti tre giorni prima degli atti rivoluzionari veri e propri.\nNei giorni che precedettero l\u2019insurrezione, per le vie di Palermo, venne affisso un manifesto che invogliava i palermitani e i siciliani alla rivolta. Felice Venosta nella sua opera \u201cRosolino Pilo e la Rivoluzione Siciliana\u201d del 1863 riporta interamente quel proclama:\n\"Siciliani! Il tempo delle preghiere inutilmente pass\u00f2, inutili le proteste, le suppliche, le pacifiche dimostrazioni\u2026. Ferdinando tutto ha sprezzato, e noi Popolo nato libero, ridotto nelle catene e nella miseria, tarderemo ancora a riconquistare i nostri legittimi diritti? All\u2019armi, figli della Sicilia: la forza di tutti \u00e8 onnipossente\u2026. Il giorno 12 gennaio 1848, all\u2019alba, segner\u00e0 l\u2019epoca gloriosa della nostra universale rigenerazione. Palermo accoglier\u00e0 con trasporto quanti Siciliani armati si presenteranno al sostegno della causa comune, a stabilire riforme, istituzioni analoghe al progresso del secolo, volute dall\u2019Europa, dall\u2019Italia e da Pio. \u2013 Unione, ordine, subordinazione ai capi- rispetto a tutte le propriet\u00e0. Il furto vien dichiarato delitto di alto tradimento alla causa della patria, e come tale punito. Chi sar\u00e0 mancante di mezzi ne sar\u00e0 provveduto. Con giusti principi, il Cielo seconder\u00e0 la giustissima impresa- Siciliani all\u2019armi\"\nNel resto dell'isola.\nNelle altre citt\u00e0 dell'isola, avvennero diverse sollevazioni in maniera spontanea: il secondo dei capoluoghi ad insorgere fu quello di Girgenti, il 22 gennaio; il 29 gennaio Catania e lo stesso giorno insorsero pure Messina e Caltanissetta. Il 30 gennaio fu la volta di Trapani, mentre il 4 febbraio anche Noto si un\u00ec alla ribellione. Al Comitato generale siciliano di Palermo a fine mese arrivarono le adesioni di oltre 100 comuni dell'isola, che avevano aderito alla rivoluzione.\nL'esercito borbonico, capitanato dal Luogotenente generale di Sicilia, Luigi Nicola de Majo, Duca di San Pietro, oppose una debole resistenza e si ritir\u00f2 dall'isola. Messina e Palermo, tuttavia, furono luogo di aspri combattimenti durante la ritirata dell'esercito. \nIl 23 gennaio si riun\u00ec a Palermo il Comitato Generale, che dichiar\u00f2 la monarchia borbonica ufficialmente decaduta.\nLa costituzione del Regno di Sicilia.\nFu riconvocato il Parlamento siciliano di fatto soppresso dal 1817, e il 25 marzo viene proclamato il Regno di Sicilia.\nIl 10 luglio si emana un nuovo Statuto costituzionale del nuovo Regno, che ricalca in parte quella del 1812 (poi abolita dal Borbone), con l'abolizione della Camera dei pari con la sostituzione di un senato elettivo, e con la scelta del regime monarchico costituzionale.\nIl governo rivoluzionario di Ruggero Settimo aveva inviato una delegazione a Torino per offrire la Corona a un Principe sabaudo.\nI tentativi per\u00f2 di eleggere nuovo re di Sicilia Ferdinando Alberto Amedeo di Savoia non riuscirono per il suo rifiuto in quanto impegnato nella prima guerra d'indipendenza. \nIntanto nel giugno 1848 il comandante della flotta siciliana Salvatore Castiglia riusc\u00ec a portare a Paola in Calabria la spedizione del colonnello Ignazio Ribotti imbarcata su due piroscafi, eludendo con un abilissimo stratagemma la vigilanza di due fregate borboniche. Il tentativo di far insorgere anche altre regioni per\u00f2 non riusc\u00ec.\nL'assedio di Messina.\nUn corpo di spedizione dell'esercito borbonico al comando di Carlo Filangieri, principe di Satriano, composto da 16.000 uomini, sbarc\u00f2 nei pressi di Messina e attacc\u00f2 la citt\u00e0 gi\u00e0 i primi giorni di settembre del 1848. La Cittadella era rimasta in mano alle truppe napoletane e la citt\u00e0 fu sottoposta a pesantissimi bombardamenti da parte dell'artiglieria borbonica, incendiando o riducendo in macerie interi quartieri. Le parti in gioco scrissero di episodi di crudelt\u00e0 sulla popolazione civile cos\u00ec come sui soldati napoletani. Ferdinando II, che a causa del bombardamento di Messina fu soprannominato \"re bomba\", festeggi\u00f2 la riconquista di Messina nella sua reggia a Caserta, con le conseguenti proteste di Francia, Russia, Stati Uniti d'America e altri paesi.\nLe forze siciliane chiesero una tregua che fu concessa il 18 settembre.\nLa riconquista borbonica del 1849.\nNei primi mesi del 1849, l'Esercito delle Due Sicilie da Messina prepar\u00f2 la riconquista dell'isola, con un contingente di 24.000 uomini comandato da Filangieri. Il 28 febbraio 1849, Ferdinando II indirizz\u00f2 un proclama ai siciliani, promettendo un nuovo statuto per l'isola, ispirato a quello del 1812 e un proprio parlamento, che indusse per\u00f2 il governo palermitano a respingerlo, e Filangieri a dichiarare quindi decaduta la tregua. \nCon il successivo 19 marzo le ostilit\u00e0 ripresero. Le poche milizie rivoluzionarie del generale polacco Ludwik Mieros\u0142awski poco poterono contro i soldati di Filangieri: questi gi\u00e0 il 30 riprese l'offensiva e il 7 aprile, dopo aspri combattimenti, fu occupata Catania. Nel 1898 la citt\u00e0 fu insignita della medaglia d'oro al valor militare per le sue azioni eroiche di quei giorni. Il 9 si arrese Siracusa.\nNel frattempo, il 14 aprile, il parlamento siciliano accettava le precedenti proposte di Ferdinando II. Salvo che il 26 aprile si present\u00f2 dinnanzi a Palermo una squadra navale, con una ingiunzione alla resa e, il 5 maggio, l'avanzata dei napoletani giunse sino a Bagheria. Dopo alcuni scontri, tra l'8 e 10 maggio, giunse la notizia che il sovrano aveva concesso l'amnistia e, il 15 maggio 1849, Filangieri prese possesso di Palermo.\nConseguenze.\nCadendo Palermo, cadde l'intera isola e le speranze di continuare con uno Stato indipendente svanirono definitivamente. Ruggero Settimo, tra i 43 patrioti esclusi dall'amnistia, fu costretto a rifugiarsi a Malta dove venne ricevuto con gli onori di un capo di Stato. Torn\u00f2 dall'esilio nel 1861 e divenne Presidente del Senato del neonato Regno d'Italia: carica che mantenne fino alla sua morte nel 1863, a Malta.\nDei 43 esclusi dal provvedimento di amnistia alcuni si imbarcarono per Malta, altri per Genova alla volta di Torino, altri ancora si rifugiarono a Londra. Si trattava del vertice della \"intellighentsija\" siciliana: negli anni successivi molti di essi (La Masa, La Farina, Crispi, Amari, Cordova, Fardella di Torrearsa, Francesco Paolo Perez) condivisero la causa risorgimentale e, 11 anni pi\u00f9 tardi, furono alla base della preparazione ed attuazione della spedizione dei Mille.\nFerdinando II nomin\u00f2 Filangieri \"duca di Taormina\" e luogotenente generale della Sicilia. Con un decreto del re delle Due Sicilie del 15 dicembre 1849 venne imposto all'isola un debito pubblico di 20 milioni di ducati.\nI lutti, il ripristino dell'assolutismo e le tasse avrebbero favorito, poco pi\u00f9 di un decennio dopo, l'accoglienza dei picciotti siciliani all'impresa dei Mille."}
{"id": "673032", "revid": "1784425", "url": "https://it.wikipedia.org/wiki?curid=673032", "title": "Enrique Bola\u00f1os", "text": "\u00c8 stato Presidente del Nicaragua dal 10 gennaio 2002 fino al 10 gennaio 2007. Fece parte dell'Alianza Liberal Nicarag\u00fcense."}
{"id": "673035", "revid": "1784425", "url": "https://it.wikipedia.org/wiki?curid=673035", "title": "Arnoldo Alem\u00e1n", "text": ""}
{"id": "673036", "revid": "1318658", "url": "https://it.wikipedia.org/wiki?curid=673036", "title": "Cristallografia a raggi X", "text": "La cristallografia a raggi X \u00e8 una tecnica della cristallografia in cui l'immagine, prodotta dalla diffrazione dei raggi X attraverso lo spazio del reticolo atomico in un cristallo, viene registrata e quindi analizzata per rivelare la natura del reticolo. In genere, questo porta a determinare il materiale e la struttura molecolare di una sostanza.\nTeoria.\nLo spazio nel reticolo cristallino pu\u00f2 essere determinato con la legge di Bragg. Gli elettroni che circondano gli atomi, piuttosto che i nuclei degli atomi stessi, sono le particelle che interagiscono fisicamente con i fotoni dei raggi X.\nNella cristallografia a raggi un fascio di raggi X colpisce il cristallo stesso e viene quindi diffratto in direzioni specifiche. A seconda degli angoli e dell'intensit\u00e0 di questi raggi diffratti un cristallografo pu\u00f2 produrre un'immagine tridimensionale della densit\u00e0 di elettroni nel cristallo. Da questa \u00e8 possibile ricavare la posizione media degli atomi, cos\u00ec come i loro legami chimici ed altre informazioni.\nDato che numerose molecole organiche, inorganiche e biologiche formano cristalli (tra questi, ad esempio, i sali, i metalli e i semiconduttori) la cristallografia \u00e8 utilizzata in numerose applicazioni scientifiche in campi differenti. Nel primo decennio di utilizzo questo metodo ha permesso di determinare la grandezza degli atomi, la lunghezza ed il tipo dei legami chimici e lo studio su scala atomica delle differenze tra i vari materiali in particolare metalli e leghe. Questa tecnica ha anche permesso di studiare la struttura ed il funzionamento di molte molecole biologiche, inclusi vitamine, proteine e acidi nucleici come quelli presenti nel DNA. L'applicazione della diffrazione dei raggi X nella ricerca sulla catalisi eterogenea \u00e8 molto importante. Si va dall'identificazione delle fasi dei materiali solidi all'evidenza delle interazioni metallo-supporto. Le misurazioni in situ forniscono informazioni molto importanti sulla stabilit\u00e0 della struttura cristallina durante la reazione catalitica. \nUtilizzo.\nLa cristallografia a raggi X \u00e8 ancora il metodo principalmente utilizzato per la caratterizzazione atomica dei nuovi materiali e per differenziare materiali che appaiono simili ad altre tecniche di indagine. La struttura cristallina ottenuta dai raggi X pu\u00f2 spiegare la presenza di inusuali propriet\u00e0 elastiche ed elettroniche in un materiale.\nIn una misura di diffrazione a raggi X un cristallo \u00e8 montato su un goniometro e gradualmente ruotato mentre viene bombardato con raggi X che producono una figura di diffrazione di punti regolarmente spaziati. Se il cristallo \u00e8 troppo piccolo o non omogeneo questo risulta in una bassa risoluzione dell'immagine.\nLa cristallografia a raggi X \u00e8 uno dei metodi per determinare le strutture atomiche insieme allo scattering di elettroni o neutroni. Se non si possono ottenere cristalli di grandezza sufficiente \u00e8 possibile applicare altre tecniche a raggi X per ottenere informazioni meno dettagliate sul cristallo come la diffrazione di raggi X su fibra, la diffrazione da polveri e la tecnica SAXS (small-angle X-ray scattering). Se il materiale da esaminare \u00e8 disponibile solo in forma di polveri nanocristalline o soffre di bassa cristallinit\u00e0 possono essere applicati i metodi della cristallografia elettronica per la determinazione della struttura atomica.\nPer tutti i metodi menzionati qui sopra lo scattering \u00e8 elastico; i raggi X diffratti hanno la stessa lunghezza d'onda di quelli incidenti. Per contro metodi di scattering inelastico di raggi X sono utilizzati per studiare gli stati eccitati di un campione."}
{"id": "673037", "revid": "767487", "url": "https://it.wikipedia.org/wiki?curid=673037", "title": "Paolo Sirena", "text": "Biografia.\nDopo aver frequentato l'Universit\u00e0 di Macerata, \u00e8 divenuto un avvocato.\nCarriera.\nCresciuto nel , viene acquistato dall' nella stagione 1964-1965. Rimane in nerazzurro per un biennio, senza disputare partite ufficiali.\nAccasatosi alla , debutta in Serie A il 13 novembre 1966 nella trasferta di Milano proprio contro la sua ex squadra interista, in un incontro conclusosi sullo 0-0. Milita in giallorosso per tre campionati, vincendo una Coppa Italia nella stagione 1968-1969.\nNell'annata 1969-1970 approda al , club a cui lega la maggior parte della carriera, trascorrendovi otto stagioni da titolare e realizzando 14 reti in 205 partite.\nNella stagione 1977-1978 chiude la carriera nell', squadra minore di Verona appena promossa in Serie C, con cui mette a referto 23 presenze e 1 rete."}
{"id": "673039", "revid": "119348668", "url": "https://it.wikipedia.org/wiki?curid=673039", "title": "Carico alare", "text": "Il carico alare WL, espresso in N/m\u00b2 ma ancora diffusamente in kg/m\u00b2, uno dei principali fattori nel progetto di un velivolo, \u00e8 definito come il rapporto tra il peso del velivolo e la superficie alare. Infatti l'obiettivo principale nella costruzione di un aereo, sta proprio nel vincere il suo peso attraverso l'aumento di portanza, tenendo conto anche dell'aumento della resistenza."}
{"id": "673042", "revid": "287204", "url": "https://it.wikipedia.org/wiki?curid=673042", "title": "Spanish Point", "text": "Spanish Point (in irlandese: \"Rinn na Sp\u00e1inneach\"\u00a0) \u00e8 un piccolo villaggio del Clare, nell'Irlanda occidentale. Ospita qualche amenit\u00e0 estiva e delle residenze costiere, ma d'inverno la sua popolazione \u00e8 veramente ridotta. \nLa sua fama principale deriva dal fatto che \u00e8 stato il punto dove la \"Invincibile Armada\" ha avuto il suo disastro navale peggiore sulle coste irlandesi. Spanish Point significa infatti, in inglese \"punto spagnolo\", proprio a ricordo di quelle persone di questa nazionalit\u00e0 che morirono durante l'incagliamento delle navi."}
{"id": "673044", "revid": "1893", "url": "https://it.wikipedia.org/wiki?curid=673044", "title": "Biturgi", "text": ""}
{"id": "673045", "revid": "739313", "url": "https://it.wikipedia.org/wiki?curid=673045", "title": "Venturino da Bergamo", "text": "Fu un teologo e un predicatore che si caratterizzava per la veemenza delle proprie parole a difesa della pace in un periodo storico sconvolto dalle lotte fra i Guelfi e i Ghibellini.\nBiografia.\nVenturino nacque da Lorenzo degli Artifoni di Almenno, che poi cambi\u00f2 il proprio patronimico in \"de Apibus\", e da Caracosa, non meglio nota ma di illustre famiglia. Fra i suoi fratelli Jacopo Domenico, Pierina e Caterina il primo fu in rapporti di amicizia col Petrarca e di Caterina si sa che entr\u00f2 nel convento di Santa Marta fondato a Bergamo dallo stesso Venturino attorno al 1334.\nIndoss\u00f2 a quattordici anni il saio domenicano a Bergamo nel convento di Santo Stefano, complet\u00f2 gli studi a Genova dove fu ordinato sacerdote.\nNella societ\u00e0 del XIII e del XIV secolo una nuova tensione religiosa si era sviluppata con grande vitalit\u00e0 e osservava stupefatta la Chiesa che, allontanatasi dalla originaria missione evangelica e scesa nell'agone politico, contribuiva ad alimentare le lotte tra i Guelfi e i Ghibellini nel contrasto che la opponeva all'Impero.\nUn desiderio di pace fu sentito trasversalmente dalla societ\u00e0 e port\u00f2 a manifestazioni di religiosit\u00e0, dirette al raggiungimento di una pacificazione generale molte volte gestite dagli ordini mendicanti, ma spesso sfocianti in congregazioni o confraternite spontanee e autonome come, fra le altre, i Disciplinati di Bergamo o i flagellanti. A questa religiosit\u00e0 era \nIl pellegrinaggio.\nFu in questo scenario e con questo obbiettivo che si svolse prevalentemente la predicazione di Venturino il cui fine era la pace generale e il superamento delle fazioni che laceravano la vita delle comunit\u00e0.\nVenturino, che attraverso la propria oratoria aveva acquisito un forte carisma, percorse l'Italia centro-settentrionale predicando e sommuovendo animi ben disposti ad accettare il suo messaggio specie di chi pi\u00f9 subiva le lotte delle fazioni, a volte riuniti in spontanei gruppi penitenziali che predicavano il suo stesso messaggio.\nNel febbraio del 1335 si pose a capo di un enorme pellegrinaggio di oltre diecimila persone da Bergamo alla volta di Roma. Fu una processione imponente che in ogni posto in cui sostava lanciava il proprio messaggio di pace rendendolo pi\u00f9 efficace con pratiche di autoflagellazione.\nGiovanni Villani ne ha lasciato testimonianza nella sua \"Nuova Cronica\". \nQuesto pellegrinaggio, tuttavia, suscit\u00f2 il sospetto di Papa Benedetto XII che da Avignone, temendo di vedere usurpato il proprio potere, condann\u00f2 l'iniziativa di Venturino .\nRaggiunta Roma il 21 marzo 1335, Venturino predic\u00f2 con successo nonostante il sospetto e l'avversione della Curia, ma quando lasci\u00f2 Roma per recarsi ad Avignone per chiarire la propria posizione davanti al Papa la folla dei penitenti che lo aveva accompagnato si sciolse nell'indifferenza e forse nello scherno dei romani.\nLa condanna e il perdono.\nAd Avignone Venturino non ottenne quella comprensione da parte del papa in cui aveva sperato, ma dopo un lungo interrogatorio fu accusato di eresia e condannato. Gli fu impedito di predicare e fu relegato in un convento a Aubenas in Francia, praticamente una prigione. Durante l'esilio entr\u00f2 in contatto con alcuni famosi mistici domenicani tedeschi, come Giovanni Thaulero e Giovanni di Dambach \nPapa Clemente VI lo liber\u00f2, nel 1343, reintegrandolo nella predicazione e nella confessione e lo incaric\u00f2 di predicare la crociata contro i Turchi, cosa che fece con la consueta veemenza. Nel 1344 si rec\u00f2 assieme ai crociati a Smirne dove il 28 marzo 1346 mor\u00ec.\nGli scritti.\nVenturino lasci\u00f2 un nutrito epistolario di cui \u00e8 rimasto poco e alcune opere spirituali quali il \"De Spiritu Sancto\", il \"De remedis contra tentationes spirituales\", il \"De Profectu spirituali\" e l\"'In Psalterio decacordo\".\nCulto.\nLa sua memoria liturgica viene celebrata il 28 marzo."}
{"id": "673059", "revid": "1893", "url": "https://it.wikipedia.org/wiki?curid=673059", "title": "Frank Billings Kellogg", "text": ""}
{"id": "673062", "revid": "232134", "url": "https://it.wikipedia.org/wiki?curid=673062", "title": "Raprock", "text": ""}
{"id": "673063", "revid": "107366", "url": "https://it.wikipedia.org/wiki?curid=673063", "title": "Fibre tessili", "text": ""}
{"id": "673064", "revid": "767487", "url": "https://it.wikipedia.org/wiki?curid=673064", "title": "Aura Noir", "text": "Gli Aura Noir sono una band black metal di Oslo, Norvegia formata nel 1993.\nStoria.\nIl gruppo si form\u00f2 nel 1993 grazie a Agressor (Carl-Michael Eide) e Apollyon (Ole J\u00f8rgen Moe) che pubblicarono alcuni demo prima di pubblicare l'EP \"Dreams Like Deserts\" nel 1995. Nel 1996 si unirono al chitarrista dei Mayhem Blasphemer (Rune Erickson), che partecip\u00f2 alla creazione del loro primo disco, \"Black Thrash Attack\".\nNel 1998 gli Aura Noir pubblicarono per la Hammerheart Records il loro secondo disco dal titolo \"Deep Tracts of Hell\" che vice anche la produzione artistica di Fenriz dei Darkthrone.\nNel 2004 la band \u00e8 entrata sotto contratto della Tyrant Syndicate Productions, una sotto etichetta della Peaceville Records.\nCon questa etichetta hanno pubblicato il loro pi\u00f9 grande successo, l'album \"The Merciless\". La band ha preso un lungo periodo di pausa, nel 2005, dopo un grave incidente accorso ad Agressor, il quale buttandosi o cadendo dall'altezza di 10 metri si frattur\u00f2 gravemente gambe e bacino, rimanendo inizialmente paralizzato dalla vita in gi\u00f9 e rimanendo oltre un mese in coma.\nDopo lunghi periodi di terapia e riabilitazione il musicista \u00e8 riuscito a rialzarsi in piedi e fida di poter tornare a camminare, anche se, avendo perso la mobilit\u00e0 delle caviglie, non potr\u00e0 riprendere a suonare la batteria (ruolo che, in quanto polistrumentista, a volte assumeva nella band).\nNel 2008 sono tornati con un nuovo album intitolato \"Hades Rise\"."}
{"id": "673065", "revid": "107366", "url": "https://it.wikipedia.org/wiki?curid=673065", "title": "Fibre poliammidiche", "text": ""}
{"id": "673066", "revid": "27767", "url": "https://it.wikipedia.org/wiki?curid=673066", "title": "Decitex", "text": ""}
{"id": "673067", "revid": "110157", "url": "https://it.wikipedia.org/wiki?curid=673067", "title": "CONCACAF Gold Cup 2002", "text": "La CONCACAF Gold Cup 2002 \u00e8 stata la 16\u00aa edizione (la 6\u00aa con la formula attuale) di questo torneo di calcio continentale per squadre nazionali maggiori maschili organizzato dalla CONCACAF.\nIl torneo si \u00e8 disputato negli Stati Uniti d'America dal 18 gennaio al 2 febbraio 2002, nelle citt\u00e0 di Miami e Pasadena.\nLa formula adottata per il torneo fu la medesima dell'edizione precedente: le dodici squadre partecipanti furono divise in 4 gruppi composti da 3 squadre ciascuno e le prime due classificate di ciascun girone avrebbero passato il turno qualificandosi per i successivi quarti di finale.\nFurono invitate alla manifestazione anche due squadre non appartenenti alla CONCACAF: l' (CONMEBOL) e la (AFC). Il trofeo fu vinto per la seconda volta dagli , che sconfissero 2-0 la in finale.\nNel corso del torneo i calciatori cubani Alberto Delgado e Rey \u00c1ngel Mart\u00ednez approfittarono della manifestazione per fuggire da Cuba e rimanere negli USA.\nFormula.\n38 membri CONCACAF: 12 posti disponibili per la fase finale. (come paese ospitante), (come detentore del titolo), (in qualit\u00e0 di ospite della manifestazione, affiliata alla CONMEBOL) e (in qualit\u00e0 di ospite della manifestazione, affiliata all'AFC) sono qualificati direttamente alla fase finale. Rimangono 36 squadre per otto posti disponibili per la fase finale. Le squadre e i posti disponibili sono suddivisi in tre zone di qualificazione ed un playoff interzona: \"Nord America\" (1 posto), \"Centro America\" (3 posti), \"Caraibi\" (3 posti), \"Playoff interzona\" (1 posti)."}
{"id": "673068", "revid": "287204", "url": "https://it.wikipedia.org/wiki?curid=673068", "title": "Ponte di Oresund", "text": ""}
{"id": "673079", "revid": "713714", "url": "https://it.wikipedia.org/wiki?curid=673079", "title": "Penne 1920", "text": "La Societ\u00e0 Sportiva Penne 1920 \u00e8 la principale squadra calcistica di Penne (PE).\nAttualmente milita in Eccellenza (calcio).Gioca le partite interne allo Stadio Comunale di \"Contrada Campetto\" di Penne da 1000 posti.\nI colori sociali sono il bianco ed il rosso.\nStoria.\nVenne fondata nel 1920.\nNella stagione 1931-1932 si classifica secondo nel campionato di Promozione Abruzzese alle spalle del Chieti e perde lo spareggio per la Serie C con il .\nNella stagione 1980-81 ottiene la promozione nell'Interregionale, il massimo campionato dilettantistico dell'epoca nel quale rimane ininterrottamente fino alla stagione 1995-1996 e sfiorando in due occasioni la Serie C2 prima nella stagione 1981-1982 (seconda alle spalle dell'Elpidiense) e quindi nel 1992-1993 (secondo alle spalle del ). Dopo la retrocessione del 1995-1996, disputa diversi campionati di Eccellenza fino a retrocedere nel campionato di Promozione dal quale risale subito. Dopo una stagione di transizione in Eccellenza, dapprima perde lo spareggio per la Serie D contro lo Spes Mentana (2003-2004) per poi ottenere la promozione nella stagione successiva.\nNel 2005-2006, da neo-promossa, si classifica al quinto posto, centrando i play-off nei quali viene eliminato dal Celano poi promosso in Serie C2. Nella stagione 2006-2007 viene nuovamente retrocesso dopo essersi piazzato al sedicesimo posto ed aver perso il doppio confronto nei play-out con il Centobuchi. Nella stagione 2008-2009 fu sesto in classifica nel torneo d'Eccellenza. La stagione 2009-2010 \u00e8 di nuovo amara per i colori biancorossi: il Penne retrocede un'altra volta in Promozione.\nAl termine della stagione sportiva 2010-2011 la formazione vestina non riesce a riconquistare l'Eccellenza. Fatale ai biancorossi \u00e8 la sconfitta nella finale dei play-off con il Vasto Marina. Dopo l'anonimo torneo del 2011-12, nella stagione 2012-2013 il Penne rischia il clamoroso scivolone in Prima Categoria. Solo l'arrivo a campionato in corso di Bartolomeo Di Michele alla guida tecnica consente ai biancorossi di salvarsi in extremis, evitando i play-out nonostante la quattordicesima posizione in graduatoria.\nLa stagione 2013-2014 segna il passaggio di consegne dalla vecchia societ\u00e0 presieduta da Pasquale Almonti ad un nuovo gruppo che riparte con un progetto a lungo termine incentrato sulla crescita dei propri giovani ed il ritorno graduale a categorie pi\u00f9 consone al blasone della societ\u00e0.\nCon tanti giovani in squadra ed una rosa composta quasi interamente da atleti locali, i biancorossi chiudono la stagione al 12\u00ba posto centrando l'obiettivo della salvezza con un turno di anticipo, mentre la stagione successiva (2014-15) il progetto inizia ad ottenere i propri frutti con il quinto posto finale che vale la disputa dei playoff con eliminazione in semifinale per mano della Val di Sangro che successivamente otterr\u00e0 la promozione in Eccellenza.\nRitorno in Eccellenza che non sfuggir\u00e0 tuttavia nella stagione 2015-2016 chiusa dai biancorossi al primo posto nel girone B di Promozione con 70 punti, staccando di una lunghezza la rivelazione Passo Cordone."}
{"id": "673081", "revid": "25152", "url": "https://it.wikipedia.org/wiki?curid=673081", "title": "Disciplini di Bergamo", "text": ""}
{"id": "673084", "revid": "115549529", "url": "https://it.wikipedia.org/wiki?curid=673084", "title": "Bishoi di Nitria", "text": "Agiografia.\nLe informazioni sulla vita di Bishoi sono scarne e non pienamente attendibili a livello storico.\nNato nel 320 nella localit\u00e0 egiziana di Men\u016bfiyya (ma per altre versioni in un piccolo paese chiamato Shansa), nel 340, per sfuggire ad una persecuzione religiosa, fugg\u00ec nel deserto insieme all'eremita san Giovanni il piccolo, e presto a loro si aggregarono molti monaci. Tra il 385 e il 390 costru\u00ec una chiesa nei pressi delle grotte ove si erano rifugiati la quale, restaurata nel corso dei secoli, \u00e8 oggi un museo. Quando nel 407 i Berberi invasero il luogo di culto Yehoi si rec\u00f2 sui monti presso Ansana dove incontr\u00f2 Paolo di Tammah. Mor\u00ec nel 417.\nIl suo corpo, tuttora incorrotto, fu in seguito traslato dalla montagna e riportato nel monastero da lui fondato, che in suo onore prese il nome di San Bishoi. Oggi il monastero copto a lui dedicato comprende 400 ettari di terreno coltivati a frutta, verdura e olivi e contiene in s\u00e9 una clinica medica a servizio della comunit\u00e0."}
{"id": "673085", "revid": "25152", "url": "https://it.wikipedia.org/wiki?curid=673085", "title": "Battuti di Bergamo", "text": ""}
{"id": "673087", "revid": "25152", "url": "https://it.wikipedia.org/wiki?curid=673087", "title": "Beato Venturino da Bergamo", "text": ""}
{"id": "673088", "revid": "1610933", "url": "https://it.wikipedia.org/wiki?curid=673088", "title": "Alcelafo bubalo", "text": ""}
{"id": "673089", "revid": "767487", "url": "https://it.wikipedia.org/wiki?curid=673089", "title": "General Salipada K. Pendatun", "text": "General Salipada K. Pendatun \u00e8 una municipalit\u00e0 di Quarta classe delle Filippine, situata nella Provincia di Maguindanao, nella Regione Autonoma nel Mindanao Musulmano.\nGeneral S. K. Pendatun \u00e8 formata da 19 baranggay:"}
{"id": "673091", "revid": "767487", "url": "https://it.wikipedia.org/wiki?curid=673091", "title": "Lamitan", "text": "Lamitan \u00e8 una municipalit\u00e0 di Prima classe delle Filippine, situata nella Provincia di Basilan, nella Regione Autonoma nel Mindanao Musulmano.\nIl \"Republic Act\" N. 9393 aveva concesso a Lamitan lo \"status\" di citt\u00e0; il 18 novembre 2008 la Corte Suprema delle Filippine ha per\u00f2 accolto un ricorso della \"Lega delle Citt\u00e0 delle Filippine\" annullando la trasformazione in citt\u00e0 di 16 municipalit\u00e0, tra cui Lamitan.\nLamitan \u00e8 formata da 45 baranggay:"}
{"id": "673094", "revid": "2519", "url": "https://it.wikipedia.org/wiki?curid=673094", "title": "Mu\u00f1oz (Filippine)", "text": "Mu\u00f1oz (ufficialmente Science City of Mu\u00f1oz) \u00e8 una citt\u00e0 componente delle Filippine, situata nella Provincia di Nueva Ecija, nella Regione di Luzon Centrale.\nLa municipalit\u00e0 di Mu\u00f1oz ha assunto lo \"status\" di citt\u00e0 nel 2000 e la denominazione di \"Citt\u00e0 della scienza\" (Science City) \u00e8 dovuta alla presenza di numerose importanti istituzioni scientifiche, tra cui la Central Luzon State University (CLSU), il Philippine Rice Research Institute (PhilRice), il Bureau of Postharvest Research and Extension (BPRE), il Philippine Carabao Center (PCC), il Bureau of Fisheries and Aquatic Resources (BFAR), il Philippine-Sino Center for Agricultural Technology (PhilSCAT) e il Philippine Seed Center.\nMu\u00f1oz \u00e8 formata da 37 baranggay:"}
{"id": "673096", "revid": "84184", "url": "https://it.wikipedia.org/wiki?curid=673096", "title": "Reali", "text": ""}
{"id": "673098", "revid": "72265", "url": "https://it.wikipedia.org/wiki?curid=673098", "title": "Complessi coniugati", "text": ""}
{"id": "673105", "revid": "1013865", "url": "https://it.wikipedia.org/wiki?curid=673105", "title": "Cebu", "text": "Cebu \u00e8 una citt\u00e0 indipendente altamente urbanizzata (HUC) delle Filippine, geograficamente situata nella provincia omonima, di cui \u00e8 anche capoluogo, nella regione del Visayas Centrale.\nLa citt\u00e0 \u00e8 a capo di un'area metropolitana che, oltre ad essa, comprende quattro citt\u00e0 e otto municipalit\u00e0.\nCebu \u00e8 formata da 80 baranggay:"}
{"id": "673106", "revid": "6923", "url": "https://it.wikipedia.org/wiki?curid=673106", "title": "European Scuba Agency", "text": "La European Scuba Agency (ESA, Agenzia Subacquea Europea) \u00e8 una tra le ultime organizzazioni europee per l'addestramento alla subacquea ad essere state fondate.\n\u00c8 membro della CMAS e ha accordi con il Divers Alert Network per quanto riguarda la didattica di primo soccorso."}
{"id": "673107", "revid": "256896", "url": "https://it.wikipedia.org/wiki?curid=673107", "title": "Agenzia subacquea europea", "text": ""}
{"id": "673108", "revid": "9595", "url": "https://it.wikipedia.org/wiki?curid=673108", "title": "Incontro nazionale dei giovani - Loreto 2007", "text": ""}
{"id": "673109", "revid": "767487", "url": "https://it.wikipedia.org/wiki?curid=673109", "title": "En\u00e9as", "text": "Caratteristiche tecniche.\nAttaccante pi\u00f9 votato alla rifinitura che alla finalizzazione, Eneas aveva le sue qualit\u00e0 migliori nella propriet\u00e0 di palleggio, l'abilit\u00e0 nel dribbling e la capacit\u00e0 di creare varchi per i compagni di reparto con i suoi movimenti offensivi lungo tutto il fronte d'attacco.\nCarriera.\nEneas fu acquistato dal Bologna nel 1980 come seconda punta da schierare al fianco di Salvatore Garritano. Proveniva dal , di cui era considerato uno dei giocatori pi\u00f9 rappresentativi.\nDopo un buon inizio di stagione, ebbe difficolt\u00e0 di adattamento al clima invernale italiano, al punto da essere costretto a scendere in campo con guanti, calzamaglia e berretto. Questi accorgimenti non bastarono, tuttavia, ad evitargli un infortunio che lo costrinse a saltare una dozzina di partite, accentuando ulteriormente il suo disagio, gi\u00e0 fortemente evidenziato dalla scarsa vita sociale che conduceva a Bologna e dai problemi familiari con la moglie, sofferente di \"saudade\" ancor pi\u00f9 di lui.\nNella vittoria in trasferta contro la al Comunale di Torino offr\u00ec un'ottima prestazione. Non venne confermato per la stagione successiva e venne ceduto all'Udinese nello scambio con Herbert Neumann. Nella sua carriera in maglia rossobl\u00f9 collezion\u00f2 in tutto 20 presenze con 3 gol all'attivo.\nL'esperienza in Friuli fu di breve durata: venne ceduto prima dell'inizio della stagione 1981-1982 al Palmeiras.\nChiusa la sua esperienza nella squadra paulista, gioc\u00f2 ancora in varie societ\u00e0 minori (Juventude, Atl\u00e9tico Goianiense, Desportiva Ferroviaria, Central de Cotia).\nRitiratosi dall'attivit\u00e0 agonistica, \nintraprese l'attivit\u00e0 di marketing e pubbliche relazioni fino alla sua prematura morte, avvenuta il 27 dicembre 1988, all'et\u00e0 di 34 anni, causata dai postumi di un incidente stradale avvenuto il 22 agosto precedente."}
{"id": "673111", "revid": "112463901", "url": "https://it.wikipedia.org/wiki?curid=673111", "title": "Cosimo de' Pazzi", "text": "Era figlio di Guglielmo de' Pazzi e di Bianca de' Medici.\nBiografia.\nInizi\u00f2 la carriera ecclesiastica come canonico dell'arcidiocesi Metropolitana di Firenze nel 1475, passando in seguito a ricoprire il ruolo di abate in vari luoghi: a Santa Margherita a Tosina, a San Pietro a Montegonzi (come priore) e a San Fedele a Poppi.\nEntrato nella curia vaticana come canonico di San Pietro in Vaticano, fu in seguito vescovo di Oloron dal 10 dicembre 1492. Nel 1496 fu inviato come ambasciatore presso l'Imperatore Massimiliano I, e nel 1497 divenne vescovo di Arezzo. Fu ambasciatore anche in Spagna, in Francia, presso Cesare Borgia (1501) e a Roma (1503).\nDopo essere stato Governatore di Forl\u00ec nel 1506, fu nominato arcivescovo di Firenze dal 1508, dopo Rinaldo Orsini. Fu un diligente uomo di Chiesa, come ci riportano le cronache dell'epoca. A Firenze comp\u00ec una vista pastorale nelle parrocchie e tenne un sinodo nel 1508.\nFu autore di una traduzione in latino delle \"Dissertazioni\" di Massimo di Tiro, il cui testo greco era stato portato in Occidente da Costantinopoli da parte di Giovanni Lascaris.\nAlla sua morte fu sepolto in Santa Maria del Fiore."}
{"id": "673113", "revid": "104458", "url": "https://it.wikipedia.org/wiki?curid=673113", "title": "Imperatore Massimiliano I", "text": ""}
{"id": "673115", "revid": "767487", "url": "https://it.wikipedia.org/wiki?curid=673115", "title": "Shariff Aguak", "text": "Shariff Aguak (in passato Maganoy) \u00e8 una municipalit\u00e0 di Terza classe delle Filippine, capoluogo della Provincia di Maguindanao, nella Regione Autonoma nel Mindanao Musulmano.\nShariff Aguak \u00e8 formata da 26 baranggay:"}
{"id": "673116", "revid": "287204", "url": "https://it.wikipedia.org/wiki?curid=673116", "title": "Autoritratto in veste di abate dell'Accademia della Val di Blenio", "text": "L'Autoritratto in veste di abate dell'Accademia della Val di Blenio \u00e8 un'opera ad olio su tela (cm 56x44) di Giovan Paolo Lomazzo, oggi conservata alla Pinacoteca di Brera a Milano. Nella parte bassa si legge l'iscrizione in maiuscole capitali (\"comp\u00e0 Zavargna\" era il nome accademico dell'autore).\nStoria e descrizione.\nIn quest'opera, databile al 1568 circa (anno in cui a Giovan Paolo Lomazzo fu affidata la carica di \"nab\u00e0d\", cio\u00e8 priore dell'Accademia della Val di Blenio), l'autore si autorappresenta con le insegne del tirso ricoperto d'edera e del serto di vite intrecciata, ispirate all'iconografia di Bacco.\nL'Accademia della Val di Blenio, in cui si riunivano artisti, orefici, artigiani, musici ed attori teatrali, si dichiarava infatti profondamente ispirata ai misteri bacchici dell'antichit\u00e0, secondo una mentalit\u00e0 volta alla ricerca del \"furor\" creativo e dell'estro bizzarro e grottesco tipica del Manierismo. Gli affiliati, che si creavano un nome ed una personalit\u00e0 fittizia, si riunivano sotto le false spoglie di popolani (nello specifico di facchini provenienti dalla zona di Blenio, ricordati per la parlata aspra e fortemente caratterizzata) ed erano costretti a mantenere una sorta di segreto iniziatico, negli anni della severa ed ascetica controriforma lombarda di Carlo Borromeo.\nGli altri elementi del dipinto sono spiegati nel brano, scritto proprio in lingua \"facchinesca\" (una sorta di incomprensibile dialetto ispirato alle inflessioni dell'alto comasco e del Cantone Ticino) dell\"'Introducigli\u00f2gn\" dei \"Rab\u00ecsch dra Academiglia dor comp\u00e0 Zavargna\" (la raccolta di componimenti poetici dei \"facchini\"): la \"P\u00e8ll d'or cavr\u00e8tt\" e il \"capel\u00e0sc\" di paglia sono simboli di umilt\u00e0, mentre la medaglia sullo stesso cappello, rappresentante una sorta di innaffiatoio (il \"Galigli\u00f2gn\", galeone) \u00e8 il sigillo dell'accademia, che rimanda all'idea dell'ebbrezza dionisiaca raggiunta tramite colossali ed orgiastiche bevute a bocca aperta.\nAlcuni critici (Lynch 1964; Bertelli in \"Caravaggio e il suo tempo\", Napoli-N.York 1985) hanno visto nella tipologia compositiva del dipinto un precedente (anche se in controparte) per il Bacchino malato di Michelangelo Merisi da Caravaggio."}
