{"id": "768263", "revid": "1543377", "url": "https://it.wikipedia.org/wiki?curid=768263", "title": "Eiaculazione femminile", "text": "L'eiaculazione femminile consiste nell'espulsione di liquido dai condotti parauretrali attraverso e intorno all'uretra della femmina umana durante o prima di un orgasmo. \u00c8 colloquialmente nota, soprattutto grazie al cinema pornografico, anche coi termini inglesi squirting o gushing che per\u00f2, a loro volta, sono considerati fenomeni diversi in alcune pubblicazioni di ricerca. La fonte esatta e la natura del fluido continua ad essere un argomento di dibattito tra i professionisti medici, in relazione anche ai dubbi sull\u2019esistenza del punto G.\nSi tratta pertanto di un fenomeno in merito al quale non esiste ancora un consenso unanime nella comunit\u00e0 medica e scientifica. La sua esistenza \u00e8 stata riconosciuta da molti, ed \u00e8 stato accertato che in alcune donne vi sono manifestazioni eiaculatorie che si qualificano come straordinarie rispetto ai normali fenomeni di lubrificazione connessi all'eccitazione sessuale, ma a tutt'oggi manca un consenso scientifico sulle modalit\u00e0 dell'eiaculazione stessa e sull'origine dei fluidi in questione, che non \u00e8 ancora stata univocamente identificata.\nStoria della ricerca medica.\nNel 1559 l'anatomista italiano Realdo Colombo rifer\u00ec dell'eiaculazione femminile mentre spiegava le funzioni della clitoride, e nel XVII secolo l'anatomista olandese Regnier de Graaf scrisse, in un libro sull'anatomia femminile, di fluidi \u00abche correvano fuori\u00bb e \u00abche zampillavano\u00bb durante l'eccitamento sessuale. Egli nel 1673 identific\u00f2 la cosiddetta \"prostata femminile\" costituita da un insieme di piccole ghiandole situate sulla parete anteriore della vagina attorno alla parte inferiore dell'uretra. La medicina moderna riconoscer\u00e0 che questa componente del sistema genitale femminile costituisce l'omologo della prostata maschile.\nNel 1860 il ginecologo Alexander Skene riconobbe queste formazioni e le battezz\u00f2 con il nome di ghiandole di Skene, attribuendovi la funzione di espellere un liquido per aumentare la lubrificazione e la libido nella donna. Tale caratteristica \u00e8 stata confermata da studi recenti che hanno accertato che in presenza di stimolazione interna della vagina le ghiandole di Skene possono effettivamente secernere grandi quantit\u00e0 di liquido lubrificante, risultando il candidato pi\u00f9 probabile nella ricerca dell'organo alla base dell'eiaculazione femminile.\nIn alcune situazioni patologiche di origine somatica, l'eiaculazione retrograda, consistente nello spostamento del fluido fino alla vescica attraverso l'uretra, potrebbe rappresentare un'ulteriore spiegazione dell'assenza del fenomeno dell'eiaculazione in alcune donne.\nUno studio, condotto nel 2002 presso l'universit\u00e0 dell'Aquila, ha riscontrato una grande variabilit\u00e0 della microanatomia femminile, per cui la grandezza delle aperture delle ghiandole periuretrali varia moltissimo da donna a donna, fino a quasi scomparire e/o essere atrofiche in alcune donne. Se le ghiandole periuretrali sono la causa dell'eiaculazione femminile, questo potrebbe allora spiegare l'assenza del fenomeno in molte donne.\nLe ghiandole di Skene e l'eiaculazione femminile.\nLe donne possiedono organi secretori sviluppatisi dallo stesso tessuto embrionale della prostata maschile (della quale costituiscono l'omologo, similmente alla relazione che vige tra testicoli e ovaie) che sono chiamati ghiandole periuretrali o di Skene. Esse sono situate sulla parete anteriore della vagina attorno alla parte inferiore dell'uretra, in corrispondenza di quello che buona parte della letteratura definisce il punto G.\nLa dimensione e la struttura di queste ghiandole sembrano variare, in modo anche considerevole, da donna a donna, potendo persino sfociare nell'atrofia in alcuni casi. Il fluido che producono presenta delle somiglianze in composizione chimica e ormonale con quello secreto dalla prostata maschile (quello in cui viene diluito lo sperma) e, cos\u00ec come negli uomini, una volta secreto passa per l'uretra. Le ghiandole di Skene si possono riempire di fluido in risposta all'eccitazione sessuale e in particolare in seguito alla stimolazione vaginale interna, presumibilmente stimolando il \"punto G\", cio\u00e8 la radice della clitoride (mediamente situata a circa 2\u20133\u00a0cm all'interno della parete anteriore della vagina). In alcuni casi possono essere sentite con l'esplorazione digitale attraverso il muro vaginale. Il rigonfiamento del tessuto circostante l'uretra risulta in tali casi il risultato di una combinazione tra le ghiandole che si riempiono di fluido e il tessuto erettile circostante che si solleva (fatto dello stesso tessuto che negli uomini costituisce il corpo spugnoso, che consente l'erezione del pene).\nIl fluido accumulato nelle ghiandole viene immesso nell'uretra da cui pu\u00f2 venire espulso in seguito alle contrazioni ritmiche dei muscoli pelvici tipiche dell'orgasmo. In questo caso il fluido reca solitamente tracce di urina, come evidenziato da analisi chimiche condotte in ambito scientifico. Il quantitativo di fluido rilasciato \u00e8 assai variabile, in seguito al ripetersi delle contrazioni e al conseguente riempimento e svuotamento delle ghiandole durante l'orgasmo."}
{"id": "768268", "revid": "14691", "url": "https://it.wikipedia.org/wiki?curid=768268", "title": "Eiaculazione Femminile", "text": ""}
{"id": "768270", "revid": "767487", "url": "https://it.wikipedia.org/wiki?curid=768270", "title": "Nodo a otto", "text": "In matematica, e pi\u00f9 precisamente in teoria dei nodi, il nodo a otto (o figura otto, espressione tradotta letteralmente dall'inglese) \u00e8 il nodo pi\u00f9 semplice dopo il nodo trifoglio. \nIl nodo a otto ha avuto un ruolo determinante nello studio delle variet\u00e0 tridimensionali alla fine degli anni settanta, quando il matematico William Thurston costru\u00ec una struttura di spazio iperbolico sul suo complementare.\nIl nome del nodo \u00e8 derivato dalla nomenclatura adottata per i nodi otto e otto ripassato, usati nell'alpinismo.\nDefinizione.\nIl nodo a otto pu\u00f2 essere descritto dalla curva nello spazio\nIl nodo \u00e8 l'unico raffigurabile con un diagramma con 4 incroci, ma non con un numero minore di incroci.\nPropriet\u00e0.\nIl nodo a otto presenta molte differenze con il nodo a trifoglio:\nGrazie al nodo figura a otto, e agli importanti lavori di William Thurston, \u00e8 stato possibile costruire una infinit\u00e0 di variet\u00e0 iperboliche tridimensionali. Molti nodi hanno il complementare iperbolico: il complementare del nodo figura a otto \u00e8, fra questi, quello con volume minore, pari a 2.02988... . Il complementare del nodo si intende sempre nella sfera tridimensionale formula_4, ottenuta aggiungendo il \"punto all'infinito\" allo spazio tridimensionale formula_5.\nIn altre forme:"}
{"id": "768272", "revid": "21079", "url": "https://it.wikipedia.org/wiki?curid=768272", "title": "Nodo figura a otto", "text": ""}
{"id": "768273", "revid": "1573940", "url": "https://it.wikipedia.org/wiki?curid=768273", "title": "Ahwar", "text": "Ahwar (arabo: \u0623\u062d\u0648\u0631) \u00e8 una citt\u00e0 dello Yemen, nel governatorato di al-Bayda', nella zona centro-meridionale del paese. \u00c8 stata la capitale del Sultanato di Aulaqi Inferiore."}
{"id": "768275", "revid": "161374", "url": "https://it.wikipedia.org/wiki?curid=768275", "title": "Duck Tales", "text": ""}
{"id": "768286", "revid": "26891", "url": "https://it.wikipedia.org/wiki?curid=768286", "title": "Enrico Toti (sommergibile 1928)", "text": ""}
{"id": "768288", "revid": "62015", "url": "https://it.wikipedia.org/wiki?curid=768288", "title": "Ambliornite", "text": ""}
{"id": "768292", "revid": "54253", "url": "https://it.wikipedia.org/wiki?curid=768292", "title": "Strame", "text": "Strame (lat. \"stramen,\" affine a \"sternere \"\"distendere\" (part. pass. \"stratus\")) \u00e8 una parola che indica genericamente l'erba falciata e seccata, utilizzabile per diversi scopi. Lo strame \u00e8 ottenuto come prodotto secondario di diverse colture e da vegetali spontanei.\nUtilizzo.\nSe lo strame \u00e8 stoppia, cio\u00e8 steli del frumento o di altro cereale che restano nel campo dopo la mietitura, tale erba secca viene utilizzata comunemente come foraggio per il bestiame o come loro lettiera. In quest'ultima funzione possono essere utilizzati anche vegetali meno pregiati.\nPer la realizzazione di molti oggetti tipici della quotidianit\u00e0 rurale possono essere usati, al pari dello strame, alcuni vegetali che presentano particolari doti meccaniche. L'impiego tipico \u00e8, appunto, l'impagliatura delle sedie, la realizzazione di ceste, gerle, borse, vesti per fiaschi, scope e oggetti decorativi di arredamento. La raccolta dello strame, in quest'ultima funzione, \u00e8 una tradizionale attivit\u00e0 di complemento dei lavoratori agricoli.\nIn passato e ancora oggi in zone del mondo arretrate, lo strame ha avuto la funzione di materiale da costruzione: con esso \u00e8 possibile realizzare intere capanne o tetti per edifici in legno o muratura."}
{"id": "768307", "revid": "122315", "url": "https://it.wikipedia.org/wiki?curid=768307", "title": "Labirintodonti", "text": ""}
{"id": "768316", "revid": "122140216", "url": "https://it.wikipedia.org/wiki?curid=768316", "title": "Pileus", "text": "In meteorologia, la dizione di pileus, (dall'analoga parola in latino, con il significato di \"copricapo, berretto\"), indica una piccola nube accessoria a sviluppo orizzontale a forma di copricapo che pu\u00f2 apparire al di sopra o attaccata alla parte superiore di un cumulo o di un cumulonembo.Il pileus pu\u00f2 a volte anche compenetrare la nube cumuliforme e si possono formare anche pi\u00f9 pileus sovrapposti.\nCaratteristiche.\nUn pileus, che tende a cambiare forma rapidamente, \u00e8 formato dalla forte corrente ascensionale all'interno del cumulo che porta l'aria umida dalle quote inferiori a quelle superiori facendole raggiungere il punto di rugiada per compressione adiabatica. I pilei sono quindi solitamente associati a condizioni di maltempo. Un pileo al disopra di un cumulo pu\u00f2 indicare la sua tendenza a trasformarsi in un cumulonembo, in quanto segnala la presenza di forti correnti ascensionali.\nLe nubi che presentano pilei sono generalmente chiamate col suffisso \"pileus\". Ad esempio, un cumulonembo che presenti un pileo sommitale pu\u00f2 essere chiamato cumulonimbus pileus.\nFormazioni alternative.\nUn \"pileus\" pu\u00f2 formarsi anche al di sopra di una nube di cenere vulcanica o di un pirocumulo generato da un'eruzione vulcanica.\nEvoluzione.\nLa formazione di un \"pileus\" indica che la nube originaria sta rapidamente aumentando di dimensioni, \u00e8 carica di umidit\u00e0 e altamente instabile. Di conseguenza potrebbe rapidamente trasformarsi in un cumulonimbus incus. Questa tipologia di nubi pu\u00f2 provocare un tempo molto perturbato e l'apparire di un \"pileus\" va visto come il segnale di un imminente temporale. \nLa presenza del \"pileus\" al di sopra di una nube \u00e8 anche l'indicazione di presenza di venti forti."}
{"id": "768322", "revid": "33689", "url": "https://it.wikipedia.org/wiki?curid=768322", "title": "Ultima V", "text": "Ultima V: Warriors of Destiny, uscito nel 1988, \u00e8 la quinta parte della serie di videogiochi di ruolo \"Ultima\". Venne pubblicato per i computer Amiga, Apple II, Commodore 64, Commodore 128, MS-DOS, FM Towns, PC-88, PC-98, Sharp X68000 e per la console Nintendo Entertainment System.\nTrama.\nAll'inizio di \"Warriors of Destiny\", il giocatore viene informato che Lord British \u00e8 scomparso durante una spedizione nel sottomondo, e il trono di Britannia \u00e8 stato usurpato da un tiranno che risponde al nome di Lord Blackthorn, mentre tre figure d'ombra, conosciuti come Shadowlords terrorizzano il reame. Blackthorn instaura una visione distorta e fondamentalista delle otto virt\u00f9, che porta risultati tutto fuorch\u00e9 virtuosi. (per esempio, i cittadini sono obbligati a fare l'elemosina, pena l'esecuzione capitale). L'Avatar \u00e8 evocato nuovamente a Britannia dai suoi amici; insieme formeranno i \"Guerrieri del Destino\" al fine di eliminare gli Shadowlords, rovesciare Lord Blackthorn, e restaurare il regno di Lord British.\nModalit\u00e0 di gioco.\n\"Warriors of Destiny\" contiene dei dialoghi molto pi\u00f9 curati (i giochi precedenti furono distribuiti con non pochi errori ortografici), un dettaglio visivo considerevolmente migliorato, e un sistema di misura del tempo in cui il sole sorge e tramonta, modificando anche il comportamento dei personaggi non giocanti. I suoi toni sono molto pi\u00f9 cupi del precedente \"Ultima IV\".\nUltima V usa una forma modificata dell'alfabeto runico chiamato Fu\u00feark antico per alcuni testi in gioco, aggiungendo alcune lettere per ottenere una corrispondenza biunivoca con l'alfabeto inglese (pi\u00f9 alcune rune per rappresentare unioni comuni di due lettere).\nLa versione Commodore 64 di \"Ultima V\" difetta sulle tracce musicali, ma per il resto \u00e8 la stessa versione del Commodore 128.\nSviluppo.\nQuesto gioco fu l'ultimo \"Ultima\" sviluppato per Apple II; i limiti di quel sistema erano eccessivi rispetto all'avanzata tecnologica di quegli anni, i successivi giochi della serie verranno tutti distribuiti su sistemi di tipo IBM compatibile. Fu anche l'ultimo gioco nel quale il creatore Richard Garriott ebbe un ruolo importante nella stesura del codice; nei successivi giochi ebbe soltanto il ruolo di game designer.\nEredit\u00e0.\nUn gruppo amatoriale ha creato una versione tridimensionale di \"Ultima V\" utilizzando il motore di gioco di \"Dungeon Siege\". Questa versione prende il nome di \"Ultima V: Lazarus\".\nNel 2006 \u00e8 stato creato un motore CRPG realizzato da fan per creare giochi in stile \"Ultima\", ispirato da \"Ultima V\", di nome Nazghul ."}
{"id": "768327", "revid": "729019", "url": "https://it.wikipedia.org/wiki?curid=768327", "title": "Kouseki Radio", "text": "Kouseki Radio (\u9271\u77f3\u30e9\u30b8\u30aa - \"Radio Cristallo\") \u00e8 il quinto album ufficiale di Akino Arai pubblicato nel 2001.\nIl disco.\nPubblicato nel 2001, Kouseki Radio \u00e8 il quinto album ufficiale di Akino Arai. Composto da 11 tracce j-pop l'album ha un sound pi\u00f9 complesso e leggero dei precedenti lavori della cantante giapponese.\nAlternando tracce cantate a frammenti musicali dai titoli che richiamano appunto la radio come congegno meccanico, l'opera si avvale di diverse campionature e di effetti audio elettronici arrivando a distorcere il suono della voce della stessa Akino Arai (effetto utilizzato anche in altri album di questa) per renderla pi\u00f9 morbida e armonica. \"Zincite Trance\", \"How about u\" e \"Anai Mouse\" (in cui si sente un \"Are you ready?\" riferito probabilmente alla canzone successiva) sono le veloci tracce che accorpano la maggior parte dei suoni campionati e fungono da introduzione alle tracce che seguono. Cos\u00ec come \"Zincite Trance\" porta alla delicatezza della title track \"Kouseki Radio\", \"Anai Mouse\" introduce la stravaganza musicale dell'unica canzone interamente in inglese dell'album, ovvero \"Welcome to Riskcaution Corporation\"."}
{"id": "768333", "revid": "729019", "url": "https://it.wikipedia.org/wiki?curid=768333", "title": "Cedevita", "text": "La Cedevita d.o.o. \u00e8 una societ\u00e0 croata produttrice di bevande istantanee.\nLa Cedevita nasce all'interno della Pliva, con alle spalle una storia che si ricollega agli anni venti, e nel 2001 viene parzialmente quotata in borsa dalla Atlantic Grupa.\nLa prima sede industriale della Cedevita venne stabilita nel 1929 a Zagabria nella zona detta Borongaj, dove la societ\u00e0 risiede tuttora. Qui verranno fabbricati per la prima volta in Croazia prodotti dimagranti e inizier\u00e0 una collaborazione con la Dr. A. Wander in Svizzera.\nLa prima lavorazione di prodotti a base di erbe e di t\u00e8 comincia nel 1947 con la costruzione della fabbrica \"Biljana\" a Tra\u00f9, dotata di macchinari per la lavorazione dei prodotti summenzionati.\nOggi la Cedevita ha un'esperienza trentennale nella produzione di bevande istantanee e fa riferimento ai pi\u00f9 elevati criteri di qualit\u00e0 delle industrie farmaceutiche.\nNella societ\u00e0, l'Atlantic Grupa svolge il ruolo di distribuzione dei prodotti non solo in Croazia, ma anche all'estero. Per il momento i prodotti della Cedevita vengono esportati in Slovenia, Bosnia ed Erzegovina e Macedonia del Nord.\nIl suo prodotto pi\u00f9 noto \u00e8 la bevanda istantanea Cedevita al gusto di arancia, limone e ultimamente di altri sapori, a carattere leggermente gassoso e multivitaminico, che si consiglia di bere non pi\u00f9 di otto volte al giorno."}
{"id": "768335", "revid": "712828", "url": "https://it.wikipedia.org/wiki?curid=768335", "title": "Legione 501", "text": ""}
{"id": "768336", "revid": "121767584", "url": "https://it.wikipedia.org/wiki?curid=768336", "title": "Protocollo di Cartagena", "text": "Il protocollo di Cartagena sulla biosicurezza \u00e8 un protocollo della convenzione sulla diversit\u00e0 biologica (CBD), che ha come obiettivo la protezione della biodiversit\u00e0 dai rischi derivanti dal trasferimento, dalla manipolazione e dall'uso degli organismi geneticamente modificati ottenuti dalle moderne tecniche di biotecnologia.\nGeneralit\u00e0 e storia.\nIl testo del protocollo di Cartagena, detto anche Biosafety Protocol, fu inizialmente discusso in una sessione straordinaria della CBD a Cartagena, in Colombia. La sua versione finale fu invece approvata in una riunione a Montr\u00e9al all'alba del 29 gennaio 2000 dopo una notte di negoziazioni da parte di tecnici e ministri di molti paesi. L'accordo finale \u00e8 stato raggiunto in gran parte grazie alla determinazione del delegato danese e del ministro dell'ambiente colombiano.\nIl Protocollo si rif\u00e0 direttamente all'articolo 19 della convenzione sulla diversit\u00e0 biologica o CBD e al principio di precauzione cos\u00ec come definito all'articolo 15 della dichiarazione di Rio sull'ambiente e lo sviluppo. Nel testo si riconosce la necessit\u00e0 di indagare a fondo i potenziali rischi associati agli organismi geneticamente modificati, ottenuti tramite le moderne biotecnologie, al fine di garantire un elevato livello di protezione con particolare riferimento alla diversit\u00e0 biologica, ed assegna alle Parti della convenzione il compito di assumere le necessarie misure legali, amministrative e politiche al fine di prevenire eventuali rischi. \nLe Parti si impegnano inoltre a sviluppare protocolli e procedure per il \"trasporto, la gestione, e l'uso in sicurezza di qualsiasi organismo geneticamente modificato che possa avere effetti negativi sulla conservazione e sull'uso sostenibile della biodiversit\u00e0\".\nIl protocollo entra in vigore l'11 settembre del 2003.\nObiettivo.\nL'obiettivo del protocollo di Cartagena \u00e8 quello di \"contribuire ad assicurare un adeguato livello di protezione nel campo del trasporto, della manipolazione e dell'uso in sicurezza degli organismi geneticamente modificati derivanti dalle moderne biotecnologie i quali possano avere un effetto negativo sulla conservazione e sull'uso sostenibile della diversit\u00e0 biologica, tenendo in considerazione anche i rischi alla salute umana e focalizzandosi specificamente sui movimenti transfrontalieri\".\nIl protocollo quindi si pone come strumento giuridico internazionale che contribuisce a regolamentare il trasporto internazionale di OGM. Il protocollo non pone alcuna limitazione alla sperimentazione, alla produzione o alla coltivazione di organismi geneticamente modificati, ma obbliga i Paesi che volessero esportarne ad ottemperare ad alcune procedure.\nIl Paese esportatore, attraverso una notifica scritta, deve informare il paese importatore dell'intenzione di trasferire uno o pi\u00f9 specifici OGM. Il Paese importatore, a seconda della legislazione nazionale, pu\u00f2 effettuare delle analisi scientifiche e valutare il grado di rischio che comporterebbe l'importazione di ciascun OGM (\"Risk Assessment\"). Sulla base di fondate prove scientifiche, il Paese importatore pu\u00f2 rifiutare l'importazione dell'OGM considerato a rischio. Il Paese importatore pu\u00f2, sulla base di scelte politiche o economiche interne al paese, prevedere di accettare un certo livello di rischio, possibilmente mettendo in atto alcune misure di mitigazione o di controllo (Gestione del rischio).\nIl trasferimento di tecnologia.\nFra i compiti che la comunit\u00e0 internazionale si prefigge per l'applicazione del protocollo di Cartagena, c'\u00e8 il cosiddetto trasferimento di tecnologia. Infatti per una corretta gestione degli OGM e per assicurare il rispetto delle Decisioni del Protocollo, ogni Paese deve essere in grado di assicurare alcune azioni sia amministrative che logistiche e di controllo, le quali richiedono spesso conoscenze (tecnologie \"soft\") ed attrezzature specifiche (tecnologie \"hard\").\nLa Biosafety Clearing-House BCH.\nSimilarmente alla CBD, il protocollo di Cartagena pone una particolare enfasi allo scambio di informazioni e richiede di creare un meccanismo specifico di Clearing-House, detto appunto \"Biosafety Clearing-House\" o BCH.\nQuesto meccanismo di scambio di informazioni prevede che ogni Parte del protocollo pubblichi sul sito BCH la legislazione nazionale che regolamenta il trasporto di OGM, le eventuali autorizzazioni date o negate, la lista degli OGM autorizzati nel paese etc.\nLa consultazione pubblica.\nIl nodo italiano per la BCH pubblica le notifiche, ossia le richieste delle industrie che vogliono esportare prodotti OGM verso l'Italia o verso Stati membri dell'Unione europea.\nQueste notifiche sono a disposizione di tutti i cittadini i quali possono, entro 30 giorni dalla pubblicazione, mandare i propri commenti all'autorit\u00e0 nazionale competente in materia di OGM, presso il Ministero dell'ambiente.\nL'autorit\u00e0 nazionale competente coordina i lavori della Commissione interministeriale di valutazione (CIV) che, prendendo anche visione dei commenti ricevuti dai cittadini attraverso il processo di Consultazione Pubblica, pubblica una decisione riguardo alla concessione o meno di un'autorizzazione."}
{"id": "768337", "revid": "183666", "url": "https://it.wikipedia.org/wiki?curid=768337", "title": "Derry (Stephen King)", "text": "Derry, nel Maine, \u00e8 una immaginaria cittadina americana in cui sono ambientati vari libri e racconti brevi di Stephen King. Geograficamente, \u00e8 situata vicino a Bangor, cittadina reale dove lo scrittore risiede, ma King ha dichiarato che in realt\u00e0 Derry \u00e8 una sua trasposizione personale di Bangor stessa.\nTrama.\nSei romanzi finora sono ambientati a Derry o nei dintorni:\nLuoghi importanti.\nNeibolt Street 29\nIn 3 occasioni in \"It\" i Perdenti capitano al 29 di Neibolt Street, una casa diroccata e abbandonata vicino allo scalo ferroviario. La casa \u00e8 rimasta vuota per molti anni, e nel 1958 \u00e8 ancora pi\u00f9 abbandonata del normale, poich\u00e9 la stazione \u00e8 quasi in disuso e quindi non vi sono pi\u00f9 vagabondi che la usano come rifugio dopo essere scesi dai treni. In una occasione, che viene ricordata con un flashback da Eddie Kaspbrak, il ragazzino incontra quello che sembra un vagabondo, ma si rivela essere un lebbroso dall'aspetto surreale, ennesima manifestazione di It.\nPi\u00f9 avanti nel libro, Bill e Richie vi si recano per indagare, dopo aver ascoltato il racconto di Eddie, e la creatura si manifesta come un lupo mannaro e li attacca.\nAncora pi\u00f9 avanti, l'intero club dei Perdenti entra nella casa, nella speranza di poter eliminare il mostro, missione che ha quasi successo prima che It scompaia, gravemente ferito, portando i Perdenti alla decisione di scendere nelle fogne per il loro ultimo scontro con la creatura, nel 1958.\nI Barren\nI \"Barren\" sono una zona di campagna, ricca di vegetazione (spesso King sottolinea l'ironia del nome, ovvero \"brullo\" in inglese, visto che i Barren non lo sono affatto). La discarica di Derry \u00e8 situata qui, insieme ad una cava di ghiaia. I Barren giocano un ruolo importante in \"It\", poich\u00e9 i \"Perdenti\" li adottano come loro principale luogo di ritrovo. Alcuni dei Perdenti si incontrano qui per la prima volta, mentre tentano di costruire una diga sul fiume Kenduskeag che attraversa Derry. I Perdenti costruiscono anche un club nei Barren, una botola scavata nel terreno in modo da mimetizzarsi, con le pareti interne ricoperte di assi di legno e un \"coperchio\" con zolle erbose incollate sopra.\nFerriere Kitchener\nLe Ferriere Kitchener erano un'acciaieria situata in Derry. Nel 1906 le Ferriere esplosero inspiegabilmente, uccidendo un gruppo di bambini che stavano partecipando ad una caccia alle uova di Pasqua. \u00c8 probabile che la tragedia fu causata dal mostro conosciuto come \"It\" , e che l'esplosione segn\u00f2 l'inizio del suo periodo di ibernazione di ventisette anni. Nei resti delle Ferriere un giovane Mike Hanlon incontr\u00f2 It sotto forma di uccello gigante nel 1958.\nLa Cisterna\nLa Cisterna era la torre dell'acqua di Derry, costruita per contenere l'acqua potabile della citt\u00e0, con circa otto milioni di litri di capacit\u00e0. Nei primi tempi rimase incustodita, in modo da permettere a chiunque volesse di potervi salire in cima, tramite una scala che saliva a spirale attorno ad essa, e contemplare Derry dall'alto. La porta venne chiusa dopo che alcuni bambini annegarono nella Cisterna, probabilmente a causa di It.\n\u00c8 qui che Stanley Uris incontra per la prima volta It, sotto forma dei bambini annegati.\nLa Cisterna venne distrutta nella tempesta seguita alla sconfitta definitiva di It, nel 1985.\nIn \"L'acchiappasogni\", Mr. Gray si reca a Derry alla ricerca della Cisterna, e vi trova solo una commemorazione, con una statua in bronzo di due bambini, un maschio ed una femmina, e una targa con l'incisione:\ne pi\u00f9 in basso, scritto con lo spray:\nL'Aladdin\nEra il cinema di Derry, dove Richie, Beverly e Ben vengono attaccati da Bowers e i suoi amici dopo aver visto un film."}
{"id": "768351", "revid": "68105", "url": "https://it.wikipedia.org/wiki?curid=768351", "title": "Ian McKaye", "text": ""}
{"id": "768353", "revid": "780783", "url": "https://it.wikipedia.org/wiki?curid=768353", "title": "Gran Premio delle Nazioni", "text": ""}
{"id": "768356", "revid": "10473", "url": "https://it.wikipedia.org/wiki?curid=768356", "title": "Fonti alternative", "text": ""}
{"id": "768358", "revid": "486946", "url": "https://it.wikipedia.org/wiki?curid=768358", "title": "Risorse energetiche", "text": ""}
{"id": "768359", "revid": "1632387", "url": "https://it.wikipedia.org/wiki?curid=768359", "title": "34.788%...Complete", "text": "34.788%...Complete \u00e8 il quinto LP della Doom metal band inglese My Dying Bride. Lo stile dell'album si sostanzia in sonorit\u00e0 molto pi\u00f9 elettroniche rispetto ai lavori precedenti; i fan non accolsero bene questo cambio di rotta, cos\u00ec da far risultare il disco come uno dei meno graditi al pubblico, e tanto da convincere la band a non riproporre questo tipo di mix sonoro nei lavori successivi."}
{"id": "768361", "revid": "123802312", "url": "https://it.wikipedia.org/wiki?curid=768361", "title": "Vermut", "text": "Il vermut, o vermutte, oppure vermouth in grafia francese e v\u00e8rmot in quella piemontese, \u00e8 un vino aromatizzato creato nel 1786 a Torino. \u00c8 riconosciuto come prodotto agroalimentare tradizionale italiano ed \u00e8 un ingrediente primario di numerosi cocktail. Dal 2017 il Vermut di Torino (o Vermouth di Torino) \u00e8 un'indicazione geografica registrata.\nStoria.\nIl vermut fu industrializzato (e non propriamente \u201cinventato\u201d) nel 1786 da Antonio Benedetto Carpano a Torino, che scelse questo nome riadattando il termine \"Wermut\", col quale in tedesco viene chiamata l'artemisia maggiore.\nPrecedenti storici.\nIn seguito alla guerra di successione spagnola, iniziata nel 1701, che vide contrapporsi la Francia e l'Inghilterra, quest'ultima si trov\u00f2 a dover superare i problemi derivanti dall'impossibilit\u00e0 di ricevere le normali forniture di vino francese. Per tale motivo, nel 1703, tra l'Inghilterra e il Portogallo, fu stipulato il trattato di Methuen che prevedeva vari accordi di tipo politico, militare e commerciale, con particolare riguardo all'importazione in Inghilterra di pregiati vini liquorosi portoghesi, a fronte dell'esportazione in Portogallo di pregiati tessuti inglesi.\nMolto diffuso dai mercanti inglesi che, di fatto, ne avevano assunto il monopolio commerciale, il vino liquoroso ebbe un grande successo in tutta Europa, sia per il gradimento delle dame verso il gusto dolce, sia per l'intrinseco significato antifrancese che tale consumo comportava.\nQuesto nuovo scenario apr\u00ec le porte sia a prodotti gi\u00e0 diffusi su scala locale, come il Marsala, prodotto della Sicilia che aveva metodi di vinificazione e invecchiamento simili a quelli dei vini portoghesi, sia a nuovi esperimenti come il vermut.\nIl vermut ebbe il merito di permettere l'utilizzo di vini giovani ad alta gradazione, surrogando le sapidit\u00e0 tipiche dell'invecchiamento attraverso l'aggiunta d'una particolare miscela di erbe aromatizzanti. La mistura registr\u00f2 una grande diffusione, sia per la gradevolezza, sia per l'inferiore costo di produzione, e fu subito adottata in gran parte dell'Europa.\nDescrizione.\nLa sua gradazione e composizione \u00e8 regolamentata dalla legge italiana che definisce vermut un prodotto di gradazione alcolica non inferiore al 16% e non superiore al 22% in volume e deve contenere artemisie, che costituiscono l'elemento caratterizzante. Deve essere composto da almeno il 75% di vino bianco dolcificato ed aromatizzato. Anche la percentuale di zucchero \u00e8 regolamentata, ma varia, come la gradazione alcolica, a seconda del tipo di vermut.\nIl vermut, bianco e rosso, deve esprimere una gradazione alcolica non inferiore ai 15,5% vol e un tenore zuccherino minimo del 14%; il vermut secco (dry), invece, deve avere una gradazione alcolica minima di 18% vol e il 7% massimo di zuccheri. Il vermut viene ottenuto da vini bianchi zuccherini dal sapore neutro e delicato (bianco secco), da alcol a 95\u201396\u00b0, da zucchero (saccarosio) e da piante aromatiche, delle quali la pi\u00f9 importante \u00e8 l'assenzio maggiore (\"Artemisia absinthium L.\") una pianta della famiglia delle Asteraceae.\nComposizione.\nPer la legge italiana il termine \"vermut\" \u00e8 riservato ad un prodotto ottenuto da vino di produzione nazionale addizionato di sostanze aromatiche e amaricanti permesse.La gradazione alcolica non deve essere inferiore al 15,5% in volume e il contenuto in zuccheri complessivi, espressi come zucchero invertito, non inferiore a 14 grammi per . Nei vermut indicati come \"secchi\" o \"dry\" il contenuto alcolico minimo \u00e8 del 18% e gli zuccheri non possono eccedere i 12 grammi per .\nGli aromi derivano da:\nUtilizzo.\nIl vermut si beve soprattutto come aperitivo ed entra nella composizione di molti cocktail, tra quali famosi sono il Martini, l'Americano ed il Manhattan o il Negroni, ma pu\u00f2 anche essere usato per cucinare carni. Ci sono vari stili di vermut, in generi distinti per colore (rosso, bianco e rosato) e per gusto (dolce, secco, extra secco e chinato). L'uso del caramello come dolcificante e colorante \u00e8 riservato al vermut rosso.\nRiconoscimenti.\nLa Regione Piemonte ha dapprima ottenuto dal MiPAAF l'inserimento del vermut nell'elenco PAT, per poi conseguire nel 2017 il riconoscimento IG."}
{"id": "768362", "revid": "1564499", "url": "https://it.wikipedia.org/wiki?curid=768362", "title": "Pronuncia dell'occitano", "text": "La pronuncia dell'occitano secondo la norma classica segue delle regole di lettura molto costanti e regolari, salvo poche eccezioni.\nIl principio delle grafie inglobanti.\nLa lingua occitana \u00e8 caratterizzata da una notevole frammentazione dialettale, che comporta differenze di pronuncia a seconda della regione interessata. La norma classica ha perci\u00f2 adottato il sistema della grafia \"inglobante\" o \"di supporto\": ad una grafia invariabile per tutto il mondo occitanofono corrispondono regole di pronuncia differenti a seconda dei dialetti. La coesione della lingua \u00e8 cos\u00ec garantita da un diasistema che codifica le corrispondenze interdialettali.\nStabilito che non c'\u00e8 \"una\" pronuncia standard dell'occitano, bens\u00ec una pluralit\u00e0 di pronunce regionali a fronte di una scrittura unitaria, tra tutti i dialetti occitani quello pi\u00f9 sovente adottato come modello di pronuncia standard \u00e8 la variante linguadociana, che per la sua centralit\u00e0 geografica corrisponde spesso alla pronuncia intermedia tra tutti gli altri dialetti.\nNelle tabelle qui sotto riportate la pronuncia base \u00e8 quindi quella della Linguadoca, mentre le altre varianti regionali sono riportate laddove si discostano dallo standard centrale. I principali dialetti regionali della lingua occitana sono, oltre al linguadociano, il guascone, il limosino, l'alverniate, il provenzale (col nizzardo) e il vivaroalpino. Per quest'ultimo dialetto, vengono riportate soprattutto le tendenze fonetiche del vivaroalpino orientale (alpino), mentre il vivaroalpino occidentale (vivarodelfinese) ha una pronuncia molto simile a quella dell'alverniate.\nConsonanti.\nParticolarit\u00e0 linguadociane.\nBisogna anche notare che il linguadociano:\nEccezioni.\nRare sono le parole che si distinguono per una pronuncia irregolare.\nSegni diacritici.\nQualche segno diacritico \u00e8 impiegato per modificare o precisare la pronuncia delle lettere dell'alfabeto occitano.\n&lt;br&gt;\n&lt;br&gt;\n&lt;br&gt;\n&lt;br&gt;\n&lt;br&gt;\n&lt;br&gt;\nBisogna notare bene che i segni diacritici sono obbligatori sulle maiuscole cos\u00ec come sulle minuscole. Questa regola aiuta a rendere la lettura pi\u00f9 precisa: \"\u00cdndia, \u00c0ustria, Sant \u00c7ubran, F\u00d2R\u00c7A, SO\u00cfSSA, IN\u00b7H\u00c8RN\" (e non \"India*, Austria*, Sant Cubran*, FORCA*, SOISSA*, INHERN*\").\nRegole di accentuazione.\nIn occitano, l'accento tonico pu\u00f2 cadere:\nIn certi casi, l'accento tonico \u00e8 indicato graficamente."}
{"id": "768370", "revid": "1543377", "url": "https://it.wikipedia.org/wiki?curid=768370", "title": "Nunzio Incannamorte", "text": "Dopo il liceo, si arruol\u00f2 nell'esercito ed entr\u00f2 nell'Accademia Reale di Torino.\nPartecip\u00f2 alla Seconda guerra mondiale col grado di capitano, distinguendosi per coraggio e valore sia sul fronte francese sia nella campagna di Russia. Nel 1942 venne trasferito a Roma, entrando successivamente in forza nell'estate del 1943 come artigliere presso la 135\u00aa Divisione corazzata \"Ariete II\", facente parte del Corpo d'Armata Motocorazzato (CAM) dislocato a difesa della Capitale.\nAl comando di un semovente Ansaldo 105/25 posto a presidio della stazione radio trasmittente della EIAR di Prato Smeraldo, in localit\u00e0 Tor Pagnotta, vicino a Roma, resistette validamente all'attacco attuato dalle truppe tedesche a seguito della dichiarazione di armistizio dell'Italia.\nFu colpito a morte il 10 settembre, sulla Via Laurentina, presso il forte Ostiense, durante il tentativo di rompere l'accerchiamento ed esal\u00f2 l'ultimo respiro all'Ospedale militare del Celio."}
{"id": "768381", "revid": "73843", "url": "https://it.wikipedia.org/wiki?curid=768381", "title": "Pleven", "text": "Pleven (in bulgaro: \u041f\u043b\u0435\u0432\u0435\u043d , in rumeno \"Plevna\", in turco \"Plevne\") \u00e8 una citt\u00e0 della Bulgaria settentrionale, il settimo centro pi\u00f9 popoloso del paese e capoluogo della provincia omonima e della subordinata municipalit\u00e0 di Pleven.\nNoto in ambito internazionale per l'Assedio di Pleven del 1877 quando l'esercito russo-rumeno sconfisse l'esercito turco, \u00e8 oggi uno dei maggiori centri economici della Bulgaria nord-occidentale e centro-settentrionale, nonch\u00e9 una delle citt\u00e0 pi\u00f9 popolose della Bulgaria settentrionale dopo Varna e Rousse.\nCollocazione geografica.\nPleven \u00e8 situata in una regione agricola nel cuore della Pianura danubiana, la regione storica della Moesia, circondata da basse colline calcaree, le Cime Pleven. La sua collocazione centrale nella Bulgaria settentrionale ne fa un grande e fondamentale nodo amministrativo, economico, politico, culturale e dei trasporti. Pleven sorge a 170\u00a0km dalla capitale Sofia e dista 320\u00a0km ad ovest della costa bulgara sul Mar Nero, a 50\u00a0km a sud del Danubio.\nVicino all'abitato scorrono il fiume Vit, attraversato dal Tuchenitsa (piccolo corso d'acqua conosciuto comunemente a Pleven con il nome di \"Barata\", letteralmente \"fiumiciattolo\").\nIl clima \u00e8 temperato continentale, con inverni freddi (anche \u201315 \u00b0C) ed estati calde e secche (fino a +35 e +40 \u00b0C).\nStoria.\nPreistoria ed et\u00e0 antica.\nLe pi\u00f9 antiche tracce di insediamento umano nella zona risalgono al Quinto millennio a.C., nel Neolitico.\nAntico insediamento tracio, fu occupata dai romani gi\u00e0 nel I secolo a.C. e prese il nome di \"Storgosia\" facente parte della provincia della Mesia Inferior; fu importante stazione di supporto al \"limes\" danubiano, retrovia di importanti sedi di legione quale \"Novae\" (oggi Svi\u0161tov) sede della I Legio Italica). Compare nella Tavola Peutingeriana sulla strada che collega \"Serdica\" (oggi Sofia) con \"Oescus\" e con \"Philippopolis\" (oggi Plovdiv). Resti della fortezza romana sono ancora visibili nella zona sud della citt\u00e0. Notevoli reperti traci e romani sono visitabili nel locale Museo archeologico.\nMunicipalit\u00e0.\nPleven \u00e8 la sede della municipalit\u00e0 omonima, che comprende i seguenti 23 villaggi e 2 citt\u00e0 (in grassetto):"}
{"id": "768386", "revid": "1728", "url": "https://it.wikipedia.org/wiki?curid=768386", "title": "Roma Tiburtina", "text": ""}
{"id": "768388", "revid": "125775698", "url": "https://it.wikipedia.org/wiki?curid=768388", "title": "Simon Rex", "text": "In campo musicale \u00e8 conosciuto con lo pseudonimo di Dirt Nasty.\nBiografia.\nInizi.\nNativo di San Francisco, inizia a lavorare come modello da adolescente, arrivando a posare per Calvin Klein, Versace e Levi's. Nel 1993, all'et\u00e0 di 19 anni, appare in due video porno gay (\"Young, Hard &amp; Solo #2\" e \"Young, Hard &amp; Solo #3\") sotto lo pseudonimo di Sebastian, girando delle scene di masturbazione in solitaria; le sue scene verranno poi ripubblicate nel 2000 nei film \"Hot Sessions 11\" e \"12\" per capitalizzare sulla sua nuova fama televisiva. Rex ha dichiarato di essere convinto all'epoca che nessuno in America li avrebbe visti, essendo stato assicurato che fossero destinati al solo mercato europeo. Questo fatto torner\u00e0 periodicamente alla luce nel corso della sua futura carriera di attore, regalandogli pubblicit\u00e0 facile, ma anche causandogli problemi; la Disney porr\u00e0 un veto alla sua assunzione nella sitcom per ragazzi \"Zoe, Duncan, Jack &amp; Jane\".\nDal 1995 \u00e8 vee-jay su MTV per un paio d'anni, presentandovi diversi show. Mentre lavora per MTV, appare in un episodio a tema della serie \"Baywatch\", il suo primo ruolo.\nCarriera.\nEsordisce nel 1999 con un ruolo regolare nella serie \"Katie Joplin\", ma la serie non piace all'emittente WB e ne vengono girati solo 7 episodi, di cui 5 mandati in onda prima della sua cancellazione. Tuttavia, sempre lo stesso anno, riesce a farsi notare dal pubblico con 4 episodi della prima stagione della serie \"Felicity\", soprattutto grazie al fatto di interpretare la persona con cui l'eponima protagonista (Keri Russell) decide infine di perdere la verginit\u00e0, scelta criticata da \"Entertainment Weekly\". Torna regolare con la sitcom \"Jack &amp; Jill\", durata due stagioni, per poi esordire al cinema con la commedia \"Shriek - Hai impegni per venerd\u00ec 17?\" (2000).\nNel 2002 \u00e8 nel cast principale della sitcom \"Le cose che amo di te\" a fianco di Jennie Garth; la serie si dimostra un successo, ma Rex l'abbandona dopo la prima stagione per prendere parte alle riprese del film campione di incassi \"Scary Movie 3\", un'altra commedia demenziale a sfondo parodistico, dove interpreta, al fianco di Anna Faris e Charlie Sheen, l'imbranato George, ruolo che riprender\u00e0 poi in un cammeo nel sequel \"Scary Movie 4\". Negli anni seguenti, Rex prender\u00e0 spesso parte a film simili, come \"Pledge This!\", \"Superhero - Il pi\u00f9 dotato fra i supereroi\" e \"Scary Movie V\", in cui per\u00f2 interpreta un ruolo diverso. Nel 2006 ha un ruolo regolare, l'ultimo, nella serie \"Monarch Cove\" di Lifetime, durata una stagione.\nNel 2005 comincia una carriera come rapper col nome d'arte di Dirt Nasty dopo una frequentazione con Mickey Avalon. Nel 2007 pubblica il suo primo album in studio omonimo, di genere hip-hop, per l'etichetta Shoot to Kill Music, seguito nell'agosto 2010 dal suo secondo, \"Nasty As I Wanna Be\", con la partecipazione di Ke$ha, LMFAO, Too Short e Warren G. Nel 2011 forma con Andy Milonakis e il rapper Riff Raff il supergruppo Three Loco.\nDoppiatori italiani.\nNelle versioni in italiano dei suoi film e serie televisive, Rex \u00e8 stato doppiato da:"}
{"id": "768394", "revid": "73997", "url": "https://it.wikipedia.org/wiki?curid=768394", "title": "High'n'Dry", "text": ""}
{"id": "768396", "revid": "93556", "url": "https://it.wikipedia.org/wiki?curid=768396", "title": "Finlandesi d'Ingria", "text": "I finlandesi d'Ingria, o finlandesi ingriani, (\"inkeril\u00e4iset\" o \"inkerinsuomalaiset\" in finlandese) sono un gruppo etnico dell'Ingria (oggi zona centrale dell'oblast' di Leningrado).\nDurante la seconda guerra mondiale, molti esponenti di questo gruppo furono trasferiti in massa in altre zone dell'Unione Sovietica. Durante la guerra di continuazione del 1941\u20131944 circa 62.000 finlandesi d'Ingria scapparono in Finlandia dalle aree occupate dai tedeschi; di questi, 55.000 furono poi restituiti all'Unione Sovietica ed espulsi in Siberia. A partire dagli anni 1950 e 1960 fu permesso loro di ritornare nella Repubblica Socialista Sovietica Carelo-Finlandese, ma non nell'Ingria stessa.Oggi, i finlandesi d'Ingria costituiscono la pi\u00f9 grande minoranza etnica di origine finlandese di tutta la Federazione Russa. Circa 25.000 finlandesi d'ingria risiedono nella regione di San Pietroburgo.\nQuesto gruppo etnico discende dai coloni luterani che si stanziarono nell'Ingria svedese durante il periodo dell'impero svedese, dal 1617 al 1703. Dopo la riconquista del territorio da parte dell'impero russo e la fondazione di San Pietroburgo (1703), la corrente migratoria si arrest\u00f2, anzi molti finlandesi d'Ingria cominciarono a ritornare in massa nelle posizioni originarie. Quando ai nobili russi furono garantite terre della regione, la maggior parte dei luterani ingriani lasci\u00f2 l'Ingria per raggiungere la Vecchia Finlandia. Qui furono assimilati ai Careliani.\nLa dominazione dell'Unione Sovietica prima e dei nazisti poi, nel corso del XX secolo, ebbe effetti disastrosi per i finlandesi d'Ingria cos\u00ec come per tutte le minoranze etniche della regione. Molti finlandesi ingriani furono uccisi, deportati in Siberia o ricollocati in massa in altre zone dell'Unione Sovietica. Dopo la seconda guerra mondiale, molti esponenti della minoranza si spostarono in Estonia, controllata dall'Unione Sovietica. Dopo il collasso di quest'ultima, vi furono diverse ondate migratorie verso la Finlandia, dove sono stati poi ufficialmente riconosciuti grazie al diritto di ritorno finlandese.\nSiccome molti dei finlandesi d'Ingria che si sono spostati in Finlandia negli scorsi decenni non hanno mai parlato altra lingua all'infuori del russo (spesso si sono addirittura identificati in tale nazionalit\u00e0), vi sono stati problemi d'integrazione nel recente passato, problemi tipici di tutti i gruppi etnici protagonisti di massicce ondate migratorie in Europa. Vi \u00e8 stato anche un dibattito politico in Finlandia riguardo al mantenimento o meno del diritto di ritorno."}
{"id": "768397", "revid": "73997", "url": "https://it.wikipedia.org/wiki?curid=768397", "title": "On through the Night", "text": ""}
{"id": "768400", "revid": "287204", "url": "https://it.wikipedia.org/wiki?curid=768400", "title": "Al-Qash'a", "text": "al-Qash\u02bfa (Arabo \u0627\u0644\u0642\u0634\u0639\u0629) \u00e8 una citt\u00e0 dello Yemen. Fu la capitale dello Sceiccato di Alawi nel sud dello Yemen.\nStoria.\nLa citt\u00e0 fu fondata nel 1743 dallo sceicco Sayel Bin Alawi al-Rabba'a, dopo che lasci\u00f2 la sua casa a Najr\u0101n (attualmente in Arabia Saudita) per evitare i problemi tra la sua famiglia, la famiglia regnante di Najran, e la famiglia della moglie, regnante nel nord Yemen. In questo modo egli fond\u00f2 il proprio sceiccato di Al Alawi in al-Qash\u02bfa cercando di renderlo un luogo sicuro per la sua famiglia e gli abitanti. Lo sceiccato rimase in vigore fino al 1967."}
{"id": "768402", "revid": "46931", "url": "https://it.wikipedia.org/wiki?curid=768402", "title": "Finlandesi Ingriani", "text": ""}
{"id": "768403", "revid": "46931", "url": "https://it.wikipedia.org/wiki?curid=768403", "title": "Finlandesi ingriani", "text": ""}
{"id": "768405", "revid": "149485", "url": "https://it.wikipedia.org/wiki?curid=768405", "title": "Gy\u00f6rgy Zala", "text": "Ha vinto due medaglie di bronzo olimpiche nel C1\u00a01000\u00a0m sia a Barcellona 1992 che ad Atlanta 1996. Dopo aver vinto due titoli mondiali nel 2002, si \u00e8 ritirato dall'attivit\u00e0 agonistica."}
{"id": "768415", "revid": "1305772", "url": "https://it.wikipedia.org/wiki?curid=768415", "title": "Ultima VI", "text": "Ultima VI: The False Prophet, pubblicato da Origin Systems nel 1990, \u00e8 il sesto videogioco della serie di giochi di ruolo \"Ultima\". \u00c8 anche l'ultimo gioco della trilogia \"Et\u00e0 della luce\" (\"Age of Enlightenment\").\nUscito inizialmente per MS-DOS, poi per diversi altri computer e per Super Nintendo, \u00e8 il primo capitolo della serie di \"Ultima\" non disponibile su Apple II, la piattaforma su cui la serie nacque dieci anni prima.\nIl motore di \"Ultima VI\" fu anche usato per i titoli della serie \"Worlds of Ultima\".\nTrama.\nAlcuni anni dopo il restauro del potere di Lord British, l'Avatar \u00e8 tornato a vivere tranquillamente nel ventesimo secolo, quando viene richiamato su Britannia, il mondo di Ultima, attraverso un cancello lunare. Ma appena lo attraversa viene catturato e legato a un altare sacrificale da alcune creature d'aspetto simile a demoni alati: i gargoyle. Immediatamente viene liberato dai suoi compagni, accorsi a salvarlo e insieme rubano il testo sacro che il sacerdote gargoyle stava utilizzando. Nel castello di Britain, l'Avatar viene a conoscenza che i Santuari delle Virt\u00f9 sono stati assaliti dai gargoyle, cos\u00ec egli parte insieme a Iolo, Dupr\u00e9 e Shamino per liberare Britannia dai suoi nuovi invasori, di cui dovr\u00e0 scoprire anche la provenienza e le intenzioni.\nModalit\u00e0 di gioco.\nQuesto gioco segna la fine dell'uso di scale multiple; nei giochi precedenti una citt\u00e0, castello o un dungeon sarebbe stato rappresentato da un simbolo sulla mappa principale, che si sarebbe espanso in una sottomappa al momento dell'entrata nella struttura. Adesso l'intera mappa \u00e8 in una singola scala, con le citt\u00e0 e le altre locazioni integrate in essa in modo continuo. Non ci sono pi\u00f9 quindi i dungeon con rappresentazione 3D in prima persona.\nIl layout dello schermo e la suddivisione del terreno in caselle restano come nei tre precedenti titoli, ma la visuale sulla mappa passa da bidimensionale dall'alto a isometrica con l'asse delle altezze obliquo.\nI personaggi nel gruppo del giocatore inizialmente sono quattro, ma possono arrivare a otto (solo sei per il Super Nintendo) trovando altri alleati nel corso del gioco. Appartengono a tre classi con capacit\u00e0 differenti: Avatar, guerrieri e bardi.\nL'utilizzo della magia richiede sia energia mentale, sia gli ingredienti da combinare. Contrariamente ai primi titoli della serie, l'Avatar dispone di poche magie all'inizio, e deve apprenderne di nuove durante il gioco.\nIl dialogo con i personaggi non giocanti \u00e8 importante per raccogliere informazioni. I ritratti di tali personaggi vengono mostrati in finestra mentre gli si parla. \nAudio.\nIl gioco in versione MS-DOS supporta anche schede audio per riprodurre musica, il che non era cosa comune per l'epoca in cui fu pubblicato. Altri effetti sonori, come il clangore delle spade, rumori magici, o le esplosioni, sono ancora emessi dall'altoparlante di sistema.\nPer il mercato giapponese, fu fatto un port per la piattaforma FM Towns. Questa versione, su CD-ROM, include dialoghi parlati sia in inglese che in giapponese. \u00c8 interessante notare come in questa versione il doppiaggio sia stato fatto alla Origin, usando principalmente le persone sulle quali erano basati i personaggi del gioco (ad esempio, Richard Garriott per Lord British, e cos\u00ec via). Tra i supporti su cui il gioco \u00e8 stato pubblicato vi \u00e8 anche una versione su cartuccia per Super Nintendo."}
{"id": "768418", "revid": "1573940", "url": "https://it.wikipedia.org/wiki?curid=768418", "title": "Csaba Horv\u00e1th", "text": "Ha vinto 2 medaglie olimpiche ad nel C2\u00a0500\u00a0m e C2\u00a01000, in coppia con Gy\u00f6rgy Kolonics. Ha vinto ben undici titoli mondiali."}
{"id": "768420", "revid": "17654", "url": "https://it.wikipedia.org/wiki?curid=768420", "title": "Muscoli", "text": ""}
{"id": "768421", "revid": "209263", "url": "https://it.wikipedia.org/wiki?curid=768421", "title": "Ingriani", "text": ""}
{"id": "768425", "revid": "110157", "url": "https://it.wikipedia.org/wiki?curid=768425", "title": "Arrondissement di Thuin", "text": "L'arrondissement di Thuin (in francese \"Arrondissement de Thuin\", in olandese \"Arrondissement Thuin\") \u00e8 una suddivisione amministrativa belga, situata nella provincia dell'Hainaut e nella regione della Vallonia.\nComposizione.\nL'arrondissement di Thuin raggruppa 14 comuni:\nSociet\u00e0.\nEvoluzione demografica.\n\"Abitanti censiti\""}
{"id": "768427", "revid": "1318658", "url": "https://it.wikipedia.org/wiki?curid=768427", "title": "Parco nazionale del Tongariro", "text": "Il Parco nazionale del Tongariro \u00e8 il parco nazionale di pi\u00f9 antica istituzione della Nuova Zelanda, oltre a essere il quarto parco pi\u00f9 antico del mondo. L'area protetta si estende nella zona centrale dell'Isola del Nord. Nel 1990 \u00e8 stata inserita nell'elenco dei Patrimoni dell'umanit\u00e0 dell'UNESCO, sia per ragioni naturalistiche sia per il valore culturale (entro i confini del parco si trovano numerosi \"tapu\", una parola M\u0101ori che indica un luogo estremamente sacro).\nGeografia.\nIl parco si estende su di una superficie di poco inferiore agli 800 chilometri quadrati, a met\u00e0 strada fra le citt\u00e0 di Auckland e Wellington. Al suo interno si trovano diversi vulcani, precisamente il monte Ruapehu, il Ngauruhoe e il monte Tongariro (che d\u00e0 il nome all'intero parco).\nLa maggior parte del parco si trova all'interno del Distretto del Ruapehu, che fa parte della regione di Manawatu-Wanganui; la parte nord-orientale del parco si trova invece nel Distretto di Taupo, nella regione di Hawke's Bay.\nIntorno ai confini del Parco nazionale del Tongariro si trovano numerose strade (che ne permettono un facile accesso da parte dei turisti) e alcune cittadine (Ohakune, Turangi, National Park Waiouru e Raetihi), mentre all'interno gli unici insediamenti sono dedicati agli amanti dello sci e del trekking.\nClima.\nCome la maggior parte della Nuova Zelanda, il parco si trova in una zona temperata. I venti prevalenti, comunque, che provengono da ovest, portano una gran quantit\u00e0 di aria umida prelevata nel Mar di Tasman: nella zona del parco incontrano i primi rilievi e, a causa del repentino raffreddamento dell'aria, ci\u00f2 causa piogge a cadenza quasi giornaliera, anche se non come le piogge causate nell'Isola del Sud dalle Alpi meridionali (i vulcani di questa zona, infatti, non sono una catena montuosa paragonabile). Le precipitazioni medie annue variano fra poco pi\u00f9 di un metro e quasi 5 metri, a seconda della localit\u00e0 in cui vengono registrate.\nLa temperatura media del parco \u00e8 di 13 gradi, ma anche d'estate pu\u00f2 scendere sotto lo zero, soprattutto sulle cime montuose, dove la neve \u00e8 spesso presente tutto l'anno.\nStoria.\nLe vette delle montagne sono considerate sacre dai M\u0101ori. Per evitarne lo sfruttamento da parte dei coloni europei, il 23 settembre 1887 il capo maori \"Te Heuheu Tukino IV\" don\u00f2 il cuore di quello che oggi \u00e8 il parco all'Impero britannico a patto che vi venisse istituita un'area protetta. Questa regione, di soli 26,4 chilometri quadrati, era considerata troppo piccola per un parco nazionale sul modello di quello di Yellowstone nel Wyoming (Stati Uniti), quindi vennero acquistati ulteriori territori confinanti.\nNel 1894 nacque cos\u00ec il Tongariro National Park, su di un territorio di 252 chilometri quadrati, anche se bisogn\u00f2 attendere fino al 1907 per completare l'acquisto dei terreni. Nel 1922 vennero acquisiti ulteriori territori e il parco pass\u00f2 ad includere 586,8 chilometri quadrati. Da allora ci furono ancora numerose estensioni, la maggiore delle quali nel 1975, fino all'ultima del 1980 che ha portato il parco alle sue dimensioni attuali, cio\u00e8 a 795,98 chilometri quadrati.\nA partire dal 1973, attraverso una serie di condotte, canali e tunnel, una grande quantit\u00e0 di acqua viene raccolta nel parco (o a monte di esso) e rilasciata dopo essere passata attraverso delle centrali idroelettriche che attualmente provvedono alla produzione di circa il 4% dell'intera energia elettrica di cui la Nuova Zelanda ha bisogno (1.400 gigawatt).\nGeologia.\nI vulcani Tongariro, Ngauruhoe e Ruapehu sono la parte pi\u00f9 meridionale di una lunga catena di vulcani che si estende per circa 2.500 chilometri, sotto la quale la Placca Indo-Australiana incontra la Placca Pacifica. Queste formazioni vulcaniche sono il risultato di processi tettonici: la Placca Pacifica viene spinta sotto la Placca Indo-Australiana e la sua crosta si scioglie a causa delle alte temperature dell'astenosfera. Questo magma, meno denso di quello che si trova normalmente qui, sale in superficie ed esce dalla crosta terrestre attraverso i coni vulcanici. Questi processi sono in corso in quest'area da almeno 2 milioni di anni.\nFlora.\nLa flora del Tongariro National Park \u00e8 quanto mai varia: vi si trovano numerosissime specie, delle quali molte endemiche, che vanno dalle foreste pluviali (nella parte nord-occidentale del parco, fino ai 1.000 metri d'altezza) alle specie tipicamente alpine, come i licheni, che si trovano oltre i 2.200 metri di quota.\nNel XX secolo venne introdotto nel parco il brugo, che si \u00e8 rivelata estremamente infestante e un grave pericolo per l'ecosistema della flora endemica neozelandese. Si stanno facendo sforzi per la sua sradicazione, anche se ormai l'obiettivo sembra molto difficile da raggiungere.\nFauna.\nPer quanto riguarda la fauna, si contano 56 specie diverse di uccelli (alcune rare ed endemiche, come i kiwi, i k\u0101k\u0101 e i falchi della Nuova Zelanda). Inoltre nel parco sono presenti gli unici due mammiferi nativi della Nuova Zelanda, \"Chalinolobus tuberculatus\" e \"Mystacina tuberculata\", due pipistrelli, oltre a tutti gli animali endemici neozelandesi e ad alcuni introdotti dall'uomo (problema questo comune a tutti i parchi della nazione).\nAttivit\u00e0.\nFin dai primi anni di vita del parco vennero sviluppati dei servizi rivolti al turismo: piste da sci, impianti di risalita, strade e alberghi, il che spiega la strana presenza di queste attrezzature all'interno di un parco nazionale (agli inizi del XX secolo quei territori non facevano parte del parco).\nIl parco \u00e8 molto popolare fra gli amanti del trekking (all'interno del parco si trovano numerosi percorsi, alcuni dei quali possono richiedere pi\u00f9 giorni per essere portati a termine), dell'alpinismo, dello sci e dello snowboard. La stagione invernale va dalla fine di luglio al principio di novembre (agli inizi del XX secolo sono state costruite numerose attrezzature per lo sviluppo turistico della zona, e gli impianti di risalita e i campi da sci sono numerosissimi)."}
{"id": "768432", "revid": "287204", "url": "https://it.wikipedia.org/wiki?curid=768432", "title": "Chavez", "text": ""}
{"id": "768446", "revid": "287204", "url": "https://it.wikipedia.org/wiki?curid=768446", "title": "Maigret si sbaglia", "text": "Maigret si sbaglia (titolo originale francese \"Maigret se trompe\") \u00e8 un romanzo di Georges Simenon con protagonista il commissario Maigret.\nIl romanzo \u00e8 stato scritto alla tenuta Shadow Rock Farm di Lakeville (Connecticut), negli Stati Uniti d'America, dal 24 al 31 agosto 1953, pubblicato per la prima volta in Francia il 16 novembre dello stesso anno presso l'editore Presses de la Cit\u00e9.\n\u00c8 il quarantatreesimo romanzo dedicato al celebre commissario.\nTrama.\nLouise Filon, una giovane donna, viene ritrovata uccisa da un colpo di pistola a bruciapelo alla testa, nel suo appartamento di classe, troppo di classe, per essere un'ex-prostituta conosciuta con il nome di Lulu. Il commissario Maigret \u00e8 incaricato delle indagini. Tra i sospettati, D\u00e9sir\u00e9e Brault, donna delle pulizie. Si vengono a scoprire molte cose sulla vita privata della vittima: il fidanzato Pierrot, l'amante che la manteneva economicamente, \u00c9tienne Gouin, la moglie di lui Germaine e la sorella di questa, Antoinette Ollivier, tutti presi da vecchi rancori e gelosie. L'indagine sembra non avere finale, ma quando Maigret usa la sua solita testardaggine, vuol dire che in poche settimane il caso sar\u00e0 chiuso.\nEdizioni.\nIl romanzo \u00e8 stato pubblicato per la prima volta presso l'editore Presses de la Cit\u00e9 nel 1953.\nIn Italia \u00e8 apparso per la prima volta nel 1956, tradotto da Bianca Tamassia Mazzarotto e pubblicato da Mondadori nella collana \"Il girasole. Biblioteca economica Mondadori\" (n\u00b0 61). Sempre per lo stesso editore \u00e8 stato ripubblicato in altre collane o raccolte tra gli anni sessanta e novanta (dal 1991 nella traduzione di Renata Baraldi). Nel 2004 il romanzo \u00e8 stato pubblicato presso Adelphi, tradotto da Barbara Bertoni, nella collana dedicata al commissario (parte de \"gli Adelphi\", al n\u00b0 244).\nFilm e televisione.\nQuattro sono stati gli adattamenti per la televisione:"}
{"id": "768448", "revid": "1498232", "url": "https://it.wikipedia.org/wiki?curid=768448", "title": "Nokia 770 Internet Tablet", "text": "Il Nokia 770 Internet Tablet \u00e8 un dispositivo portatile ultramobile creato dalla Nokia e dotato di schermo sensibile al tocco che permette di collegarsi ad internet in mobilit\u00e0.\nSupporta Wi-Fi 802.11b/g e Bluetooth ed utilizza un sistema operativo interamente basato su Linux.\nTra le funzioni sono disponibili anche lettore audio, lettore video, editor di testo, editor grafico, giochi. \u00c8 possibile installare applicazioni aggiuntive e la memoria \u00e8 espandibile.\nStoria.\nTale dispositivo, originariamente annunciato al LinuxWorld Summit del 25 marzo 2005 a New York City, fu poi venduto in Europa il 3 novembre 2005.\nL'8 gennaio 2007, la Nokia ha annunciato il suo successore, l'N800 e il 17 ottobre 2007 il modello N810.\nHardware.\nIl Nokia 770 \u00e8 un'architettura ARM (ARM926TEJ) composta da una CPU della Texas Instruments (OMAP 1710) a 252\u00a0MHz e da 64Mbyte di DDR RAM.\n\u00c8 dotato di un display con tecnologia touch screen avente una risoluzione di 800\u00d7480 pixel, dispone di connettivit\u00e0 wireless via WLAN (IEEE 802.11b/g) e via Bluetooth 1.2, oltre che di connettivit\u00e0 USB sia user-mode che host-mode non alimentata.\nCome memoria supporta schede sia RS-MMC che DV-RS-MMC ed \u00e8 dotato di 128 MB di memoria flash interna, di cui solamente 64MB sono a disposizione dell'utente.\nLe dimensioni sono di 141\u00d779\u00d719 millimetri e pesa 230 grammi con la cover protettiva oppure 185 grammi senza.\nSoftware.\nIl sistema operativo \u00e8 una versione modificata di Debian GNU/Linux ed include una gui (Matchbox) basata su di un X Window System e sulle librerie GTK+. BusyBox rimpiazza molti applicativi di base che affiancano numerosi altri programmi per visualizzare file in formato pdf o per navigare su internet come il browser Opera.\nI formati multimediali supportati dalle applicazioni nativamente installate sono:\nLa piattaforma di sviluppo software \u00e8 Maemo."}
{"id": "768456", "revid": "287204", "url": "https://it.wikipedia.org/wiki?curid=768456", "title": "Bob Gregory", "text": "Apprese i fondamenti del disegno all\"'Otis Art Institute\" di Los Angeles. Dopo varie esperienze nel campo editoriale e pubblicitario (ma non in quello dell'animazione) nel 1957 si present\u00f2 alla \"Western Publishing\", proponendo ai direttori editoriali Chase Craig e Del Connell alcune sceneggiature con i personaggi disneyani. Le storie proposte da Gregory vennero ritenute interessanti e nel giro di pochi giorni l'allora trentaseienne cartoonist venne messo sotto contratto.\nLa sua prima storia disney, \"Donald Duck - The fabolous Fiddlesticks\" (conosciuta in Italia come \"Zio Paperone e l'extradivario\") venne pubblicata nel n. 68 dell'albo \"Donald Duck\" nel novembre 1958 con i disegni di Tony Strobl. In questa sua prima storia, ambientata a Venezia, i paperi sono impegnati nella ricerca di un prezioso violino.\nIntrodusse nelle storie disney il \"Club dei miliardari\", di cui Paperon de' Paperoni \u00e8 un membro, nella storia \"The Christmas Cha Cha\" (1959), scritta da Gregory e disegnata da Carl Barks.\nGregory continu\u00f2 a scrivere storie disney per 27 anni. Gregory oltre che un buon sceneggiatore era anche un discreto disegnatore e dagli anni sessanta in poi illustr\u00f2 lui stesso buona parte delle sue sceneggiature. Nella stragrande maggioranza delle storie disney sceneggiate e/o disegnate da lui i protagonisti sono i paperi. Realizz\u00f2 solo una storia con Topolino apparsa nel 1974 sul n. 49 di \"Walt Disney Comics Digest\".\nGregory non sceneggi\u00f2 e disegn\u00f2 solo storie disney ma anche altre storie a fumetti come quelli di Picchiarello, Tom &amp; Jerry, Braccobaldo e Wally Gator."}
{"id": "768457", "revid": "109432", "url": "https://it.wikipedia.org/wiki?curid=768457", "title": "Nokia 770", "text": ""}
{"id": "768459", "revid": "767487", "url": "https://it.wikipedia.org/wiki?curid=768459", "title": "The Mexican - Amore senza la sicura", "text": "The Mexican - Amore senza la sicura (\"The Mexican\") \u00e8 un film del 2000 diretto da Gore Verbinski con Brad Pitt e Julia Roberts. La trama \u00e8 un insolito intreccio tra commedia romantica e road movie.\nPartito per essere una piccola produzione indipendente senza attori conosciuti, divent\u00f2 un progetto ad ampio budget quando sia Julia Roberts che Brad Pitt decisero di partecipare al film.\nTrama.\nJerry Welbach viene incaricato dal suo capo, un potente boss della malavita, di recuperare una vecchia e preziosa pistola chiamata \"The Mexican\". Nonostante il parere contrario della fidanzata Samantha, Jerry parte per il Messico e si mette sulle tracce dell'arma. Jerry trova la pistola, ma quando le cose sembrano mettersi per il meglio scopre che Samantha \u00e8 stata rapita, e proprio da uno degli scagnozzi del suo capo."}
{"id": "768460", "revid": "599013", "url": "https://it.wikipedia.org/wiki?curid=768460", "title": "Podravka", "text": "La Podravka \u00e8 un'importante societ\u00e0 croata di prodotti alimentari, tra le pi\u00f9 grande dell'area centrale, orientale e meridionale d'Europa.\nStoria.\nNel 1934 i fratelli Marijan e Matija Wolf aprono una fabbrica per la lavorazione della frutta e nel 1947 l'industria assume il nome di Podravka.\nNel 1949 comincia la produzione di marmellate e nel 1952 comincia la produzione anche di carne in scatola, verdura stagionata, sciroppi alla frutta, senape, ketchup e molti altri prodotti alimentari.\nNel 1957 cominciano a essere distribuite anche le minestre Podravka. Nel 1958 inizia la produzione di minestre al pollo e al manzo. Nel 1950 viene lanciata la linea \"Vegeta\", prodotti di condimento esportati in oltre 40 paesi in tutto il mondo e nel 1964 compaiono 10 nuovi tipi di minestra in sacchetto.\nNel 1967 i primi paesi in cui vengono esportati i prodotti Vegeta sono Russia e Ungheria. Nel 1970 comincia la produzione dei prodotti \"\u010cokolino\" per bambini, caratteristici per avere come logo un orsetto chiamato Lino. Nello stesso anno comincia anche la produzione di acqua minerale in bottiglia.\nNel 1972, nello stabilimento di Ludbreg, comincia a produrre anche medicinali.\nNel 1973 nel complesso industriale nasce anche la \"Danica mesna industrija\" d.o.o. (Industria di carni di Danica).\nNel 1974 trasmette in TV \"Male tajne velikih majstora kuhinje\" (in italiano \"I piccoli segreti dei grandi chef della cucina\").\nNel 1993, con la caduta della Jugoslavia, la Podravka diventa una societ\u00e0 per azioni.\nNel 1997 un investimento di 130 milioni di euro apporta alla Podravka tre nuove industrie e un altro centro amministrativo e informativo.\nNel 1998 l'acqua minerale in bottiglia assume il nome di \"Studenica\" e nel 2000 viene aperta una nuova industria per i prodotti Vegeta, nonch\u00e9 esce un'altra acqua, sempre in bottiglia, chiamata \"Studena\".\nNel 2001 la Podravka diventa l'esclusiva societ\u00e0 esportatrice dei prodotti Kra\u0161 in Ungheria e ottiene la certificazione di qualit\u00e0 ISO 9001:2000.\nNel 2002 acquisisce le societ\u00e0 Ital-ice e la ceca Lagris e inizia a distribuire i prodotti Nestl\u00e9.\nNel 2003 diventa distributrice dei prodotti della Adire d.d. e nel 2004 riceve il premio \"Superbrand Polska\" come il miglior prodotto sul mercato della Polonia.\nNel 2005 riceve un premio anche dalla Euromoney come produttrice di prodotti di alta qualit\u00e0 e la Vegeta riceve il Superbrand 2005 in Russia."}
{"id": "768464", "revid": "486946", "url": "https://it.wikipedia.org/wiki?curid=768464", "title": "Nocerina", "text": ""}
{"id": "768467", "revid": "287204", "url": "https://it.wikipedia.org/wiki?curid=768467", "title": "Maigret ha paura", "text": "Maigret ha paura (titolo originale francese \"Maigret a peur\") \u00e8 un romanzo di Georges Simenon con protagonista il commissario Maigret.\nIl romanzo \u00e8 stato scritto alla tenuta Shadow Rock Farm di Lakeville (Connecticut), negli Stati Uniti d'America, dal 20 al 27 marzo 1952, pubblicato per la prima volta in Francia il 3 luglio dello stesso anno presso l'editore Presses de la Cit\u00e9.\n\u00c8 il quarantaduesimo romanzo dedicato al celebre commissario.\nTrama.\n\u00c8 quasi angosciante per Maigret ritrovarsi dopo trent'anni a casa del suo amico Julien Chabot, a Fontenay-le-Comte, dove tutto sembra immutato: la sala da pranzo, lo studio, gli odori e, soprattutto, quei segni di distinzione sociale che un tempo lo turbavano. Ora \u00e8 Chabot, diventato giudice istruttore, a chiedere il suo aiuto. La sua cittadina \u00e8 stata sconvolta da tre omicidi e la visita del commissario capita a proposito. La prima vittima \u00e8 Robert, uno dei Vernoux de Cour\u00e7on, aristocratici decaduti che continuano a ostentare la loro nobilt\u00e0 con gelido disprezzo. La seconda vittima \u00e8 la vedova Gibon, levatrice. La terza, appena arrivato Maigret, \u00e8 Gobillard, un vecchio ubriacone. La successione degli omicidi fa pensare all'opera di un folle. Maigret non ha nessuna voglia di complicarsi la vita. Dopotutto, \u00e8 solo passato a salutare un amico. Ma non riesce a non occuparsene.\nIn citt\u00e0 tutti sembrano sospettare Alain Vernoux (figlio di Hubert, fratello della vittima, che ha incontrato Maigret in treno). Si scopre che questi ha un'amante, Louise Sabati, e quando lei viene arrestata a causa di vari indizi, lui si suicida. A questo punto Maigret capisce che l'assassino \u00e8 proprio Hubert, che ha poi ucciso altre due volte per depistare le indagini. Una volta tornato a Parigi, gli viene comunicato che probabilmente l'assassino verr\u00e0 dichiarato pazzo, in quanto costui ha inscenato una crisi il giorno dopo che Maigret gli ha parlato facendogli capire di averne scoperto le trame.\nEdizioni.\nIl romanzo \u00e8 stato pubblicato per la prima volta presso l'editore Presses de la Cit\u00e9 nel 1953.\nIn Italia \u00e8 apparso per la prima volta nel 1956, tradotto da Roberto Cantini e pubblicato da Mondadori nella collana \"Il girasole. Biblioteca economica Mondadori\" (n\u00b0 49). Sempre per lo stesso editore \u00e8 stato ripubblicato in altre collane o raccolte tra gli anni sessanta e novanta (dal 1991 nella traduzione di Marianna Basile). Nel 2004 il romanzo \u00e8 stato pubblicato presso Adelphi, tradotto da Rossella Daverio, nella collana dedicata al commissario (parte de \"gli Adelphi\", al n\u00b0 253).\nFilm e televisione.\nTre sono stati gli adattamenti per la televisione:"}
{"id": "768468", "revid": "466539", "url": "https://it.wikipedia.org/wiki?curid=768468", "title": "Football Club Dilettantistico Enotria 1908", "text": "Il Football Club Dilettantistico Enotria 1908, meglio nota come Enotria, \u00e8 una societ\u00e0 calcistica dilettantistica di Milano con sede nel quartiere di Crescenzago.\nIl club raggiunse l\u2019apice della sua storia nella stagione 1919-1920, quando gioc\u00f2 nel campionato nazionale di Prima Categoria.\nStoria.\nFondata nel 1908 come \"Associazione Calcio Enotria\" da un gruppo di studenti universitari di Porta Romana, nella primavera del 1914 partecip\u00f2 al suo primo torneo ufficiale utilizzando il campo di via Colletta angolo via Friuli (adiacenze piazzale Lodi).\nAnima del sodalizio rosso-blu fu per pi\u00f9 di un ventennio \"Pap\u00e0\" (Alessandro) Gaetani mentre per alcuni anni alla presidenza sedette il giornalista e sportivo Franco Scarioni, morto in guerra nel 1918.\nIscrittasi nella primavera del 1914 al \"Trofeo Primi Calci\", torneo interregionale patrocinato dal bisettimanale torinese \"Lo Sport del Popolo\", in assoluto il primo torneo giovanile under 17 giocato con l'appoggio della F.I.G.C., super\u00f2 le eliminatorie Lombarde (40 squadre, 440 giocatori e 52 squadre riserve) e le vincenti del Piemonte (U.S. Juventus di Vercelli) e della Liguria (Pro Spada di Genova) battendole entrambe a Torino il 26 aprile 1914.\nDopo aver dotato di recinzione il campo di via Colletta, fu ammessa alla disputa del campionato lombardo di Promozione 1914-1915, girone B mancando di un punto la qualificazione al girone finale lombardo.\nDurante la Prima guerra mondiale, malgrado la sospensione dei campionati nazionali, l'Enotria prese parte a numerosi tornei F.I.G.C. regionali mettendo in campo numerosi giovani che in seguito vennero schierati anche in tornei U.L.I.C. sotto le mentite spoglie di \"Insubria Goliardo\".\nProprio con la successiva e definitiva fusione con l'Insubria Goliardo, avvenuta nel 1919, acquis\u00ec il nome di \"Enotria Goliardo F.C.\".\nCon la ripresa dei campionati del 1919-1920, l'Enotria disput\u00f2 uno spareggio per l'ammissione alla Prima Categoria, livello corrispondente all'attuale Serie A, contro la Pro Patria di Busto Arsizio: battendola per 2-0 il 5 ottobre 1919 la squadra milanese conquist\u00f2 la promozione alla Prima Categoria 1919-1920.\nIn quella stagione l'Enotria raggiunse il suo punto pi\u00f9 alto quando, arrivata seconda nel girone B lombardo dietro solo al Milan, conquist\u00f2 le semifinali del campionato Nazionale, dove arriv\u00f2 6\u00aa e ultima nel girone C.\nLa crisi.\nNella stagione successiva l'Enotria non riusc\u00ec a ripetere lo splendido campionato della stagione precedente, venendo addirittura eliminata nel girone F lombardo (costituito da squadre indubbiamente non blasonate come Trevigliese, Juventus Italia e Nazionale Lombardia, ma in possesso di giocatori all'altezza della 1\u00aa Categoria) con un pessimo quarto e ultimo posto.\nDurante lo scisma del 1921 decise di rimanere fra i ranghi della F.I.G.C. ma, trovandosi in difficolt\u00e0 a sostenere i costi dei campionati successivi, decise di vendere molti dei suoi giocatori al miglior offerente. Molti passarono al Milan, all'Internazionale e anche l'Atalanta si fece avanti prendendo i fratelli Pironi, il centravanti Chieppi e il portiere Pelvi, che nel 1926 fu il portiere del Napoli del dopo fusione. Ma il vivaio, forte di circa una sessantina di elementi, resse agli avvicendamenti. L'Enotria, grazie ai \"nulla osta\" architettati dal Monza e fatti firmare a tutte le societ\u00e0 interessate a tesserare giocatori enotriani onde evitare l'incriminazione per professionismo, prese parte all'ultimo campionato F.I.G.C. (1921-1922) che disput\u00f2 a livello federale.\nNella stessa stagione prese parte alla prima edizione della Coppa Italia venendo eliminata al primo turno della competizione dalla Juventus Italia di Milano per 2-0. La squadra lombarda inizialmente non sarebbe dovuta retrocedere, ma in seguito alla riunificazione tra F.I.G.C. e C.C.I. fu costretta dal Compromesso Colombo a disputare uno spareggio salvezza contro la Libertas Firenze. Esso si disput\u00f2 il 2 luglio 1922 a Bologna e vide la vittoria dei toscani per 2-1, che condannarono cos\u00ec l'Enotria alla retrocessione in Seconda Divisione.\nAl termine della stagione \"Pap\u00e0\" Gaetani liquid\u00f2 la societ\u00e0 piazzando gli ultimi giocatori maggiorenni, mentre ai minori di 20 anni fu offerto di continuare a giocare sotto la bandiera del \"purismo\" uliciano, sia con l'Enotria che con societ\u00e0 che con lei dividevano gli spazi di via Colletta. Durante la stagione 1922-1923 l'Enotria Goliardo spar\u00ec dalla geografia F.I.G.C. lombarda.\nSuccessive trasformazioni.\nPrima della Seconda guerra mondiale la societ\u00e0 viene ricostituita per quattro volte e affiliata solo al Comitato Provinciale U.L.I.C. di Milano.\nLa prima volta per la stagione 1925-1926 con la denominazione \"Associazione Calcio Enotria\" schierando una sola squadra in 1\u00aa Categoria (limite di et\u00e0 21 anni non compiuti). La seconda volta col nome \"Enotria F.C.\" per 3 stagioni consecutive 1928-1929, 1929-1930 e 1930-1931 mettendo in campo ogni anno 2 squadre: in 1\u00aa Categoria e nei ragazzi (17 anni non compiuti). Nella terza stagione (sede in via Padova 25 - Trattoria Gardela) viene schierata la 2\u00aa categoria e i ragazzi (esclusi per 2 rinunce consecutive al termine del ritorno).\nLa terza volta per le stagioni 1931-1932, 1932-1933 e 1933-1934 con la denominazione \"Societ\u00e0 Sportiva Enotria Nuova\" (sede: piazzale Piola 12) mette in campo 2 squadre: 1\u00aa categoria e riserve nel 1931-1932 e 1932-1933 e 1\u00aa Categoria e ragazzi nel 1933-1934.\nPaga l'affiliazione 1934-1935 ma non ha sufficienti giocatori da mettere in campo (partiti quasi tutti per la Guerra d'Etiopia) e rimane inattiva per 2 stagioni.\nLa quarta volta per l'ultima stagione effettiva del 1936-1937 (a guerra d'Etiopia ultimata) come \"Societ\u00e0 Sportiva Enotria Magna\" disputando la 2\u00aa Categoria della Sezione Propaganda milanese.\nIl dopoguerra.\nLa societ\u00e0 stenta a riorganizzarsi e all'inizio della stagione 1949-1950 si costituiscono due societ\u00e0 distinte: La \"S.S. Enotria\" (con sede in viale Monza 57 - Bar Superti &amp; Borella) e la \"A.C. Enotria Goliardo\" (sede in via Pistrucci 12, vicino a viale Umbria). Entrambe si iscrivono al Comitato Provinciale L.G. di Milano limitando la propria attivit\u00e0 sportiva ai giovani di et\u00e0 inferiore ai 21 anni.\nLe due societ\u00e0 svolgono attivit\u00e0 indipendente fino all'inizio della stagione 1955-1956 quando, grazie al vicepresidente Remo Portaleone si raggiunse un accordo per la riunione delle forze in campo nella \"A.C. Enotria\".\nCon l'aiuto di un ex socio dell'A.C. Enotria d'ante prima guerra mondiale, Antonio Sianesi, diventato presidente del Comitato Regionale del Settore Giovanile Lombardo, e dell'assessore allo Sport di Milano Gianfranco Crespi, si ottenne il terreno che fu trasformato nell'attuale campo sportivo di via Cazzaniga.\nBibliografia.\nDocumenti ufficiali FIGC "}
{"id": "768471", "revid": "287204", "url": "https://it.wikipedia.org/wiki?curid=768471", "title": "Joseph Lamb", "text": "Con Scott Joplin e James Sylvester Scott fa parte della \"triade\" dei pi\u00f9 grandi compositori ragtime ed \u00e8 l'unico non afro-americano, in quanto di discendenza irlandese.\n\"Joseph Lamb, forse il pi\u00f9 curioso e il pi\u00f9 puro dei compositori di ragtime classico. Era un bianco di Brooklyn che non mise mai piede nella vallata del Mississippi, culla del ragtime, e -nonostante ci\u00f2- riusc\u00ec ad acquisire lo stile di Joplin, conosciuto poi nel 1907 [...] La carriera di Lamb, come compositore di ragtime, cominciava nel migliore dei modi. Dal 1908 al 1919 Stark gli pubblic\u00f2 una dozzina di \u00abperle\u00bb del suo vasto repertorio tanto da fargli guadagnare prestigio e notoriet\u00e0 [...] Certamente Joe Lamb \u00e8 da considerare, a tutti gli effetti, un seguace di Joplin, e in un certo senso continu\u00f2 dove il maestro smise.\"\nBiografia.\nLamb nacque a Montclair, nel New Jersey. Impar\u00f2 da autodidatta a suonare il pianoforte e lavor\u00f2 per un editore musicale a New York dove incontr\u00f2 il suo idolo: Scott Joplin. Questi, viste le composizioni di Lamb lo incoraggi\u00f2 a pubblicarle presso uno dei suoi primi editori, John Stillwell Stark. Con la caduta del ragtime intorno al 1920, and\u00f2 a lavorare in una societ\u00e0 contabile.\nMor\u00ec a Brooklyn per un attacco di cuore, all'et\u00e0 di 72 anni.\nRagtimes non pubblicati durante la sua vita.\nI ragtime che rimasero non pubblicati al momento della sua morte includevano i seguenti titoli:"}
{"id": "768474", "revid": "671029", "url": "https://it.wikipedia.org/wiki?curid=768474", "title": "Berengario I di Tolosa", "text": "Origine.\nSecondo la \"Vita Hludowici Imperatoris\" era figlio del conte Unroch (?-853. Unroch, figlio di Adalgaudo \u00e8 citato come uno dei nobili Sassoni di Vestfalia che, nell'802, giurarono fedelt\u00e0 a Carlo Magno e poi fu, sempre per l'imperatore, nell'806, tra i suoi missi dominici e, secondo gli \"Annales Regni Francorum\" e gli annali di Eginardo, nell'811, fu uno dei nobili Franchi che partecip\u00f2 alle trattative di pace tra l'imperatore Carlo Magno e il re dei Danesi, Hemming. Secondo Eginardo, inoltre, fu tra i quindici conti che furono testimoni del testamento di Carlo Magno, nell'814. Secondo gli \"Annales Bertiniani\", nell'839 risulta conte di Ternois, (nell'attuale dipartimento del Passo di Calais). In tarda et\u00e0 si ritir\u00f2 nell'Abbazia di San Bertino, dove il suo terzo figlio, sempre secondo gli \"Annales Bertiniani\", Adalardo (ca.810-864), si era consacrato alla vita religiosa e dove Unroch mor\u00ec, prima del novembre 853) e della moglie, di cui si conosce solo il nome, Engeltrude, ma non gli ascendenti. Suo fratello fu il marchese (853-864) Eberardo del Friuli (ca. 805-864) che fu il padre dell'imperatore Berengario del Friuli (850-924)\nBiografia.\nSecondo la \"Vita Hludowici Imperatoris\", nell'816, alla morte di, Begone, ricevette il titolo di conte di Tolosa, dall'imperatore Ludovico il Pio, che il cronista Thegano definisce parente di Berengario.\nDall'817 fu consigliere del nuovo re d'Aquitania Pipino I, messo sul trono, in quello stesso anno, dal padre, Ludovico il Pio.\nNell'818, Pipino I chiese al duca di Guascogna, Lupo III, di riconoscere l'autorit\u00e0 regale. Al rifiuto del duca di Guascogna, l'imperatore stesso band\u00ec dal suo regno Lupo III, che si ribell\u00f2, e nell'819, Pipino I entr\u00f2 in armi in Guascogna, col conte Berengario di Tolosa ed il conte d'Alvernia, Guerino, che sconfissero Lupo e misero in fuga parecchi dei suoi sostenitori, tra cui suo fratello, Gersando, che fu ucciso durante la fuga. Lupo III, accusato di slealt\u00e0, fu immediatamente deposto ed esiliato e la Guascogna fu data in amministrazione al conte Berengario di Tolosa.\nIn diverse carte, tra l'825 e l'830, Berengario \u00e8 citato come uno dei missi dominici di Ludovico il Pio, come riportato nei \"Capitulares\".\nNell'831, Pipino I,contro il parere di Berengario, ma con l'appoggio di Bernardo di Settimania, si ribell\u00f2 al padre, l'imperatore Ludovico il Pio. Berengario attacc\u00f2 i territori di Bernardo, lo batt\u00e9 (832) e lo costrinse ad arrendersi obbligandolo a presentarsi all'imperatore, assieme a Pipino I, che fu imprigionato e il suo regno fu dato a Carlo il Calvo; mentre Bernardo, assieme al fratellastro, Gocelone, conte di Emp\u00faries, furono accusati di infedelt\u00e0 ed esautorati da tutti i loro domini, che furono dati a Berengario, che divenne, cos\u00ec anche conte di Barcellona, duca di Settimania e marchese della marca di Spagna e conte di Emp\u00faries.\nNell'834 Pipino I si riconcili\u00f2 col padre e si schier\u00f2 con lui contro il fratello Lotario I. Alla difesa di Chalon-sur-Sa\u00f4ne, Pipino, con l'aiuto di Bernardo di Settimania, sconfisse il fratello Lotario e Bernardo reclam\u00f2 allora tutti i suoi titoli che erano andati, due anni prima a Berengario, che per\u00f2 si oppose in quanto era sempre rimasto fedele sia all'imperatore che al re Pipino I.\nNell'835, l'imperatore convoc\u00f2 un'assemblea nei pressi di Lione, per rappacificarsi col figlio, Lotario I, e Berengario, definito saggio parente dell'imperatore fu tra i tre messi imperiali che furono accanto a Lotario e portarono a buon fine la loro missione: Lotario riconobbe l'autorit\u00e0 paterna e gli giur\u00f2 fedelt\u00e0.\nNell'836, dopo un'ulteriore missione in Italia, presso Lotario I, durante il viaggio di ritorni in Aquitania, assieme a Pipino I, per\u00f2 Berengario, definito duca fedele e saggio, che a lungo brill\u00f2 presso Ludovico il Pio ed i suoi figli, inaspettatamente mor\u00ec, per cui la contea di Tolosa, la contea di Barcellona, il ducato di Settimania ed il marchesato della Marca di Spagna furono assegnati a Bernardo.\nDiscendenza.\nDi Berengario non si conosce n\u00e9 il nome della moglie n\u00e9 alcuna discendenza"}
{"id": "768482", "revid": "1788047", "url": "https://it.wikipedia.org/wiki?curid=768482", "title": "Bidofono", "text": "Il bidofono (in inglese \"washtub bass\") detto anche liron, o tul\u00f2n, \u00e8 uno strumento musicale della famiglia dei cordofoni pizzicato.\nOrigini.\nGli etnomusicologi tracciano le origini dello strumento fino alla \"arpa da terra\", una versione che usa un pezzo di pelle di animale tirata su un pozzo come risonatore. Lo \"ang-bindi\" costruito dal popolo Baka del Congo non \u00e8 che un esempio di questo strumento tra le societ\u00e0 tribali dell'Africa e dell'Asia Sud-Orientale e prende il nome dal termine generico \"inbindi\" che viene utilizzato per tutta una famiglia di strumenti correlati.\nL'evoluzione della costruzione, includendo l'uso di risonatori pi\u00f9 facilmente trasportabili ha condotto a strumenti come il \"dan bau\" (Vietnam), il \"gopichand\" (India) e pi\u00f9 recentemente, la \"corda elettrica\".\nUtilizzo in musica.\nNasce nella tradizione popolare, come strumento da osteria.\nIn Friuli viene chiamato \"lir\u00f2n\" un suo omologo costruito con una tolla di latta e tre corde.\nIn America \u00e8 molto utilizzato nella musica bluegrass, in particolare in quelle che vengono chiamate \"jug band\", e nella musica folk americana.\nNelle jug band il bidofono \u00e8 spesso accompagnato da un lavatoio utilizzato come uno strumento a percussioni.\nLe \"jug band\", conosciute originariamente come \"spasm bands\" nacquero tra gli afroamericani di New Orleans nei primi anni del Novecento e raggiunsero l'apice della loro popolarit\u00e0 tra il 1925 ed il 1935 a Memphis e Louisville.\nAll'incirca nello stesso periodo, gli abitanti della zona degli Appalachi usavano il bidofono nella loro musica folkloristica.\nUno stile musicale conosciuto come \"gut-bucket blues\" nacque dalla scena delle \"jug band\", ed \u00e8 stato citato come il tipo di musica che Sam Phillips della Sun Records stava cercando quando per la prima volta registr\u00f2 Elvis Presley.\nNei gruppi skiffle inglesi e nelle \"bush band\" australiane e neozelandesi, lo stesso tipo di basso ha una scatola di t\u00e8 come risonatore.\nPrima dei Beatles, il gruppo di John Lennon e Paul McCartney, The Quarry Men, utilizzava un bidofono costruito con una cassa da t\u00e8, come era comune tra i gruppi giovanili nel 1956.\nIl revival della musica folk negli Stati Uniti nei primi anni sessanta riport\u00f2 interesse sul bidofono e la musica delle \"jug band\".\nTra gli altri fu usato da gruppi come Mother McCree's Uptown Jug Champions (i futuri Grateful Dead) e The Jim Kweskin Jug Band con Fritz Richmond al basso. Richmond \u00e8 considerato il pi\u00f9 grande virtuoso del bidofono ed il suo lavoro pu\u00f2 essere trovato in numerose registrazioni americane e giapponesi. Uno dei suoi bidofono \u00e8 nella collezione della Smithsonian Institution.\nSulla copertina dell'album \"Willy and The Poor Boys\" dei Creedence Clearwater Revival il bassista sta suonando un bidofono.\nRecentemente Brian Ritchie della band Violent Femmes ha suonato un \"bidofono elettrico\", e Les Claypool, bassista dei Primus, suona spesso una sua variante chiamata whamola.\nIl bidofono, per il suo basso costo costruttivo, \u00e8 spesso utilizzato dai gruppi di strada, cos\u00ec come da gruppi con strumenti autocostruiti.\nChi suona il bidofono va incontro agli stessi problemi di chi suona un contrabbasso od un basso \"fretless\", cio\u00e8 la necessit\u00e0 di un buon orecchio musicale per trovare le note.\nViene anche usato dal gruppo combat folk Modena City Ramblers, da Massimo Ghiacci, ma il vero esperto e specialista in Italia \u00e8 senz'altro il bassista Valerio Corzani che ha utilizzato il basso tinozza (bidofono) in tutti i progetti che ha ideato e a cui ha partecipato (Mau Mau, Mazapegul, Gli Ex, Dead Cat in a Bag, Interiors).\nCostruzione.\nA seconda della costruzione pu\u00f2 essere alto pi\u00f9 di due metri e pu\u00f2 essere suonato sia come voce percussiva sia come voce melodica.\nIl materiale necessario a costruirlo comprende:\nLa costruzione \u00e8 relativamente semplice, basta forare il fondo del bidone nel centro, bloccare i due bulloni uno da una parte ed uno dall'altra del fondo con le rondelle inserite in modo che il bidone non si rovini, fissare la corda all'occhiello da una parte e dall'altra al capo del manico di scopa.\nSi incide poi una tacca nel manico della scopa in modo che sia semplice appoggiarla al bordo del bidone.\nOra si pone il problema di fare uscire le onde sonore dallo strumento.\nTra le soluzioni migliori, del legno sagomato in maniera da tenere il bidone lievemente inclinato e discosto da terra."}
{"id": "768488", "revid": "345405", "url": "https://it.wikipedia.org/wiki?curid=768488", "title": "Cava de' tirreni", "text": ""}
{"id": "768490", "revid": "79968", "url": "https://it.wikipedia.org/wiki?curid=768490", "title": "Salone Margherita (Roma)", "text": "Il Salone Margherita \u00e8 un teatro di Roma. Costruito nel 1898 per imporsi quale principale caf\u00e9-chantant della Capitale, \u00e8 uno dei maggiori esempi di stile liberty.\nStoria.\nIl Salone Margherita deve la sua apertura ai fratelli Marino, imprenditori teatrali, gi\u00e0 proprietari dell'omonimo Salone Margherita di Napoli aperto nel 1890 e futuri proprietari del Teatro Sala Umberto. Visto il successo dell'importazione da Parigi del genere del caf\u00e9-chantant, decisero di esportarlo a loro volta in tutta Italia.\nNel 1898 venne cos\u00ec aperto il \"Teatro delle Variet\u00e0\" a Roma, in via dei Due Macelli. Il nome cambi\u00f2 subito in Salone Margherita, in modo da ricordare i successi del teatro napoletano omonimo, gi\u00e0 famoso in tutta la penisola. Il nome Margherita, inoltre, era un chiaro omaggio a Margherita di Savoia, moglie del re Umberto I.\nVi venivano rappresentati tutti gli spettacoli tipici del variet\u00e0 ma in pompa magna, in modo da ostentare sempre un lusso ed una ricercatezza quasi da non avere eguali. Una serie di eleganti tavoli riempiva la sala rettangolare, cos\u00ec da poter servire lussuosi buffet durante le rappresentazioni.\nIl successo fu cos\u00ec grande che gli impresari si videro costretti, gi\u00e0 nel 1908, a modificare la struttura del teatro per renderla pi\u00f9 grande e lussuosa. Venne costruito un piano ammezzato nel quale avrebbe trovato posto una galleria, mentre una serie di sventramenti avrebbe creato spazio sufficiente alla costruzione di un vero e proprio palcoscenico.\nNel giugno del 1909 il teatro riapr\u00ec completamente rinnovato, presentando un cartellone in cui comparivano i migliori comici e le pi\u00f9 ricercate sciantose del tempo: La Bella Otero, Lina Cavalieri, Nicola Maldacea, Ettore Petrolini, Leopoldo Fregoli ed altri ancora. Nel 1921 Filippo Tommaso Marinetti vi rappresent\u00f2 uno spettacolo di variet\u00e0 futurista.\nFino al secondo dopoguerra il teatro rimase uno dei punti cardine indiscussi della comicit\u00e0 romana. Ma la concorrenza di cinema e televisione ne decretarono la trasformazione in sala cinematografica.\nNel 1972 un intervento di recupero e di restauro lo riport\u00f2 in auge come teatro di cabaret e di rivista. Per anni si chiam\u00f2 \"Bagaglino\", in onore della compagnia comica e satirica che vi si install\u00f2; oggi si chiama nuovamente Salone Margherita ed ha una programmazione regolare: saltuariamente \u00e8 utilizzato anche come \"location\" per le riprese televisive degli spettacoli del \"Bagaglino\".\nDal 2014 il Salone \u00e8 passato sotto la gestione di Nevio Schiavone. A luglio 2017 la Banca d'Italia, proprietaria del Salone, ha avviato una procedura d'asta per dismettere l'immobile.\nNel 2020 la societ\u00e0 cinema teatrale Marino &amp; C., fondata nel 1920 dai fratelli Marino, da sempre gestori del salone Margherita e protagonista di tutta l'epopea del prestigioso teatro e caf\u00e8-chantant, restituisce l'immobile al suo storico proprietario, la Banca d'Italia."}
{"id": "768492", "revid": "2128668", "url": "https://it.wikipedia.org/wiki?curid=768492", "title": "Acacia dealbata", "text": "Acacia dealbata \u00e8 una pianta appartenente alla famiglia delle Mimosaceae (Fabaceae secondo la classificazione APG), comunemente conosciuta come mimosa.Nel linguaggio comune, il termine di \"mimosa\" \u00e8 utilizzato per indicare, oltre a questa pianta, anche altre specie appartenenti al genere \"Acacia\"; nel linguaggio scientifico, tale termine si riferisce invece al genere \"Mimosa\".\u00c8 una tipica pianta pioniera. \u00c8 molto utilizzata come pianta ornamentale grazie alla sua profumata fioritura con fiori gialli molto delicati.\nFoglie e fiori.\nLe foglie sono sempreverdi, di colore verde argenteo, lineari, con margine intero, parallelinervie, disposte in 8-20 paia di pinnule perpendicolari al rametto e composte a loro volta da circa 20-30 paia di foglioline perpendicolari alla nervatura principale.\nI fiori sono riuniti in capolini globosi sferici di colore giallo intenso (giallo limone) e profumati; raccolti in racemi da 7 a 10\u00a0cm che si sviluppano all'ascella delle foglie.\nLa pianta fiorisce tra febbraio e marzo.\nLa pianta \u00e8 visitata dalle api per il polline ed il nettare.\nFrutto.\nIl frutto \u00e8 un legume lungo da 4 a 10\u00a0cm che quando \u00e8 maturo assume una colorazione nerastra.\nCorteccia.\nLa corteccia \u00e8 liscia e grigio-biancastra e viene utilizzata per estrarre il tannino.\nPortamento.\nAlto da 8 a 15 metri con una chioma ampia, scomposta e non folta.\nDistribuzione e habitat.\n\u00c8 una pianta originaria della Tasmania, in Australia. Per le sue meravigliose caratteristiche come pianta ornamentale ha avuto un facile sviluppo in Europa dal XIX secolo dove a tutt'oggi prospera quasi spontanea. In Italia \u00e8 molto sviluppata lungo la Riviera ligure, in Toscana, in Sicilia, e in tutto il meridione, ma anche sulle coste dei laghi del nord. \u00c8 una pianta molto delicata che preferisce terreni freschi, ben drenati, tendenzialmente acidi soprattutto per una buona fioritura. Cresce preferibilmente in aree con clima temperato, teme inverni molto rigidi per lungo tempo sotto lo zero che possono provocarne la morte.\nPropagazione.\n\"Acacia dealbata\" \u00e8 propagata per seme con facilit\u00e0, mentre la talea \u00e8 pratica poco usata a causa della bassa radicazione delle marze. Diffuso \u00e8 anche l'innesto che sfrutta semenzali della congenere \"Acacia retinoides\".\nCure del ramo reciso.\nLa pianta ha un rapido metabolismo nell'acqua, \u00e8 quindi buona pratica tagliare quanto prima un pezzetto dal punto di taglio e tenere in abbondante acqua con alcune gocce di limone per correggere l'acidit\u00e0; 10 gocce al litro vanno bene.\nRiferimenti nella cultura.\nDal 1946, per iniziativa della parlamentare comunista Teresa Mattei, in Italia il ramo fiorito di mimosa viene offerto alle donne il giorno dell'8 marzo per la Giornata Internazionale della Donna.\nIl nome di mimosa \u00e8 usato anche per l'omonima torta che si usa preparare nella stessa data.\nA Pieve Ligure, a pochi chilometri da Genova, nel mese di febbraio si svolge una sagra dedicata interamente a questa pianta."}
{"id": "768496", "revid": "119159", "url": "https://it.wikipedia.org/wiki?curid=768496", "title": "Massa grassa", "text": "Per massa grassa, o FM, dall'inglese \"fatty mass\", si intende la parte di massa (peso) di un organismo costituita dall'organo adiposo, ovvero dal grasso corporeo. La parte restante di massa \u00e8 definita massa magra. La massa grassa comprende a sua volta il tessuto adiposo bianco, il tessuto adiposo bruno, i trigliceridi intramuscolari, e il grasso essenziale.\nLa massa grassa si definisce per la quantit\u00e0 di lipociti e il loro grado di riempimento. La quantit\u00e0 di lipociti in un organismo dipende da fattori genetici e ormonali, mentre il riempimento varia (secondo le funzioni di scorta) a seguito di stati di nutrizione ipo- o ipercalorica. Fattori che promuovono la proliferazione di lipociti, a lungo andare, portano a sovrappeso, fattori che fanno deperire i lipociti portano invece a sottopeso.\nTecniche di misura.\nIl valore di massa grassa si pu\u00f2 ottenere con tecniche differenti, tra cui:\nPesata idrostatica.\nIndipendentemente dalla posizione in cui si trovano, le cellule adipose nell'uomo sono composte quasi interamente da trigliceridi puri con una densit\u00e0 media di circa 0,9 chilogrammi per litro. La maggior parte dei moderni laboratori di composizione corporea utilizza oggi il valore di 1,1 chilogrammi per litro per la densit\u00e0 della \"massa magra\", un tessuto teorico composto da 72% di acqua (densit\u00e0 = 0,993), 21% di proteine (densit\u00e0 = 1,340) e 7% minerale (densit\u00e0 = 3.000) in peso.\nCon un sistema di pesatura ben progettato, la densit\u00e0 corporea pu\u00f2 essere determinata con grande precisione immergendo completamente una persona in acqua e calcolando il volume dell'acqua spostata dal peso dell'acqua spostata. Viene effettuata una correzione per il galleggiamento dell'aria nei polmoni e di altri gas negli spazi corporei. Se non ci fossero errori nella misurazione della densit\u00e0 corporea, l'incertezza nella stima del grasso \u00e8 di circa il \u00b1 3,8% del peso corporeo, principalmente a causa della normale variabilit\u00e0 dei componenti corporei.\nPletismografia a spostamento d'aria su tutto il corpo.\nLa pletismografia a spostamento d'aria di tutto il corpo (ADP) \u00e8 un metodo densitometrico riconosciuto e scientificamente validato per misurare la percentuale di grasso corporeo nell'uomo. L'ADP utilizza gli stessi principi del metodo standard di pesatura subacquea, ma rappresenta un metodo densitometrico basato sullo spostamento dell'aria anzich\u00e9 sull'immersione in acqua. La pletismografia a spostamento d'aria offre numerosi vantaggi rispetto ai metodi di riferimento stabiliti, tra cui un processo di misurazione rapido, comodo, automatizzato, non invasivo e sicuro e la sistemazione di vari tipi di soggetti (ad es. Bambini, obesi, anziani e disabili).Tuttavia, la sua precisione diminuisce agli estremi delle percentuali di grasso corporeo, tendendo a sottostimare leggermente la percentuale di grasso corporeo nelle persone in sovrappeso e obese (dell'1,68\u20132,94% a seconda del metodo di calcolo) e a sovrastimare in misura molto maggiore la percentuale grasso corporeo in soggetti molto magri (in media del 6,8%, con una sopravvalutazione fino al 13% della percentuale corporea riportata di un individuo, ovvero 2% di grasso corporeo da DXA ma 15% da ADP).\nInterazione a infrarossi.\nUn raggio di luce infrarossa viene trasmesso in un bicipite. La luce viene riflessa dal muscolo sottostante e assorbita dal grasso. Il metodo \u00e8 sicuro, non invasivo, rapido e facile.\nDexa densitometria a raggi X a doppia energia.\nL'assorbtiometria a raggi X a doppia energia, o DXA (precedentemente DEXA), \u00e8 un metodo pi\u00f9 recente per stimare la percentuale di grasso corporeo e determinare la composizione corporea e la densit\u00e0 minerale ossea.\nI raggi X di due diverse energie vengono utilizzati per scansionare il corpo, uno dei quali \u00e8 assorbito pi\u00f9 fortemente dai grassi rispetto all'altro. Un computer pu\u00f2 sottrarre un'immagine dall'altra e la differenza indica la quantit\u00e0 di grasso rispetto ad altri tessuti in ciascun punto. Una somma sull'intera immagine consente il calcolo della composizione corporea complessiva.\nEstensioni del metodo.\nEsistono diverse procedure pi\u00f9 complicate che determinano in modo pi\u00f9 accurato la percentuale di grasso corporeo. Alcuni, indicati come modelli multicompartimenti, possono includere la misurazione DXA dell'osso, oltre a misure indipendenti di acqua corporea (utilizzando il principio di diluizione con acqua etichettata isotopicamente) e volume corporeo (mediante spostamento dell'acqua o pletismografia dell'aria). Vari altri componenti possono essere misurati indipendentemente, come il potassio corporeo totale.\nL'attivazione dei neutroni in vivo pu\u00f2 quantificare tutti gli elementi del corpo,utilizzando le relazioni matematiche tra gli elementi misurati nei diversi componenti del corpo (grasso, acqua, proteine, ecc.). Per sviluppare equazioni simultanee per stimare la composizione corporea totale, incluso il grasso corporeo.\nMisurazione della densit\u00e0 media del corpo.\nPrima dell'adozione del DXA, il metodo pi\u00f9 accurato per stimare la percentuale di grasso corporeo era misurare la densit\u00e0 media di quella persona (massa totale divisa per il volume totale) e applicare una formula per convertirla in percentuale di grasso corporeo.\nPoich\u00e9 il tessuto adiposo ha una densit\u00e0 inferiore rispetto ai muscoli e alle ossa, \u00e8 possibile stimare il contenuto di grassi. Questa stima \u00e8 distorta dal fatto che muscoli e ossa hanno densit\u00e0 diverse: per una persona con una quantit\u00e0 di massa ossea superiore alla media, la stima sar\u00e0 troppo bassa. Tuttavia, questo metodo fornisce risultati altamente riproducibili per le singole persone (\u00b1 1%), a differenza dei metodi discussi di seguito, che possono avere un'incertezza del 10% o pi\u00f9. La percentuale di grasso corporeo viene comunemente calcolata da una delle due formule (\u03c1 rappresenta la densit\u00e0 in g / cm\u00b3):\nLa formula di Brozek: BF = (4.57 / \u03c1 - 4.142) \u00d7 100 [10]\nLa formula di Siri \u00e8: BF = (4.95 / \u03c1 - 4.50) \u00d7 100\nMisure bioimpedenziometriche.\nIl metodo di analisi dell'impedenza bioelettrica (BIA) ha un costo inferiore (da meno di una a diverse centinaia di dollari nel 2006 [12]) ma un modo meno accurato per stimare la percentuale di grasso corporeo. Il principio generale dietro BIA: due o pi\u00f9 conduttori sono collegati al corpo di una persona e una piccola corrente elettrica viene inviata attraverso il corpo. La resistenza tra i conduttori fornir\u00e0 una misura del grasso corporeo tra una coppia di elettrodi, poich\u00e9 la resistenza all'elettricit\u00e0 varia tra tessuto adiposo, muscolare e scheletrico. La massa magra (muscolo) \u00e8 un buon conduttore in quanto contiene una grande quantit\u00e0 di acqua (circa il 73%) ed elettroliti, mentre il grasso \u00e8 anidro e un cattivo conduttore di corrente elettrica. I fattori che influenzano l'accuratezza e la precisione di questo metodo includono la strumentazione, i fattori del soggetto, l'abilit\u00e0 del tecnico e l'equazione di previsione formulata per stimare la massa magra.\nOgni piede (nudo) pu\u00f2 essere posizionato su un elettrodo, con la corrente inviata su una gamba, attraverso l'addome e gi\u00f9 sull'altra gamba. (Per comodit\u00e0, uno strumento su cui deve essere calpestato misurer\u00e0 anche il peso.) In alternativa, un elettrodo pu\u00f2 essere tenuto in ogni mano; il calcolo della percentuale di grasso utilizza il peso, quindi deve essere misurato con le scale e immesso dall'utente. I due metodi possono dare percentuali diverse, senza essere incoerenti, in quanto misurano il grasso in diverse parti del corpo. Strumenti pi\u00f9 sofisticati per uso domestico sono disponibili con elettrodi per piedi e mani.\nVi \u00e8 poco spazio per l'errore del tecnico in quanto tale, ma fattori come mangiare, bere ed allenarsi da parte del soggetto misurato prima delle misure, devono essere monitoriati, poich\u00e9 il livello di idratazione \u00e8 un'importante fonte di errore nel determinare il flusso della corrente elettrica per stimare il grasso corporeo. Le istruzioni per l'uso degli strumenti in genere raccomandavano di non effettuare misurazioni subito dopo aver bevuto, mangiato, esercitato o disidratato. Gli strumenti richiedono l'inserimento di dettagli come sesso ed et\u00e0 e utilizzano formule che ne tengono conto; per esempio, uomini e donne accumulano grasso in modo diverso attorno all'addome e alla regione della coscia.\nDiversi analizzatori BIA possono variare. Equazioni specifiche della popolazione sono disponibili per alcuni strumenti, che sono affidabili solo per specifici gruppi etnici, popolazioni e condizioni. Le equazioni specifiche della popolazione potrebbero non essere appropriate per individui al di fuori di gruppi specifici.\nMetodi antropometrici.\nEsistono vari metodi antropometrici per stimare il grasso corporeo. Il termine antropometrico si riferisce a misurazioni fatte di vari parametri del corpo umano, come ad esempio circonferenze di varie parti del corpo o spessori delle pieghe della pelle. La maggior parte di questi metodi si basa su un modello statistico. Alcune misurazioni sono selezionate e vengono applicate a un campione di popolazione. Per ogni individuo nel campione, vengono registrate le misure del metodo e viene registrata anche la densit\u00e0 corporea di tale individuo, determinata, ad esempio, dalla pesatura subacquea, in combinazione con un modello di densit\u00e0 corporea multiscompartimento. Da questi dati, viene sviluppata una formula che collega le misurazioni del corpo alla densit\u00e0.\nPoich\u00e9 la maggior parte delle formule antropometriche come il metodo plicometrico di Durnin-Womersley, il metodo plicometrico di Jackson-Pollock e il metodo della circonferenza della Marina degli Stati Uniti, in realt\u00e0 stimano la densit\u00e0 corporea, non la percentuale di grasso corporeo, la percentuale di grasso corporeo si ottiene applicando un secondo formula, come Siri o Brozek descritta nella sezione precedente sulla densit\u00e0. Di conseguenza, la percentuale di grasso corporeo calcolata da pieghe della pelle o altri metodi antropometrici porta l'errore cumulativo dall'applicazione di due modelli statistici separati.\nQuesti metodi sono quindi inferiori a una misurazione diretta della densit\u00e0 corporea e all'applicazione di una sola formula per stimare la percentuale di grasso corporeo. Un modo per considerare questi metodi \u00e8 che scambiano l'accuratezza per praticit\u00e0, poich\u00e9 \u00e8 molto pi\u00f9 conveniente fare alcune misurazioni del corpo che immergere le persone in acqua.\nIl problema principale con tutte le formule derivate statisticamente \u00e8 che per essere ampiamente applicabili, devono essere basate su un ampio campione di individui. Tuttavia, tale ampiezza li rende intrinsecamente inaccurati. Il metodo di stima statistica ideale per un individuo si basa su un campione di individui simili. Ad esempio, \u00e8 probabile che una formula di densit\u00e0 corporea basata su skinfold sviluppata da un campione di rematori collegiali maschili sia molto pi\u00f9 accurata per stimare la densit\u00e0 corporea di un vogatore collegiale maschile rispetto a un metodo sviluppato utilizzando un campione della popolazione generale, perch\u00e9 il campione \u00e8 ristretto per et\u00e0, sesso, livello di forma fisica, tipo di sport e fattori dello stile di vita. D'altra parte, una tale formula non \u00e8 adatta per un uso generale.\nPlicometria.\nI metodi di stima della plicometria si basano su un plicometro, noto anche come test di pizzicamento, per cui un pizzico di pelle viene misurato con precisione da calibri, in diversi punti standardizzati sul corpo per determinare il grasso sottocutaneo spessore dello strato. Queste misurazioni vengono convertite in una percentuale stimata di grasso corporeo mediante un'equazione. Alcune formule richiedono solo tre misurazioni, altre fino a sette. L'accuratezza di queste stime dipende pi\u00f9 dalla distribuzione unica del grasso corporeo di una persona che dal numero di siti misurati. Inoltre, \u00e8 della massima importanza testare in una posizione precisa con una pressione fissa. Anche se potrebbe non fornire una lettura accurata della percentuale reale di grasso corporeo, \u00e8 una misura affidabile del cambiamento della composizione corporea per un periodo di tempo, a condizione che il test venga eseguito dalla stessa persona con la stessa tecnica.\nLa stima del grasso corporeo basata sul plicometro \u00e8 sensibile al tipo di calibro utilizzato e alla tecnica. Questo metodo misura anche solo un tipo di grasso: tessuto adiposo sottocutaneo (grasso sotto la pelle). Due individui potrebbero avere misurazioni quasi identiche in tutti i siti di pieghe della pelle, ma differiscono notevolmente nei livelli di grasso corporeo a causa delle differenze in altri depositi di grasso corporeo come il tessuto adiposo viscerale: grasso nella cavit\u00e0 addominale. Alcuni modelli affrontano parzialmente questo problema includendo l'et\u00e0 come variabile nelle statistiche e nella formula risultante. Gli individui pi\u00f9 anziani hanno una densit\u00e0 corporea pi\u00f9 bassa per le stesse misurazioni da parte del plicometro, che si presume significhi una percentuale di grasso corporeo maggiore. Tuttavia, gli individui pi\u00f9 anziani e altamente atletici potrebbero non adattarsi a questo assunto, facendo s\u00ec che le formule sottostimino la loro densit\u00e0 corporea.\nEcografia.\nL'ecografia viene ampiamente utilizzato per misurare la struttura del tessuto e ha dimostrato di essere una tecnica accurata per misurare lo spessore del grasso sottocutaneo. L'ecografia in modalit\u00e0 A e B sono ora utilizzati ed entrambi si basano sull'utilizzo di valori tabulari di velocit\u00e0 del suono dei tessuti e analisi del segnale automatizzata per determinare lo spessore del grasso. Effettuando misurazioni dello spessore in pi\u00f9 punti del corpo \u00e8 possibile calcolare la percentuale stimata di grasso corporeo. Le tecniche ad ultrasuoni possono anche essere utilizzate per misurare direttamente lo spessore muscolare e quantificare il grasso intramuscolare. Le apparecchiature a ultrasuoni sono costose e non economiche solo per la misurazione del grasso corporeo, ma laddove sono disponibili apparecchiature, come negli ospedali, il costo aggiuntivo per la capacit\u00e0 di misurare il grasso corporeo \u00e8 minimo\nIncidenza.\nProbabilmente perch\u00e9 \u00e8 ancora difficile misurare con precisione questo dato fondamentale, a oggi non esistono quantificazioni sulla correlazione di quantit\u00e0 di massa grassa e mortalit\u00e0, sebbene sia ormai largamente provata la correlazione tra sovrappeso e obesit\u00e0 con l'aumento dell'incidenza di numerose malattie.\nPercentuale di grasso corporeo.\nLa percentuale di grasso corporeo (BFP) di un essere umano o di un altro essere vivente \u00e8 la massa totale di grasso divisa per la massa corporea totale, moltiplicata per 100; il grasso corporeo include il grasso corporeo essenziale e il grasso corporeo di conservazione. Il grasso corporeo essenziale \u00e8 necessario per mantenere la vita e le funzioni riproduttive. La percentuale di grasso corporeo essenziale per le donne \u00e8 maggiore di quella per gli uomini, a causa delle esigenze della gravidanza e di altre funzioni ormonali. La conservazione del grasso corporeo consiste nell'accumulo di grasso nel tessuto adiposo, parte del quale protegge gli organi interni del torace e dell'addome. Sono disponibili numerosi metodi per determinare la percentuale di grasso corporeo, come la misurazione con calibri o mediante l'uso di analisi dell'impedenza bioelettrica.\nQuantit\u00e0 tipiche di grasso corporeo.\nDal punto di vista epidemiologico, la percentuale di grasso corporeo in un individuo varia in base al sesso e all'et\u00e0. Esistono vari approcci teorici sulle relazioni tra percentuale di grasso corporeo, salute, capacit\u00e0 atletica, ecc. Autorit\u00e0 diverse hanno conseguentemente sviluppato diverse raccomandazioni per le percentuali ideali di grasso corporeo.\nLa percentuale di massa grassa ideale varia in funzione del sesso e, in maniera minore, dell'et\u00e0. La misurazione della massa grassa \u00e8 importante in dietologia perch\u00e9 permette di determinare con precisione una condizione di sovrappeso o di sottopeso. Infatti il solo peso corporeo (espresso come indice di massa corporea) non tiene conto dell'ossatura e della muscolatura: un soggetto dotato di muscolatura e/o ossatura possente potrebbe apparire sovrappeso pur essendo in effetti normopeso, cos\u00ec come un soggetto con un peso normale potrebbe avere comunque del grasso in eccesso. Di seguito, una tabella con i valori di massa grassa in percentuale, rapportati all'et\u00e0, e la corrispondente forma fisica; i valori che pi\u00f9 si associano ad una buona salute generale sono quelli nelle 3 colonne centrali, mentre le due colonne pi\u00f9 a destra fanno riferimento a livelli di massa grassa eccessivi, e le due pi\u00f9 a sinistra indicano una massa grassa troppo scarsa.\nNei maschi, la percentuale media di grasso corporeo variava dal 22,9% all'et\u00e0 di 16-19 anni al 30,9% all'et\u00e0 di 60-79 anni. Nelle femmine, la percentuale media di grasso corporeo variava dal 32,0% all'et\u00e0 di 8-11 anni al 42,4% all'et\u00e0 di 60-79 anni. Le percentuali nella colonna \"forma buona\", fanno riferimento a fisici in buono stato di fitness, non grassi ma neanche particolarmente magri, mentre con \"forma accettabile\" ci si riferisce ad individui con piccoli accumuli di grasso evidenti, corrispondenti alla media della popolazione. Ci\u00f2 non implica necessariamente il fatto di essere \"paffuti e in carne\", in quanto questi ultimi sono robusti fisicamente perch\u00e9 hanno insieme una buona muscolatura ed un poco di grasso in eccesso; in realt\u00e0 le stesse identiche percentuali di massa grassa (colonna \"forma accettabile\") si possono riscontrare in individui, quasi sempre sedentari, che fisicamente sono abbastanza esili e quindi pesano relativamente poco, ma ci\u00f2 \u00e8 solo dovuto ad un ridotto tono muscolare (skinny-fat o, in italiano, \"falsi magri\").\nLe due colonne pi\u00f9 a destra , invece, indicano le percentuali con le quali si pu\u00f2 effettivamente parlare di sovrappeso o di obesit\u00e0 , poich\u00e9 un peso eccessivo non \u00e8 sempre accompagnato da un eccesso di grasso (ad es. quando si \u00e8 molto muscolosi) e, in ogni caso, soggetti che abbiano lo stesso BMI da sovrappeso, possono avere percentuali diverse di massa grassa, e quest'ultimo dato \u00e8 fondamentale per valutare se si tratta solo di un leggero sovrappeso, oppure di un sovrappeso pi\u00f9 grave, vicino all'obesit\u00e0. L'Indice di massa corporea \u00e8 sicuramente un buon indicatore del peso corporeo ma, non analizzando precisamente la composizione corporea, pu\u00f2 spesso sovrastimare la grassezza di individui pi\u00f9 ossuti e/o muscolosi e sottostimarla se si hanno ossa e/o muscoli pi\u00f9 piccoli. Il calcolo della percentuale di massa grassa, invece, svela l'esatto livello di grasso presente nel corpo.\nRagazzi(15-19 anni).\nIn piena pubert\u00e0, o in et\u00e0 prepuberale, i singoli bambini vanno considerati come caso a s\u00e9, e non ha senso seguire delle tabelle come per gli adulti, oltre al fatto che la composizione corporea pu\u00f2 variare molto frequentemente durante la crescita.\nPer i ragazzi che hanno per lo pi\u00f9 terminato lo sviluppo (indicativamente dopo i 15 anni), sebbene sia sempre fondamentale il controllo medico e la valutazione dei percentili dell'IMC, si pu\u00f2 comunque affermare che i maschi con oltre il 25% di massa grassa e le femmine con pi\u00f9 del 35%, sono da considerarsi obesi, mentre i valori ideali si attestano, pi\u00f9 o meno come nei giovani adulti, tra il 10 ed il 16% nei ragazzi, e tra il 18 e 24% nelle ragazze.\nLa tabella seguente dell'American Council on Exercise mostra come le percentuali medie differiscono in base ai gruppi e alle categorie specificate:\nIl grasso essenziale \u00e8 il livello al quale la salute fisica e fisiologica sarebbe influenzata negativamente e al di sotto della quale la morte \u00e8 certa. Esistono controversie sul fatto che una determinata percentuale di grasso corporeo sia migliore per la propria salute; le prestazioni atletiche possono anche essere influenzate. Gli atleti pi\u00f9 magri in genere competono a livelli di circa il 6-13% per gli uomini o del 14-20% per le donne. di grasso corporeo solo per il tempo del concorso. Tuttavia non \u00e8 chiaro come tali livelli siano effettivamente raggiunti poich\u00e9 il 4-6% \u00e8 generalmente considerato un minimo fisiologico per i maschi umani.\nLe percentuali di massa grassa ideali negli atleti di alto livello variano a seconda dello sport praticato, dove una certa magrezza \u00e8 richiesta per ottenere le massime prestazioni (le scorte di grasso obbligherebbero l'atleta a trascinarsi un peso in pi\u00f9 durante la sua attivit\u00e0, aumentando la fatica); soggetti sedentari o con una debole muscolatura che abbiano tali percentuali di grasso sono da definirsi semplicemente \"magri\" e non \"atletici\".\nScendere a livelli di massa grassa molto bassi (colonna \"sottopeso\"), sebbene talvolta possa risultare utile in alcune competizioni sportive, alla lunga mette a rischio la salute causando stanchezza cronica, astenia, amenorrea, calo delle difese immunitarie e aumentato rischio di diabete. I culturisti, per raggiungere una tale magrezza, spesso ricorrono a sostanze particolari, poich\u00e9 in genere solo una condizione di cronica sottoalimentazione pu\u00f2 asciugare il grasso fino a quei livelli e mantenerli costanti (il corpo appare eccessivamente tirato, secco, quasi deperito). Arrivare ai livelli di grasso essenziale porta in poco tempo alla morte, dato che si andrebbe ad intaccare il tessuto adiposo indispensabile per il rivestimento degli organi vitali."}
{"id": "768503", "revid": "72396", "url": "https://it.wikipedia.org/wiki?curid=768503", "title": "Raul Blanco", "text": ""}
{"id": "768509", "revid": "287204", "url": "https://it.wikipedia.org/wiki?curid=768509", "title": "James Sylvester Scott", "text": "Con Scott Joplin e Joseph F. Lamb, fa parte della \"triade\" dei pi\u00f9 grandi compositori di ragtime classico.\nBiografia.\nJames Sylvester Scott nacque a Neosho, nel Missouri, e nel 1901 la sua famiglia si trasfer\u00ec a Carthage. Nel 1902 cominci\u00f2 a lavorare nel negozio di musica di Charles L. Dumars inizialmente con lavoretti manuali, ma dopo aver dimostrato una grandissima abilit\u00e0 al pianoforte con proprie composizioni, riusc\u00ec a convincere Charles Dumars a pubblicare il suo primo lavoro, \"A Summer Breeze\", nel 1903.\nNel 1906 si trasfer\u00ec a St. Louis, dove Scott Joplin lo present\u00f2 all'editore John Stark. Questi pubblic\u00f2 quello che si rivel\u00f2 essere uno dei pezzi di maggior successo di Scott, \"Frog Legs Rag\", la vera \"hit\" del 1906.\nDopo questo grande successo Scott divenne un collaboratore fisso di Stark. Nel 1914 and\u00f2 a vivere a Kansas City (Missouri), dove si spos\u00f2, insegn\u00f2 musica e diresse anche l'orchestra di un cinema.\nCon l'arrivo del sonoro nei film cominci\u00f2 il suo declino; perse il lavoro al cinema, mor\u00ec la moglie e le sue condizioni di salute divennero precarie. Mor\u00ec a Kansas City (Kansas) e fu sepolto nel Westlawn Cemetery."}
{"id": "768511", "revid": "1272592", "url": "https://it.wikipedia.org/wiki?curid=768511", "title": "Carlo Semenza", "text": "Biografia.\nLa famiglia.\nCarlo Semenza nacque a Milano, in via Moscova 42, il 9 luglio 1893. Era l'ultimo dei cinque figli di Arturo Semenza, commerciante in tessuti e titolare di una filanda a Verolanuova, in provincia di Brescia, e di sua moglie Sofia Alfieri. L'anno seguente, la famiglia si trasfer\u00ec in via Solferino 12. Apparteneva a una famiglia lombarda di ingegneri distintisi nel mondo dell'elettricit\u00e0, quali Guido Semenza, cugino del padre e fondatore dell'Associazione elettrotecnica italiana, e i suoi fratelli Marco e Camillo.\nLa guerra.\nNella prima guerra mondiale, si present\u00f2 come volontario del genio militare, ma venne riformato due volte. Si offr\u00ec allora per la Croce Rossa in soccorso dei militari feriti e, il 17 giugno 1916, venne ammesso senza visita medica all'accademia militare di Torino. Il 21 ottobre fu destinato sottotenente del 4\u00ba Reggimento Genio Pontieri. Passando al reparto fotoelettrico, fu soldato nelle valli del Natisone, sull'Altipiano di Asiago, sul Montello e sullo Stelvio.\nLa carriera.\nLasciate le armi, l'11 agosto 1919 consegu\u00ec all'universit\u00e0 di Padova la laurea a pieni voti in ingegneria idraulica. Una mattina dello stesso mese, si present\u00f2 all'ufficio di Vittorio Veneto per la progettazione e la costruzione degli impianti idroelettrici Piave-Santa Croce della SADE con una lettera di presentazione del docente di costruzioni idrauliche, Luciano Conti, che lo definiva di pronta intelligenza, desideroso di studio e di lavoro.\nFu quindi assunto dalla SADE come assistente ingegnere e, dal 1928, subentr\u00f2 a Vincenzo Ferniani, trasferitosi alla Montecatini, come direttore dell'ufficio tecnico costruzioni idrauliche. Al termine della costruzione dei suddetti impianti, la SADE gli affid\u00f2 la piena responsabilit\u00e0 della progettazione e della costruzione dei nuovi impianti che la societ\u00e0 stava realizzando nel Triveneto.\nFu socio delle associazioni americana e britannica degli ingegneri civili. Vicepresidente del comitato italiano della commissione internazionale per le grandi dighe, contribu\u00ec allo sviluppo della realizzazione nel 1951 dell'ISMES (Istituto Sperimentale Modelli e Strutture) di Bergamo, diretto da Arturo Danusso e del quale fu vicepresidente. Fu anche presidente della commissione tecnica e membro del comitato tecnico centrale della sezione tecnologica dell'Associazione italiana delle industrie elettriche, nonch\u00e9 membro del comitato tecnico centrale della sezione tecnologica dell'ANIDEL (Associazione Italiana Industrie Elettriche).\nLe collaborazioni.\nNel 1955 fu membro del comitato di consulenza specialistica della societ\u00e0 milanese ELC Electroconsult, consociata alla SADE. Nel 1957-58, tramite questa societ\u00e0, collabor\u00f2 per la progettazione e costruzione della diga di Kurobe, la pi\u00f9 alta del Giappone. Fu anche responsabile per la diga del Dez in Iran, gli impianti di Jacui in Brasile, la diga di Kariba in Africa, le dighe di La Soledad, Santa Rosa ed El Novillo in Messico, e vari impianti in Spagna, Germania, Grecia, Nicaragua, Per\u00f9, Venezuela, Iraq, Cina e Pakistan.\nNell'autunno del 1957, durante un viaggio in Giappone, conobbe il geotecnico austriaco Leopold M\u00fcller, che divenne suo amico e collaboratore. Partecip\u00f2 a congressi nazionali e internazionali e a conferenze di natura non tecnica. Al momento della morte era assistente tecnico esperto delle Nazioni Unite per problemi idroelettrici in Jugoslavia.\nL'alpinismo.\nLa sua passione per l'alpinismo lo port\u00f2 a fondare a Milano, qualche anno prima della grande guerra, una societ\u00e0 \"Cicloalpina\". Trasferitosi a Vittorio Veneto nel 1919, promosse attivit\u00e0 alpinistiche e, nel 1925, fu socio fondatore e primo presidente della sezione Club Alpino Italiano di Vittorio Veneto, poi retta dal figlio Massimo. Consigliere centrale del club, venne eletto presidente onorario nel 1954. Nel 1950, assieme ad Antonio Berti, collabor\u00f2 nella stesura della terza edizione del libro \"Dolomiti Orientali\", primo volume, per la Guida dei Monti d'Italia.\nLa morte.\nIl 17 ottobre 1961, il giorno dopo il ritorno da un viaggio in Per\u00f9 con escursioni in alta quota durato dieci giorni, fu presente all'inaugurazione della diga del Vajont, che doveva essere la sua ultima opera prima della pensione. La mattina di domenica 29 ottobre, il giorno dopo la visita alla mostra del Mantegna, presso il Palazzo Ducale a Mantova, ebbe una emorragia cerebrale in casa sua, poco dopo il ritorno dalla messa a Lido di Venezia. Rimase in coma meno di ventiquattro ore e mor\u00ec verso le otto di mattina di luned\u00ec 30 ottobre. Fu sepolto a Venezia e, in seguito, il tribunale de L'Aquila sentenzi\u00f2 la sua estraneit\u00e0 dal disastro del Vajont.\nVita privata.\nIl 25 settembre 1920 spos\u00f2 Emilia Barioli ed ebbe cinque figli: Massimo, Alessandro, Laura, Edoardo e Mariella.\nOpere principali.\nDi seguito sono riportate in ordine cronologico le sue opere:"}
{"id": "768514", "revid": "2149620", "url": "https://it.wikipedia.org/wiki?curid=768514", "title": "Afrikaner Weerstandsbeweging", "text": "L'Afrikaner Weerstandsbeweging (traducibile dall'afrikaans come Movimento di Resistenza Afrikaner, AWB) \u00e8 un partito politico sudafricano di estrema destra, nazionalista bianco ed extraparlamentare, fondato da Eug\u00e8ne Terre'Blanche, come gruppo inizialmente sostenitore dell'apartheid (segregazione razziale) in forma pi\u00f9 severa, e in seguito dell'indipendentismo dei boeri afrikaner dai neri africani e dei bianchi anglofoni, tramite la costruzione del \"Volkstaat\", un etnostato bianco boero. Il gruppo \u00e8 considerato vicino al neonazismo e neofascismo (etichette respinte dall'AWB), al suprematismo bianco e in parte al nazionalismo religioso di stampo calvinista e all'identitarismo. Fino agli anni '90 ha portato avanti un forte anticomunismo.\nL'AWB fu fondato principalmente da dissidenti del Partito Nazionale Rifondato del Sudafrica, a sua volta scissione della destra del partito dei bianchi di maggioranza, il Partito Nazionale, ritenuto troppo morbido con l'African National Congress dei neri e nell'applicazione del separatismo razziale, rappresentando la destra radicale oltre il Partito Conservatore. \nSostiene la teoria del complotto sul genocidio bianco e boero e possiede un'organizzazione paramilitare, il \"Brandwag\", diviso in \"Kommandocorps\", ufficialmente per autodifesa.\nDopo l'omicidio di Terre'Blanche da parte di due contadini neri xhosa suoi dipendenti (2010), il partito \u00e8 guidato da Steyn von R\u00f6nge quale presidente.\nStoria e attivit\u00e0.\nIl movimento, seguendo l'ideologia del segregazionismo e l'apartheid, rivendica l'autodeterminazione e l'autogoverno di una nazione dei boeri indipendente, il \"Boerestaat\", sul modello delle repubbliche boere fondate dai coloni olandesi dell'inizio del XX secolo.\nLa bandiera \u00e8 composta da tre sette neri che formano un triscele in un circolo bianco con lo sfondo rosso. \nQuesto simbolo da una parte ha un significato in relazione alla tradizione biblica (il triplo 7 si oppone al triplo 6 dell'anticristo nell'Apocalisse di Giovanni, e nella traduzione mistica ed esoterica rappresenta il numero della perfezione), dall'altra rimanda alla data di fondazione del partito (7 luglio 1973); infine, richiama graficamente la svastica nazista e altri simboli Indoeuropei come lo stesso triscele. L'AWB afferma che i suoi simboli e colori, compresa l'aquila che tiene il triscele fra gli artigli, assai simile allo stemma che fu prima dello NSDAP e poi emblema ufficiale del Terzo Reich, non siano comunque di diretta derivazione nazista ma biblica.\nNelle manifestazioni dell'AWB, oltre alla propria bandiera, viene utilizzata anche quella del Transvaal. Il suo slogan \u00e8 \"Dio, Popolo, Patria\" (\"God, Volk, Vaderland\") e la maggioranza degli aderenti sono protestanti di origine ugonotta, quindi calvinisti, e a volte vengono realizzate riunioni religiose e di preghiera per i membri. Spinto dal carisma del leader, arriv\u00f2 ad avere fino a 70.000 membri, su 3,5 milioni di bianchi. In alcuni per\u00f2 la figura di Terre'Blanche cominci\u00f2 a provocare una certa frustrazione, sia al suo movimento, sia agli altri gruppi conservatori, sia anche ai movimenti pi\u00f9 liberali. Infatti il 28 gennaio 1989 l'AWB si spacc\u00f2 e, a Pretoria, nacque il Boere Vryheid Beweging (BVB). Alla fondazione presero parte 120 delegati, tutti ex membri dell'AWB. Precedente alcuni membri avevano lasciato l'AWB per fondare il gruppo terroristico Order of the Dead. \nIl 7 giugno 2000 Terre'Blanche fu condannato a 6 anni di prigione per aver aggredito un lavoratore nero presso una stazione di servizio e in seguito per il tentativo di omicidio di un bracciante agricolo. Durante la prigionia egli divenne un cristiano rinato, corrente presente fra alcuni gruppi protestanti, e anzi sostenne di aver mitigato molte delle sue convinzioni ultra-razziste, avvicinandosi a convinzioni affini anche al sionismo cristiano, ripudiando aspetti antisemiti e accentuando altri aspetti, religiosi e biblici, come ispirazione della sua azione politica: \n Fu amnistiato per gli scontri degli anni '90.\nIl 9 agosto 1991 Terre'Blanche guid\u00f2 una manifestazione di protesta violenta contro il presidente Frederik de Klerk a Ventersdorp, che divenne nota come \"battaglia di Ventersdorp\". Ci furono scontri sanguinosi fra la polizia e l'AWB che portarono a morti e feriti soprattutto tra i manifestanti. Sei militanti dell'AWB furono condannati a morte per 4 omicidi, anche se le condanne saranno commutate. \nNel 1992 all'epoca del referendum sui negoziati costituzionali, de Klerk si prese gioco abilmente dell'immagine di Terre'Blanche e dell'AWB, facendo percepire al paese l'assimilazione dell'AWB, forza indipendentista, al Conservative Party e agli altri oppositori dello smantellamento dell'apartheid come l'HNP e gli elementi conservatori del governo. \nSempre nello stesso periodo, Terre'Blanche e il \"Brandwag\" furono protagonisti di un assalto armato verso il \"World Trade Center\" a Kempton Park, nei pressi di Johannesburg, mentre erano in corso i negoziati fra governo e rappresentanti della maggioranza nera. \nL'AWB fall\u00ec nel suo tentativo, sempre nel 1994, di appoggiare l'autoritario leader del \"bantustan\" di Bophuthatswana, Lucas Mangope, un nero tswana favorevole al mantenimento della separazione razziale e che rifiutava di cedere il potere sul bantustan, quando, in presenza di giornalisti e di una troupe televisiva, alcuni membri in uniforme dell'AWB spararono sulla folla; i membri del Bophuthatswana Defence Force risposero al fuoco, . \nTerre'Blanche decise anche di aiutare anche altri separatisti neri nella lotta contro lo stato unico voluto dall'ANC, addestrando le milizie del movimento indipendentista zulu Partito della Libert\u00e0 Inkata, ma dopo i fatti di Bophuthatswana non fece pi\u00f9 seguito agli iniziali propositi di guerra.\nDal 1994 al 2005, il movimento decrebbe, anche per le vicende giudiziarie citate, fino a cessare molte delle sue azioni, fino a quando venne rivitalizzato da nuove iniziative. \nNel 2008 Terre'Blanche annunci\u00f2 di voler denunciare il governo alla Corte penale internazionale a L'Aia per il rifiuto di concedere uno Stato ai boeri.\nDopo la morte di Terre'Blanche, assassinato nel 2010 nella sua abitazione di campagna da contadini neri suoi dipendenti per questioni legate al mancato pagamento degli stipendi, le redini del partito sono state impugnate da uno tra i pi\u00f9 influenti e attivi sostenitori della causa nazionalista \"Boera-Afrikaner\", Steyn von R\u00f6nge, mentre Andre Visagie, allora segretario generale, ha in seguito lasciato il partito.\nPer volere di Terre'Blanche, l'AWB possiede, sin dalla propria costituzione, un vero e proprio braccio armato, un'organizzazione paramilitare chiamata \"Brandwag\", per lo pi\u00f9 costituita da giovani membri del partito, suddivisa in diversi \"Kommandocorps\", con gradi e uniformi. Esso inizialmente nacque per opporsi allo Umkhonto we Sizwe, l'ala militare dell'ANC e supportare il governo segregazionista, mentre dopo la fine del regime dell'apatheid divenne una forza di \"autodifesa bianca\".\nAi \"Kommandocorps\" vengono insegnate numerose tecniche di guerriglia urbana, metodi per l'utilizzo di diversi tipi di armi da fuoco, tecniche di combattimento \"corpo a corpo\", ecc. Sotto la pressione del nuovo leader Steyn von Ronge, i \"Kommandocorps\" sono lo strumento principale del piano di vendetta dei membri del partito contro i neri, colpevoli dell'omicidio di Terre'Blanche e di migliaia di cittadini bianchi sudafricani, e, pi\u00f9 in generale, l'\u00e9lite paramilitare dedita alla difesa degli Afrikaner.\nIn seguito a presunti episodi di intolleranza dei neri nei confronti dei bianchi (ad esempio diversi assalti a fattorie, che per\u00f2 gli studi hanno dimostrato essere solo raramente collegabili a movente razzista) il partito \u00e8 cresciuto ed ha attirato a s\u00e9 numerosi nuovi militanti da altri gruppi di estrema destra, per lo pi\u00f9 nazionalisti ed indipendentisti bianchi, e continua tutt'oggi ad essere attivo - oltre a sostenere talvolta candidati di estrema destra, saltuariamente, in competizioni elettorali (pur restando sempre extraparlamentare; dal 1989 al 1991 l'AWB e il \"Boerestaat Party\" supportarono il leader del Partito Nazionale Rifondato del Sudafrica, Jaap Marais) - principalmente grazie a continue azioni di propaganda, quali manifestazioni di piazza, volantinaggi, insegnamento di tecniche di difesa personale con corsi di tiro a segno con armi, aperti al pubblico, e raduni, dai piccoli villaggi rurali dei boeri sino alle grandi citt\u00e0 del Sudafrica. \nL'AWB supporta la \"Volksraad Verkiesing Kommissie\" (VVK, \"Commissione Elettorale per l'Elezione di un'Assemblea Popolare afrikaner-boera\") e ha oggi circa 5000 iscritti.\nLeader dell'AWB.\nI leader (\"leier\" in afrikaans) sono anche comandanti in capo e generali del Brandwag, l'esercito paramilitare."}
{"id": "768518", "revid": "298055", "url": "https://it.wikipedia.org/wiki?curid=768518", "title": "Gnomico", "text": ""}
{"id": "768519", "revid": "124003091", "url": "https://it.wikipedia.org/wiki?curid=768519", "title": "Kara-Bogaz-Gol", "text": "Il golfo di Kara-Bogaz-Gol o Garabogazk\u00f6l (in turkmeno: \"lago dello stretto nero\") \u00e8 una laguna situata nella parte nord-occidentale del Turkmenistan.\nGeneralit\u00e0.\nLa baia \"Kara-Bogaz-Gol\" si trova all'interno di una depressione poco profonda (alcuni metri al di sotto del livello del contiguo Mar Caspio) ed ha una superficie complessiva di circa 18.000 km quadrati.\nIl suo volume d'acqua subisce variazioni stagionali anche sensibili, correlate con quelle del Mar Caspio, con il quale confina ad ovest e da cui \u00e8 separato solo da una strettissima lingua di terra sabbiosa; quest'ultima \u00e8 interrotta solo in coincidenza di una stretta apertura (larga 100-300 m e profonda 4-7 m che dal 1980 \u00e8 attraversata da una diga) in cui viene incanalato un potentissimo flusso d'acqua proveniente dal Mar Caspio, che scende gi\u00f9 nella depressione dove si trova la vasta baia.\nA volte il golfo di Garabogazk\u00f6l arriva a contenere cos\u00ec tanta acqua da diventare una grande baia del Mar Caspio, mentre altre volte il livello d'acqua cala drasticamente.\nIl sale e l'intervento umano.\nLe acque del golfo hanno una \"salinit\u00e0\" straordinariamente elevata (circa il 35%, mentre quella del Mar Caspio si attesta sull'1,2%): in pratica non esiste fauna o flora acquatica. Dalle acque sono estratti, oltre al comune sale da cucina (cloruro di sodio), anche il solfato di sodio, la bischofite e l'epsomite.\nNella parte meridionale della baia vi sono grossi cumuli di sale (saline), che negli anni '20 venivano adoperati dalla popolazione locale, ma la raccolta a mano cess\u00f2 nel 1930 ed il commercio del sale si spost\u00f2 a nord-ovest e pi\u00f9 precisamente a Bekdash, una citt\u00e0 di circa 10.000 abitanti sita al confine con il Mar Caspio, la quale \u00e8 attualmente sede dell\"'Industria del sale\".&lt;br&gt;\nDagli anni '50 in poi si \u00e8 cominciato a pompare acqua da profondit\u00e0 inferiori al livello della baia stessa, ottenendo tipi di sali di qualit\u00e0 superiore.&lt;br&gt;\nNel 1963 a Bekdash inizi\u00f2 la costruzione di un moderno impianto per la produzione del sale, funzionante tutto l'anno indipendentemente dall'evaporazione naturale. Questo stabilimento \u00e8 stato completato nel 1973.\nNegli anni '80 iniziarono a manifestarsi svariati problemi correlati con l'estrazione del sale (analoghi a quelli verificatosi in seguito al prosciugarsi del Lago d'Aral): il terreno venne progressivamente contaminato dalla salsedine, la quale caus\u00f2 svariati problemi di salute alle popolazioni locali ma anche a quelle residenti a centinaia di chilometri ad est, in quanto il sale vi arrivava trasportato dal vento sotto forma di polvere.\nLa crisi era in parte dovuta all'intervento sovietico operato nel 1980: i due specchi d'acqua erano stati separati dato che nella baia, poco profonda, l'eccessiva evaporazione sembrava mettere in pericolo la sopravvivenza del Mar Caspio. Una volta sviluppatasi la crisi ambientale, nel '92 le autorit\u00e0 rimediarono riaprendo la diga che separava i due bacini. Il Kara-Bogaz-Gol, nel frattempo prosciugato da nove anni, ritorn\u00f2 a riempirsi."}
{"id": "768521", "revid": "1610933", "url": "https://it.wikipedia.org/wiki?curid=768521", "title": "Ilochero", "text": ""}
{"id": "768522", "revid": "60395", "url": "https://it.wikipedia.org/wiki?curid=768522", "title": "Kara Bogaz Gol", "text": ""}
{"id": "768524", "revid": "60395", "url": "https://it.wikipedia.org/wiki?curid=768524", "title": "Kara Bogaz", "text": ""}
{"id": "768525", "revid": "60395", "url": "https://it.wikipedia.org/wiki?curid=768525", "title": "Garabogazk\u00f6l", "text": ""}
{"id": "768526", "revid": "6923", "url": "https://it.wikipedia.org/wiki?curid=768526", "title": "Polipirrolo", "text": "Il polipirrolo (PPy) \u00e8 un tipo di polimero organico ottenuto dalla polimerizzazione ossidativa del pirrolo . \u00c8 un solido di formula H (C 4 H 2 NH) n H. Intrinsecamente, il polipirrolo \u00e8 un polimero conduttore, usato in elettronica, ottica, biologia e medicina.\nStoria.\nAlcuni dei primi esempi di polipirrolo furono riportati nel 1919 da Angeli e Pieroni, che riferirono la formazione di pirroli neri dal pirrolil magnesio bromuro. Da allora la reazione di ossidazione del pirrolo \u00e8 stata studiata e riportata in letteratura scientifica.\nIl lavoro sui polimeri conduttivi tra cui il polipirrolo, il politiofene, la polianilina e il poliacetilene \u00e8 stato insignito del Premio Nobel per la Chimica nel 2000 ad Alan J. Heeger, Alan G. MacDiarmid e Hideki Shirakawa.\nSintesi.\nDiversi metodi possono essere utilizzati per sintetizzare il polipirrolo, ma i pi\u00f9 comuni sono la sintesi elettrochimica e l'ossidazione chimica.\nOssidazione chimica del pirrolo:\nSi pensa che il processo avvenga tramite la formazione del catione pi-radicalico C 4 H 4 NH + . Questo elettrofilo attacca il carbonio C-2 di una molecola di pirrolo non ossidata per dare un catione dimerico [(C 4 H 4 NH) 2 ] ++ . Il processo si ripete molte volte.\nLe forme conduttive di PPy vengono preparate mediante ossidazione (\"p-doping\") del polimero:\nLa polimerizzazione e il p-doping possono anche essere effettuati elettrochimicamente. Il polimero conduttivo risultante viene staccato dall'anodo. I metodi di voltammetria ciclica e cronocoulometria possono essere utilizzati per la sintesi elettrochimica del polipirrolo.\nPropriet\u00e0.\nLe pellicole di PPy sono gialle ma si scuriscono all'aria a causa dell'ossidazione. I film p-doped sono blu o neri a seconda del grado di polimerizzazione e dello spessore del film. PPy \u00e8 descritto come \"quasi unidimensionale\" anzi che unidimensionale poich\u00e9 vi \u00e8 un certo crosslinking e chain hopping. Le pellicole doped e non doped sono insolubili ma rigonfiabili. Il doping rende i materiali fragili. Sono stabili all'aria fino a 150\u00a0\u00b0C, superata questa temperatura il dopante inizia ad evolversi (ad esempio, come HCl).\nPPy \u00e8 un isolante, ma i suoi derivati ossidati sono buoni conduttori elettrici. La conduttivit\u00e0 del materiale dipende dalle condizioni e dai reagenti utilizzati nell'ossidazione. Le conducibilit\u00e0 variano da 2 a 100 S / cm. Conduttivit\u00e0 pi\u00f9 elevate sono associate ad anioni pi\u00f9 grandi, come il tosilato . Il doping del polimero richiede che il materiale si gonfi per accogliere gli anioni di compensazione della carica.\nI cambiamenti fisici associati a questa carica e scarica sono stati proposti come forma di muscolo artificiale. La superficie delle pellicole di polipirrolo possiede propriet\u00e0 frattali e la diffusione ionica attraverso di esse mostra un modello di diffusione anomalo .\nApplicazioni.\nPPy e relativi polimeri conduttivi hanno due applicazioni principali: nei dispositivi elettronici e per i sensori chimici.\nTendenze della ricerca.\nPPy \u00e8 un potenziale veicolo per la somministrazione di farmaci . La matrice polimerica funge da contenitore per le proteine.\nIl polipirrolo \u00e8 stato studiato come supporto catalizzatore per celle a combustibile e per sensibilizzare elettrocatalizzatori catodici.\nInsieme ad altri polimeri coniugati quali polianilina, poli (etilendiossitiofene) ecc., Il polipirrolo \u00e8 stato studiato come materiale per \"muscoli artificiali\", una tecnologia che offre vantaggi rispetto ai tradizionali elementi di azionamento del movimento.\nIl polipirrolo \u00e8 stato utilizzato per rivestire la silice e la silice in fase inversa per produrre un materiale capace di scambio anionico e che mostra interazioni idrofobiche.\nIl polipirrolo \u00e8 stato utilizzato nella fabbricazione a microonde di nanotubi di carbonio a pareti multiple, un metodo rapido per far crescere i CNT.\nUna spugna in poliuretano resistente all'acqua rivestita con un sottile strato di polipirrolo assorbe 20 volte il suo peso in olio ed \u00e8 riutilizzabile.\nLa fibra di polipirrolo filata a umido pu\u00f2 essere preparata per polimerizzazione chimica pirrolo e DEHS come drogante."}
{"id": "768534", "revid": "486946", "url": "https://it.wikipedia.org/wiki?curid=768534", "title": "Centuriano", "text": ""}
{"id": "768537", "revid": "123781745", "url": "https://it.wikipedia.org/wiki?curid=768537", "title": "Commissione stragi", "text": "La Commissione parlamentare d'inchiesta sul terrorismo in Italia e sulle cause della mancata individuazione dei responsabili delle stragi, (nota comunemente come Commissione stragi), \u00e8 una commissione parlamentare d'inchiesta costituita per la prima volta nel 1988, durante la X legislatura della Repubblica Italiana.\nIstituita anche nelle successive tre legislature della Repubblica Italiana, fino al termine della XIII nel 2001. Ha indagato su alcuni degli episodi pi\u00f9 famosi della storia d'Italia, come la vicenda dell'organizzazione Gladio, il piano Solo il caso Moro e la strage di Ustica.\nStoria.\nDopo un antefatto monocamerale nella IX legislatura alla Camera dei deputati, la bicamerale venne istituita dalla legge 17 maggio 1988, n. 172, venendo prorogata con vari interventi legislativi rimanendo attiva per 13 anni fino al 2001, poich\u00e9 la durata iniziale era prevista in 18 mesi, ma presto la mole e la qualit\u00e0 dei compiti resero evidente che tale termine era inadeguato, fu di conseguenza prorogato.\nLa sua costituzione fu ritenuta necessaria per dare allo Stato un organo pubblico di grande autorevolezza che potesse indagare a fondo sui molti misteri che caratterizzavano la storia italiana del dopoguerra. Inoltre rappresent\u00f2 lo sviluppo delle indagini condotte dalla Commissione d'inchiesta sulla strage di via Fani, sul sequestro ed assassinio di Aldo Moro e sul terrorismo in Italia (Commissione Moro) che aveva svolto le sue attivit\u00e0 durante l'VIII legislatura della Repubblica Italiana.\nComposizione.\nEra composta da 20 deputati e 20 senatori, oltre al presidente, scelto di comune accordo tra il presidente della Camera e il presidente del Senato, tra i membri del Parlamento, al di fuori dei componenti predetti.\nLa Commissione fu interessata dalle seguenti leggi:\nPresidenti:\nAttivit\u00e0.\nEssa, utilizzando i poteri assegnatile dal Parlamento, svolse un efficace e sostanzioso lavoro di indagine raccogliendo in un insieme organico molti elementi in precedenza trattati singolarmente da varie Autorit\u00e0 dello Stato. Senza sostituirsi ad altri organi dello Stato, preposti a compiti specifici, svolse un ruolo prevalente di visione generale complessiva del fenomeno del terrorismo in Italia e delle stragi.\nX legislatura.\nNella decima legislatura con la presidenza del Senatore Libero Gualtieri, la Commissione produsse tredici relazioni al parlamento che sono reperibili in formato PDF nel sito del Senato della Repubblica andando alla X Legislatura.\nXI legislatura.\nNella undicesima Legislatura, con la presidenza del Sen. Libero Gualtieri, la Commissione produsse una relazione al Parlamento reperibile nel sito del Senato della Repubblica alla XI Legislatura in formato PDF.\nXII legislatura.\nNella XII Legislatura, con la Presidenza del Senatore Giovanni Pellegrino, la Commissione produsse tre relazioni al Parlamento, reperibili nel sito del Senato in formato PDF.\nXIII legislatura.\nNella XIII Legislatura la Commissione, sotto la Presidenza del Sen. Giovanni Pellegrino ha prodotto otto relazioni al Parlamento. Nella seduta del 22 marzo 2001 \u00e8 stata adottata la decisione di pubblicare gli atti e i documenti prodotti e acquisiti.\nRisultati delle indagini.\nLa Commissione utilizzando il suo potere di coordinamento e collegamento generale pot\u00e9 entrare in possesso di una mole assai notevole di informazioni e di dati, in precedenza poco conosciuti o scollegati o sparpagliati in una serie di indagini frammentarie o specifiche.\nEssa convoc\u00f2 e interrog\u00f2 una lunga serie di persone che erano state a contatto con problemi scottanti della nostra democrazia.\nInoltre acquis\u00ec da altri organi dello Stato elementi da essi raccolti per motivi istituzionali.\nLa verbalizzazione delle audizioni e degli interrogatori formali svolti dalla Commissione \u00e8 a disposizione del pubblico, salvo piccole parti coperte dal segreto, evidenziate nei resoconti stenografici pubblicati.\nI dati raccolti - per la loro quantit\u00e0 e qualit\u00e0 - costituiscono una grande fonte di informazioni sugli anni del terrorismo.\nEssa per\u00f2, a differenza della Commissione Mitrokhin, non produsse alcun documento conclusivo.\nOrgani simili nel mondo.\nL'Italia non \u00e8 l'unica nazione al mondo ad avere avuto una commissione stragi del parlamento che non ha prodotto una relazione conclusiva. In Slovenia la Commissione di inchiesta sui massacri del dopoguerra, i processi legalmente discutibili e altre irregolarit\u00e0 (\"Preiskovalna komisija o raziskovanju povojnih mno\u017ei\u010dnih pobojev, pravno dvomljivih procesov in drugih tovrstnih nepravilnosti\"), la Commissione Pu\u010dnik, ha lavorato negli anni 1993-1996 producendo due relazioni incompatibili."}
{"id": "768538", "revid": "287204", "url": "https://it.wikipedia.org/wiki?curid=768538", "title": "Le due pipe di Maigret", "text": "Le due pipe di Maigret (titolo originale francese \"Maigret et l'homme du banc\", pubblicato in traduzione italiana anche col titolo Maigret e l'uomo della panchina) \u00e8 un romanzo di Georges Simenon con protagonista il commissario Maigret.\nIl romanzo \u00e8 stato scritto alla tenuta Shadow Rock Farm di Lakeville (Connecticut), negli Stati Uniti d'America, dall'11 al 19 settembre 1952, pubblicato per la prima volta in Francia nel gennaio dell'anno successivo presso l'editore Presses de la Cit\u00e9.\n\u00c8 il quarantunesimo romanzo dedicato al celebre commissario.\nTrama.\nL'omicidio di Louis Thouret \u00e8 un omicidio qualunque. Questo povero magazziniere, che una notte, inspiegabilmente, si trovava in un vicolo buio di \"boulevard Saint-Martin\", viene accoltellato alla schiena. Ma Maigret non \u00e8 convinto e scopre che in verit\u00e0, oltre alla monotona vita di famiglia, Thouret nasconde una doppia vita. Da tempo infatti non lavorava pi\u00f9 come magazziniere facendo il pendolare da Juvisy e all'insaputa della moglie Emilie, ma non faceva nulla eccetto sedere sulle panchine, spesso in compagnia dello stesso amico. Eppure, costantemente, riportava lo stipendio a casa. Come faceva? E chi \u00e8 la donna con cui \u00e8 stato visto pranzare e chiacchierare? E cosa ci faceva in quel vicolo? Tutte domande a cui Maigret tocca rispondere.\nMaigret scopre che sua figlia Monique aveva un fidanzato, Albert Jorisse, che ora \u00e8 scomparso e che lui stesso nella seconda vita segreta aveva una ragazza, Antoinette Mach\u00e8re, vedova di un poliziotto. L'amico delle panchine risulta essere Fred, un ex-clown con il quale, non riuscendo a trovare lavoro, facevano dei colpi qui e l\u00e0. Sua figlia aveva scoperto tutto, o almeno che aveva perso il lavoro e che non aveva detto niente a casa e, sentendosi tradita, aveva convinto il proprio ragazzo a ricattarlo, sperando di farsi un gruzzolo e fuggire insieme.\nTuttavia l'assassino non \u00e8 lui. Maigret scopre pi\u00f9 tardi, durante un'altra inchiesta, che a ucciderlo \u00e8 stato Marco, il ragazzo di Mariette Gibon, proprietaria della stanza che aveva affittato e che gli rubava sempre i soldi che lui lasciava in giro per la stanza con troppa leggerezza.\nEdizioni.\nIl romanzo pubblicato per la prima volta presso l'editore Presses de la Cit\u00e9 nel 1952.\nIn Italia \u00e8 apparso per la prima volta nel 1959, con il titolo \"Le due pipe di Maigret\", tradotto da Roberto Cantini e pubblicato da Mondadori nella collana \"Il girasole. Biblioteca economica Mondadori\" (n\u00b0 113). Sempre per lo stesso editore \u00e8 stato ripubblicato in altre collane o raccolte tra gli anni sessanta e novanta (dal 1991 nella traduzione di Marianna Basile). Nel 2002 il romanzo \u00e8 stato pubblicato presso Adelphi con il titolo \"Maigret e l'uomo della panchina\", tradotto da Laura Incerti Caselli, nella collana dedicata al commissario (parte de \"gli Adelphi\", al n\u00b0 255). \u00c8 stato poi inserito in \"Romanzi II\" (2010), presso lo stesso editore, nella collana \"La nave Argo\" (n\u00b0 12).\nFilm e televisione.\nAlmeno quattro sono gli adattamenti del romanzo per la televisione:"}
{"id": "768552", "revid": "1159029", "url": "https://it.wikipedia.org/wiki?curid=768552", "title": "Societ\u00e0 Sportiva Monopoli 1966", "text": "La Societ\u00e0 Sportiva Monopoli 1966 S.r.l., meglio nota come Monopoli, \u00e8 una societ\u00e0 calcistica italiana con sede nella citt\u00e0 di Monopoli (BA). Milita in Serie C, la terza divisione del campionato italiano.\nNata nel 1958 (sebbene la sua data di fondazione venga tradizionalmente postdatata al 1966), ha al suo attivo diverse partecipazioni alla Serie C. Alla fine della stagione 2009-2010 la dirigenza decide di non iscrivere la societ\u00e0 al campionato di Lega Pro Seconda Divisione, conservando l'anzianit\u00e0 di affiliazione con ripartenza dalla Terza Categoria.\nNel corso dell'estate 2010 alcuni imprenditori locali rilevano il titolo sportivo del Liberty Molfetta, con diritto di partecipazione al campionato di Eccellenza Puglia, costituendo l\"'A.S.D. Liberty Monopoli\" e facendole disputare le gare con le classiche divise biancoverdi.\nL'A.C. Monopoli ha conosciuto il suo momento sportivo migliore a cavallo tra gli anni ottanta e novanta, quando altern\u00f2 la militanza nei professionisti tra la Serie C1 e la Serie C2.\nStoria.\nGli albori e gli anni sessanta.\nLa societ\u00e0 sportiva \"Rinascente Calcio Monopoli\" nasce nel 1958 grazie al presidente Mario Tarantino. Si scelse di partire dalla Seconda Divisione, per evitare di incorrere nei vecchi debiti dell'Audace Monopoli, che fin\u00ec la sua storia per fallimento. La prima iscrizione al campionato cost\u00f2 90 000 lire e ne viene conservata ancora la ricevuta.\nNel 1966 il club viene rifondato come Associazione Calcio Monopoli, dove trovano posto Giovanni Vacca e Alfredo Palmieri, i fratelli Giliberti, Giovanni Schena, Giacomo e Giovanni Barnaba, Mundo La Penna, Franco Alba, Gino Biasi, Paolo Mitrotti e Giancarlo Vacca. Per allestire la squadra si chiese aiuto a Michele Sinesi, allora allenatore dalla Liberty di Bari. Il primo tesserato fu Enzo Sibilla, a cui segu\u00ec il primo acquisto: Lino Brunetti, ex giocatore di Serie A, diverr\u00e0 poi presidente negli anni in cui il Monopoli, sotto la denominazione di Atletico Monopoli, garegger\u00e0 nei campionati regionali di Promozione e Prima Categoria. Attorno a lui nacque cos\u00ec la squadra: Natale Piepoli, Donato Rizzi, Paolino Greco, Roberto Moro, Paolo Leoci, Giacomo Meo, Enzo Gimmi, Sassanelli, Iannone, Consiglio, Polieri, Cavallaro, Cavallo, Zezza e Ricco.\nLa prima partita con la nuova denominazione si disput\u00f2 sul campo del Noicattaro il 27 novembre del 1966, caratterizzata da una vittoria per 4-2, con le reti di Polieri, Cavallo, Iannone e Consiglio. Il campionato si concluse con la vittoria dei biancoverdi, che chiusero la stagione con 29 punti sui potenziali 32. Per il campionato di Seconda Categoria la squadra si classific\u00f2 a pari merito con il Castellaneta. Fu quindi necessario uno spareggio, da giocarsi sul neutro di Brindisi. I tempi regolamentari finirono con il risultato di 0-0, cos\u00ec come i tempi supplementari. Non potendo, ancora, ricorrere ai calci di rigore, venne utilizzata una monetina, che decret\u00f2 la sconfitta. L'anno seguente l'A.C. Monopoli vinse il campionato senza subire sconfitte e cos\u00ec sal\u00ec nel campionato di Promozione.\nAnche in questo campionato termin\u00f2 con una parit\u00e0 di punti in prima posizione, tanto da rendere necessario lo spareggio con il Putignano. L'ennesima gara secca, stavolta si svolse sul neutro di Giovinazzo, ma anche in quel caso fu necessario ricorrere alla monetina. Questa volta il capitano ebbe ragione e fu promozione in Serie D.\nGli anni settanta.\nIl seguente campionato si concluse con un dodicesimo posto, cos\u00ec come il campionato ancora successivo. Nel terzo campionato la stagione fin\u00ec con un settimo posto. Si arriv\u00f2 poi sesti nel campionato seguente.\nL'anno successivo si verific\u00f2 un cambio di gestione e l'imprenditore Adriano Rivoli, titolare dell'omonimo gruppo industriale, fu nominato presidente. Il nuovo allenatore fu Michele Cappella, gli acquisti pi\u00f9 importanti Schipa, Capuano, D'Innocenzo, Abruzzese e Lorusso. Il Monopoli ottenne il terzo posto e l'accesso alla disputa della successiva Coppa Italia. Dato l'inizio del seguente campionato, per la prima volta nella storia dell'A.C. Monopoli fu esonerato l'allenatore Cappella. Venne cos\u00ec assunto Gianni Bonanno che, specie in casa, riusc\u00ec ad invertire la rotta, terminando la stagione in quarta posizione e conquistando per la seconda volta consecutiva l'accesso alla Coppa Italia.\nBonanno si trasfer\u00ec poi alla volta di Nard\u00f2 e fu sostituito da Michelotti, che in seguito esonerato fece posto al duo Righetti-Minervini. Nel gennaio 1977, al posto di Rivoli, subentra come presidente Petrosillo. Si conclude all'ottavo posto.\nNell'estate del '77 la Lega Semiprofessionisti annuncia la riforma della Serie C, e il Monopoli attrezza una squadra per puntare al salto di categoria. Fu scelto come allenatore Felice Tinelli ed acquistati Faccin, Patat, De Palo, Giovanni Zaccaro, Colangelo, Velluti, Vaccaro e Cataldi. Ma, in seguito ad un andamento altalenante, Tinelli venne sostituito con Giliberti. Nella partita interna contro il Gallipoli, il leccese Orlando fece notare all'arbitro di essere stato colpito con un bastone e cos\u00ec la partita venne tramutata dalla Commissione Disciplinare nel risultato di 0-2 in favore del Gallipoli. Poi la C.A.F., si pronunci\u00f2 per la ripetizione della partita. Nel frattempo, per l'aggressione ad un arbitro, l'Andria venne radiata dal campionato, permettendo al Monopoli di poter agganciare uno dei 4 posti disponibili per la Serie C2. Tutto si gioc\u00f2 nelle ultime 3 partite, contro la Rosetana, il Gallipoli (ripetizione della gara) e il Manfredonia. Tutte e tre le partite vennero vinte e si fin\u00ec al quarto posto in classifica ma a pari merito con il Francavilla. Fu quindi necessario un altro spareggio, nella citt\u00e0 di Campobasso. Sia i tempi regolamentari che quelli supplementari finirono sul risultato di 0-0. Fu quindi necessario ricorrere, ancora una volta, alla monetina e il capitano monopolitano Dino Lenoci scelse con ragione testa: L'A.C. Monopoli fu cos\u00ec promossa in Serie C2. Molto fitto il calcio-mercato del campionato 1978-79, ma il campionato successivo non fu dei migliori anche per via delle dimissioni dell'allenatore Giliberti, del suo successivo reintegro, e del ritorno in rosa di Pica. Infatti grazie ad un suo gol il Monopoli fu matematicamente salvo.\nNel campionato seguente il Monopoli venne dirottato nel girone delle squadre campane e siciliane. Girone d'andata mediocre, mentre quello di ritorno permise di giungere a una sorta di spareggio-salvezza contro l'Alcamo su campo neutro di Bisceglie per effetto di cui i biancoverdi - grazie a una rete del bomber carovignese Prima - evitarono la retrocessione.\nGli anni ottanta.\nL'anno successivo vi fu un ulteriore cambio di propriet\u00e0 con il presidente Alfredo Palmieri, erede della nobile famiglia monopolitana dei Palmieri. Come allenatore fu scelto Angelo Mamm\u00ec, che raggiunse la squadra gi\u00e0 in ritiro a Melfi. Ma, dopo un campionato leggendario, il Monopoli, sul neutro di Brindisi contro il Casarano gioc\u00f2 l'ennesimo spareggio mancando la promozione in Serie C1. Per effetto di una rete di Cau, fu proprio il Casarano a vincere ed approdare in C1. In seguito si registrarono le partenze di Mamm\u00ec verso Torre del Greco e di Dino Lenoci verso Messina.\nNel campionato seguente la squadra venne affidata a Lombardi, il quale, dopo poche giornate fu sostituito da Cappella, prelevato dalle giovanili, che dapprima condusse il Monopoli fino alla zona promozione, ma successivamente riusc\u00ec a salvarsi solo all'ultima giornata grazie al pareggio a Capo d'Orlando. Ancora un cambio a livello societario, la squadra venne acquistata da Lavermicocca e Laruccia.\nNel 1983, il presidente divenne a tutti gli effetti Laruccia che port\u00f2 il Monopoli in C1 grazie alla storica promozione, che per\u00f2 dovette lasciare la guida della societ\u00e0 per problemi famigliari. Venne richiamato Angelo Mamm\u00ec successivamente sostituito ancora una volta da Michele Cappella. Il campionato si concluse al quarto posto e la Serie C1 mancata d'un soffio; la promozione nella \"Terza serie\" fu rimandata al successivo campionato (1983/84), con l'arrivo di Mario Russo alla guida della squadra. Il Monopoli partecip\u00f2 a otto campionati di Serie C1 consecutivi, con piazzamenti che permisero la qualificazione alla Coppa Italia di Serie A e B, con i tecnici: \nMario Russo, Gianni Balugani e Franco Vannini e sempre il direttore sportivo Giovanni Manzari.\nGli anni novanta.\nDal 1988 al 1992, si alternarono altri tecnici alla guida del Monopoli ossia: Aldo Sensibile, Nicola Chiricallo, Giuseppe Papadopulo, Giorgio Campagna, e brevi apparizioni del compianto Giorgio Sereni (nell'autunno 1988), e Franco Liguori (1991-1992).\nGli anni successivi furono caratterizzati da due discrete partecipazioni al campionato di Serie C2, nell'era del presidente Pasquale Bellomo, l'era della mancata iscrizione avvenuta nell'estate del 1994. Si chiudevano cos\u00ec 68 anni di storia di calcio cittadino, quel Monopoli che era partito dalle serie inferiori, che era riuscito a conquistare la C1 e pi\u00f9 volte a sfiorare la Serie B.\nSi dovranno attendere altri dodici anni prima di rivedere il calcio professionistico.\nNel 1996 venne fondata (dalla Linos Monopoli) un'associazione calcistica che assunse il nome di Atletico Monopoli, acquisendo il titolo dell'U.S. Pezze di Pezze di Greco, frazione della vicina Fasano.\nPartecip\u00f2 al campionato di Promozione Puglia nelle stagioni 1996-1997, 1997-1998 e 1998-1999, quest'ultima vede l'Atletico retrocedere e non iscriversi al campionato successivo di Prima Categoria, dopo uno spareggio disputato ad Ostuni.\nGli anni duemila.\nI fratelli Ladisa hanno trasferito il titolo sportivo della Virtus Locorotondo. Prima nelle serie dilettantistiche, inizialmente col proposito di chiamarla Audace Calcio Monopoli, poi come Associazione Calcio Monopoli S.r.l, che, di li a poco venne promossa in serie C2. Nell'estate 2010 la squadra non viene iscritta al campionato di Lega Pro 2\u00aa Divisione.\nNell'estate del 2003 viene presentata la nuova dirigenza che iscrive la squadra al campionato di Eccellenza Puglia 2003-2004. I fratelli Ladisa, imprenditori di Bari, e proprietari della Virtus Locorotondo, trasferiscono il titolo sportivo dalla cittadina della Valle d'Itria alla citt\u00e0 adriatica. Il campionato si apre col derby di \"Egnathia\" tra Fasano e Monopoli. A fine stagione l'A.C. Monopoli chiude il campionato al quinto posto.\nL'anno successivo l'A.C. Monopoli si aggiudic\u00f2 il campionato totalizzando 102 punti, seguita dal Brindisi con 98.\nDal campionato 2006-2007 l'A.C. Monopoli milita nuovamente nel campionato professionistico di C2. Nel campionato precedente 2005-2006 aveva raggiunto il secondo posto in classifica dietro la Paganese, ma vincendo i play-off della Serie D, ottenne la promozione tra i professionisti battendo nell'ordine il 2-1 e il Sibilla Cuma 1-0 che militavano nello stesso girone dei bianco-verdi, quindi vinsero il triangolare nr.2 contro Vibonese (2-2) e Sambonifacese (2-0). Promossi in semifinale batterono prima l'Orbassano (1-0 e 4-1), quindi sconfissero nella finale di Lanciano il Celano 5-2.\nDopo la mostrata volont\u00e0 da parte della famiglia Ladisa di non ricoprire pi\u00f9 alcun ruolo all'interno dell'organigramma societario, la squadra ha rischiato di non potersi iscrivere al campionato di Seconda Divisione (Serie C2) nella stagione 2008-2009. Tuttavia, dopo l'interessamento del Comune di Monopoli la societ\u00e0, che rimarr\u00e0 di propriet\u00e0 dei Ladisa, prender\u00e0 parte al successivo campionato di Seconda Divisione. Ci\u00f2 non si ripete nel 2010 quando i Ladisa, prima rassicurano i tifosi riguardo all'iscrizione al campionato seguente, poi, l'ultimo giorno disponibile per l'iscrizione, comunicano alla citt\u00e0 di non iscrivere la squadra al campionato. Il 21 luglio la FIGC comunica lo svincolo d\u2019autorit\u00e0 dei calciatori tesserati in seguito alla mancata presentazione della domanda di iscrizione al campionato.\nLa dirigenza iscrive la squadra al Campionato di Terza Categoria e disputa le partite casalinghe ai Campi Alternativi, nel Quartiere S. Francesco da Paola di Monopoli.\nGli anni duemiladieci.\nDal 2010 a rappresentare la citt\u00e0 in ambito calcistico \u00e8 l'A.S. Liberty, che milita in Eccellenza Puglia, titolo acquisito in prestito dall'A.S.D. Liberty di Bari (nella precedente stagione disputava gli incontri sul campo di Molfetta), del quale divenne presidente onorario Vito Laruccia, gi\u00e0 presidente del Monopoli negli anni ottanta. Nel primo campionato della sua storia il Liberty Monopoli si piazza al sesto posto, non riuscendo a qualificarsi per i play-off. Nella stagione ha conquistato la Coppa Italia Puglia.\nSul fronte Coppa Italia, la squadra dopo essere approdata in semifinale, viene battuta in casa dal Marino per 3-0. Il ritorno in campo laziale vedr\u00e0 i monopolitani imporsi per 3-1, risultato che segna l'eliminazione dal torneo.\nLa stagione successiva vince il campionato di Eccellenza Puglia 2011-2012 accedendo cos\u00ec in serie D. Con l'approdo nella massima competizione dilettantistica regionale che disputer\u00e0 nella stagione 2012-2013 la societ\u00e0 cambia la denominazione in Societ\u00e0 Sportiva Monospolis, in onore dell'antico nome greco della citt\u00e0 pugliese.\nNel mese di agosto 2014 il sodalizio assume la denominazione di S.S. Monopoli 1966. Nell'annata 2014-2015 la squadra pugliese si aggiudica la Coppa Italia Serie D battendo per 2-1 la Correggese. Il 10 giugno successivo, battendo per 2-0 il nella semifinale dei play-off di Serie D, ottiene la qualificazione alla finale contro il Sestri Levante. Nella gara giocata a Foligno, saranno i liguri ad avere la meglio, vincendo per 1-0.\nIl 31 agosto, con lo scandalo del calcioscommesse che investe il calcio italiano nella stagione 2014-2015, con le conseguenti retrocessioni di alcune societ\u00e0 in Serie D, il Monopoli \u00e8 riammesso in Lega Pro, tornando cos\u00ec nel professionismo a distanza di un lustro.\nNel 2015-2016 il Monopoli si piazza quattordicesimo e ottiene la salvezza prevalendo nel play-out contro l' (vittoria per 3-0 in trasferta e sconfitta per 1-2 in casa), mentre nel 2016-2017 si piazza quindicesimo. Nel 2017-2018 la squadra biancoverde, che nella prima parte della stagione guida la graduatoria, conclude sesta, ottenendo l'accesso alla prima fase dei play-off per la promozione in Serie B; sar\u00e0 sconfitta in casa (0-1) dai corregionali della ed eliminata. Nel 2018-2019 la squadra di Scienza ottiene l'ottavo posto nel gruppo C della Serie C, accedendo ai play-off, dove esce al primo turno pareggiando sul campo della (1-1). La stagione 2019-2020, quella del primo derby in gare ufficiali contro il , viene conclusa al terzo posto e con l'eliminazione agli ottavi di finale dei play-off contro la .\nColori e simboli.\nLa divisa classica del Monopoli \u00e8 bianco-verde, mentre il simbolo del club \u00e8 il gabbiano. Per il cinquantesimo anno di vita del club, la maglia casalinga riporta un numero \"50\" verde chiaro in basso a destra, e su tutte e tre le divise (casalinga, da trasferta e terza uniforme) compare sul logo del club il numero 50.\nStrutture.\nCentro di allenamento.\nIl Monopoli svolge le proprie sedute di allenamento presso lo Stadio Vito Simone Veneziani, sede degli incontri casalinghi di campionato. I pugliesi si allenano anche presso le strutture del centro sportivo \"Tommaso Carrieri\", il cui utilizzo \u00e8 stato concesso dal comune nel dicembre 2015 per sopperire all'impossibilit\u00e0 di utilizzo del campo in terra battuta attiguo allo stadio Veneziani. La societ\u00e0 biancoverde, considerata la carenza di strutture sportive in citt\u00e0, talvolta svolge i propri allenamenti presso centri sportivi ubicati nei comuni limitrofi.\nSociet\u00e0.\nLa societ\u00e0 ha sede in Via Palmiro Togliatti n\u00ba23 c/o Stadio Vito Simone Veneziani a Monopoli.\nSettore giovanile.\nIl settore giovanili del monopoli \u00e8 formato dalle formazioni: Juniores, Allievi, Giovanissimi, Esordienti, Pulcini e primi calci.\nTifoseria.\nStoria.\nGli ultras del Monopoli, nelle gare casalinghe, sostengono la squadra dalla Curva Nord dello stadio Vito Simone Veneziani. Il movimento ultras nasce negli anni settanta con i fedelissimi club \"la forbice\" primo a nascere tra i vari gruppi, fra i primi ad usare il termine ultras nel sud Italia nel 1973. Successivamente diventeranno ultras Squalos, ma il movimento si affermer\u00e0 a partire dall'anno successivo, quando in curva verr\u00e0 esposto per la prima volta lo striscione degli Army Korps, nel 1980, affiancato da quello dei Bad Boys nella seconda parte della stagione calcistica 1986-87, degli Ultras Monopoli nel 1993 e dai Cani Sciolti Monopoli nel 2011.\nNel settore \"Gradinata Est\" prendono posto i Bad Boys e i CSM mentre nella \"Curva Nord\" stanno gli Ultras 1993 e gli Army Korps.\nGemellaggi e rivalit\u00e0.\nLe rivalit\u00e0 storiche, datate anni '80, sono con il Brindisi con i quali si affrontano nel \"derby dei record\", chiamato cos\u00ec per la stagione di Eccellenza Puglia 2004-2005 dove Monopoli e Brindisi terminarono rispettivamente con 102 e 98 punti in classifica, il quale fu un record di punti a livello mondiale e anche perch\u00e9 la partita Monopoli-Brindisi di quell'anno \u00e8 tutt'ora la partita con pi\u00f9 spettatori (12.000) mai giocata in Eccellenza in Italia. Con Fidelis Andria e con i loro gemellati del Barletta, anch'esse nate negli anni '80.\nAltre rivalit\u00e0 importanti per gli ultras del gabbiano sono con Taranto, Casarano, Martina Franca, Cosenza, Cavese, Nocerina, Juve Stabia, Benevento. \nI gemellaggi della tifoseria monopolitana sono con Salernitana e Chieti. Altre amicizie sono con Melfi e Norimberga. Invece un rapporto di rispetto reciproco lo si ha tra la Curva Nord di Catania e i gruppi della Gradinata Est di Monopoli.\nOrganico.\nRosa 2021-2022.\nDi seguito \u00e8 riportata la rosa della Monopoli.\n=Capitano (calcio)\nStaff tecnico.\nDi seguito lo staff tecnico tratto dal sito internet ufficiale della societ\u00e0."}
{"id": "768555", "revid": "767487", "url": "https://it.wikipedia.org/wiki?curid=768555", "title": "Labyrinthodontia", "text": "Labirintodonte (in greco \"denti a labirinto\") \u00e8 un termine in disuso usato per descrivere qualsiasi membro di una sottoclasse estinta di anfibi che domin\u00f2 il pianeta fra i 350 ed i 210 milioni di anni fa.\nAnatomia.\nIl nome della sottoclasse indica il percorso tortuoso della dentina e dello smalto nei denti di questi animali, che spesso sono l'unica cosa a fossilizzarsi ed a rimanere dell'intero corpo. Altre caratteristiche distintive del gruppo erano il cranio massiccio e le vertebre complesse, sulle quali si basava la vecchia classificazione del gruppo.\nQuesti animali potevano raggiungere i 4 m di lunghezza. Avevano grandi teste e corte zampe. La loro bocca era guarnita con file di piccoli denti conici ed aguzzi, che pavimentavano anche la parte superiore della bocca. Il loro stile di vita era probabilmente abbastanza simile a quello dei pesci o degli anfibi acquatici.\nLe caratteristiche vertebre dei labirintodonti erano formate da 4 parti: un intercentro, due pleurocentri ed un arco neurale. In base ai vari componenti, si distinguevano i vari gruppi differenti di labirintodonti. Essi erano inoltre dotati di linea laterale, che permetteva loro di percepire le variazioni di fluttuazione dell'acqua.\nMolte specie (verosimilmente quelle che vivevano nelle zone acquitrinose con acqua povera d'ossigeno) svilupparono delle specie di polmoni primitivi e potevano respirare l'aria atmosferica, che veniva convogliata ai polmoni tramite le contrazioni di uno speciale sacco gulare: altre specie, invece, preferirono restare nell'ambiente acquatico, sviluppando grandi branchie esterne.\nLa maggior parte dei labirintodonti erano predatori acquatici, ma alcuni scelsero una vita anfibia: tuttavia, le loro corte zampe lasciano intuire che essi si muovevano molto lentamente sulla terraferma.\nEvoluzione.\nI Labirintodonti evolsero da un gruppo di pesci ossei, i Crossopterygii, ed in particolare dai ripidisti. Al giorno d'oggi, di queste famiglie rimangono solamente il celacanto e tre specie di dipnoo.\nIl gruppo pi\u00f9 diversificato dei labirintodonti erano i batracomorfi. Anche se questi animali erano pi\u00f9 simili a dei coccodrilli, sono i progenitori pi\u00f9 probabili degli anuri. I batracomorfi apparvero nel tardo Devoniano, ma il loro areale si espanse enormemente nel Permiano (\"Platyoposaurus\", \"Melosaurus\") e nel Triassico (\"Thoosuchus\", \"Benthosuchus\", \"Eryosuchus\"); alcune specie di batracomorfi sopravvissero fino alla fine del Cretaceo, estinguendosi assieme ai dinosauri.\nTassonomia.\nAttualmente, la sottoclasse dei labirintodonti \u00e8 considerata decaduta poich\u00e9 i suoi membri sono stati tutti classificati in gruppi diversi a seguito a nuove analisi.\nLa classificazione standard di questi animali comprendeva tre ordini:\nAlcune forme primitive, apparse nel Carbonifero inferiore e un tempo incluse nei labirintodonti, non sembrano appartenere a nessuno di questi tre gruppi. Tra queste forme enigmatiche, da ricordare \"Crassigyrinus\", i loxommatidi (Loxommatidae, come \"Megalocephalus\") e i colosteidi (Colosteidae, come \"Greererpeton\")."}
{"id": "768559", "revid": "125637637", "url": "https://it.wikipedia.org/wiki?curid=768559", "title": "Jo\u00ebl Quiniou", "text": "Biografia.\n\u00c8 uno dei 19 fischietti ad aver preso parte a ben tre edizioni del Campionato mondiale di calcio: al Campionato mondiale di calcio 1986 fu selezionato per dirigere -; nel 1990 diresse -, l'ottavo di finale -, e la finale per il terzo posto a Bari -; al Campionato mondiale di calcio 1994 gli toccarono, durante la fase a gruppi, -, -, l'ottavo di finale - e la semifinale -, .\nHa detenuto il record di gare arbitrate ai mondiali (8), in coabitazione con l'uruguayano Jorge Larrionda e il messicano Benito Archundia, prima di essere superato, nel luglio 2014, dall'uzbeko Ravshan Irmatov (9). Fu designato per le Olimpiadi di Los Angeles 1984 (gara tra USA e Costa Rica 3-0) e dei mondiali under 20 in URSS nel 1985. A livello di competizioni per clubs, nel 1989 arbitr\u00f2 la finale di andata di Supercoppa europea tra Barcellona e Milan, nel 1991 la finale di Coppa UEFA tra Inter e Roma, e nel 1993 la finale di Coppa Intercontinentale tra San Paolo e Milan. Nel novembre 1994 diresse la sua ultima gara a livello internazionale in occasione della sfida tra e , valida per le qualificazioni europee. Per ben tre volte (nel 1991, nel 1993 e nel 1994) si \u00e8 piazzato al secondo posto nella tradizionale classifica stilata dalla IFFHS, relativa al migliore arbitro dell'anno. Vanta anche la direzione in una semifinale di Coppa delle Coppe (nel 1991) ed in una semifinale di Coppa UEFA (nel 1987). Nel 1995 la FIFA gli conferisce il prestigioso FIFA Special Award. Successivamente collabora con Canal+ e L'\u00c9quipe in veste di commentatore."}
{"id": "768562", "revid": "2128848", "url": "https://it.wikipedia.org/wiki?curid=768562", "title": "Hotspot (telematica)", "text": "Hotspot, nelle telecomunicazioni e nell'informatica, indica un luogo in cui \u00e8 presente una connessione a Internet aperta al pubblico grazie alla presenza dell'omonima infrastruttura di ricetrasmissione.\nMolto spesso \u00e8 associato alla tecnologia Wi-Fi, che indica una connessione eseguita senza l'ausilio dei cavi. Di fatto si tratta di un access point wireless, cablato con il resto della rete.\nStoria.\nIl primo hotspot Wi-Fi della storia fu proposto da Henrik Sj\u00f6din alla conferenza del NetWorld+Interop presso il Moscone Center di San Francisco nell'agosto del 1993. Sj\u00f6din non utilizz\u00f2 il termine hotspot ma fece riferimento a LAN wireless aperte al pubblico.\nMobileStar Network, fondato da Mark Goode e Greg Jackson nel 1998, \u00e8 il primo provider internet wireless di successo. I primi grandi nomi a usufruire del servizio e a diffondere la tecnologia sono la catena degli Hotel Hilton, i club American Airlines e i coffee shop Starbucks. La compagnia viene venduta a Deutsche Telekom nel 2001, che cambi\u00f2 il nome in \"T-Mobile Hotspot\". Era la prima volta che il termine \"hotspot\" veniva utilizzato per riferirsi a luogo nel quale \u00e8 disponibile una LAN wireless aperta al pubblico.\nWBA Industry riporta che gli hotspot Wi-Fi installati nel mondo nel 2012 erano 5,2 milioni e ne prevede 10,5 nel 2018.\nLuoghi di interesse.\nUn \"hotspot Wi-Fi\" pu\u00f2 essere realizzato in qualsiasi punto di aggregazione sociale e culturale:\ne in moltissimi altri luoghi aperti al pubblico.\nSempre pi\u00f9 amministrazioni avviano piani di accesso pubblico spesso gratuito, principalmente attraverso il progetto di una rete municipale Wi-Fi, che al tempo stesso pu\u00f2 essere utilizzata per fornire informazioni a cittadini e turisti.\nNormativa nel mondo.\nFrancia.\nAi gestori di reti Wi-Fi pubbliche chiede di tenere per 12 mesi il registro delle connessioni e di fare il possibile per consentire di risalire all'identit\u00e0 degli utenti. Impone anche di impedire, sulle reti Wi-Fi, la violazione del copyright, ma \u00e8 una normativa cos\u00ec complicata da essere in effetti inapplicata.\nItalia.\nLa legge 9 agosto 2013, n. 98 ha liberalizzato e superato definitivamente la disciplina originaria del decreto legge 27 luglio 2005, n. 144\u00a0convertito in\u00a0legge 31 luglio 2005, n. 155, secondo la norma del 2013 tutte le attivit\u00e0 commerciali, che non abbiano come principale oggetto di business la vendita al pubblico di connettivit\u00e0 a Internet, non sono pi\u00f9 obbligate a richiedere autorizzazioni alla questura competente\nPer il gestore dell'attivit\u00e0 non \u00e8 pi\u00f9 obbligatoria l'identificazione dei soggetti ai quali si fornisce la connettivit\u00e0 e la legge non impone esplicitamente di dotarsi di un sistema di registrazione e autenticazione degli utenti (ovviamente osservando la normativa privacy), in modo tale da poter scaricare sugli utenti connessi le responsabilit\u00e0 di eventuali attivit\u00e0 illecite (reati: truffe o scambio di materiale pedo pornografico), esonerando il gestore dell'attivit\u00e0.\nRegno Unito.\nIl \"Digital Economy Act\" del 2010 prevede che in caso di violazione di copyright i trasgressori vengano identificati. In conseguenza chi non protegga la propria connessione con una password sulla propria rete Wi-Fi pu\u00f2 essere multato nel caso in cui altri utenti la utilizzino per scaricare file pirata. La normativa anti terrorismo impone inoltre di conservare per dodici mesi il registro del traffico (chi ha usato la rete, quando, da quale dispositivo)."}
{"id": "768563", "revid": "77358", "url": "https://it.wikipedia.org/wiki?curid=768563", "title": "Batracomorfi", "text": ""}
{"id": "768564", "revid": "6343283", "url": "https://it.wikipedia.org/wiki?curid=768564", "title": "Castelletto Sopra Ticino", "text": ""}
{"id": "768565", "revid": "599013", "url": "https://it.wikipedia.org/wiki?curid=768565", "title": "Yag", "text": ""}
{"id": "768566", "revid": "1590006", "url": "https://it.wikipedia.org/wiki?curid=768566", "title": "Metodo di Quine-McCluskey", "text": "Il metodo di Quine-McCluskey (o metodo degli implicanti primi) \u00e8 un algoritmo sviluppato da Willard Van Orman Quine ed Edward McCluskey che viene utilizzato nelle reti combinatorie a due livelli di logica per la minimizzazione di una funzione booleana di \"n\" variabili. Il metodo \u00e8 funzionalmente identico alla mappa di Karnaugh, ma la sua forma tabellare lo rende pi\u00f9 efficiente per essere realizzato al computer; inoltre fornisce anche un modo deterministico per testare la minimizzazione di una funzione booleana.\nIl metodo consiste in due passi:\nComplessit\u00e0.\nSebbene sia pi\u00f9 pratico rispetto alle mappe di Karnaugh per funzioni con pi\u00f9 di 4 variabili, il metodo di Quine-McCluskey ha comunque un intervallo limitato di utilizzo, poich\u00e9 il problema che l'algoritmo risolve (la soddisfacibilit\u00e0 booleana) \u00e8 NP-difficile: il suo runtime cresce esponenzialmente all'aumentare del numero degli ingressi. Si pu\u00f2 dimostrare che per una funzione di \"n\" variabili il limite superiore sul numero di implicanti primi \u00e8 3\"n\"/\"n\". Se \"n\" = 32 ci possono essere pi\u00f9 di 6.5 * 1015 implicanti primi. Pertanto, le funzioni con un grande numero di variabili booleane devono essere minimizzate con metodi euristici, come ad esempio il minimizzatore logico Espresso (Espresso heuristic logic minimizer).\nMetodo.\nIl metodo consiste in due fasi principali: la ricerca degli implicanti primi e la successiva ricerca della copertura ottimale. Consideriamo la minimizzazione in forma di somma di prodotti (detta anche SOP, dall'acronimo inglese \"sum of products\"), ma il tutto \u00e8 facilmente estendibile alla forma di prodotto di somme (o POS, \"product of sums\").\nNella prima fase si applica sistematicamente la semplificazione del tipo:\ncio\u00e8 la propriet\u00e0 distributiva del prodotto rispetto alla somma, dove P indica un qualsiasi termine prodotto (mintermine). Ovviamente il metodo \u00e8 estendibile anche a funzioni non completamente specificate e anche a circuiti multiuscita. La prima fase consiste dei passi:\nAl punto della costruzione della tabella \u00e8 facile vedere che non dobbiamo necessariamente confrontare tutti i termini tra loro, ma effettivamente solo quei termini adiacenti che differiscono per un solo bit 1. Quindi raggruppiamo nella tabella i termini che hanno un numero uguale di 1 nel mintermine.\nEsempio.\nSia data la seguente funzione:\nPasso 2: confronto.\nVediamo dalla tabella che il mintermine 1 va confrontato solo con il mintermine 9, che ha due 1 nel suo prodotto e non con gli altri che differiscono di due bit. Confrontando il mintermine 1 con quello 9 vediamo che differiscono solo per il primo bit: la prima riga della successiva tabella deve quindi essere -001 semplificando per l'appunto il primo bit. Il confronto di 1 con 12 non \u00e8 compatibile perch\u00e9 i due mintermini non differiscono per un solo bit. Viceversa 9 si confronta con 11 e 13 ma non con 14, e 12 si confronta con 13 e 14 ma non con 11. Infine 11, 13, 14 si confrontano con 15. Il risultato finale \u00e8 tabellato nella successiva tabella.\nPasso 2: ancora riduzione.\nOvviamente dobbiamo nuovamente ridurre finch\u00e9 \u00e8 possibile. In questo caso possiamo solo confrontare 9,11 con 13,15 che differiscono per il secondo bit e 12,13 con 14,15 che differiscono solo per il terzo bit:\nPasso 3: selezione implicanti primi.\nA questo punto non sono possibili altre riduzioni. Gli implicanti primi sono:\nCopertura.\nLa seconda fase riguarda la scelta ottimale degli implicanti. Per fare questo costruiamo una tabella detta \ntabella di copertura che consiste in una matrice in cui gli indici di riga rappresentano gli implicanti primi identificati, mentre gli indici di colonna rappresentano tutti i mintermini formula_6 della funzione. Gli elementi della tabella di copertura sono caselle segnate con 1 se l'implicante formula_6 copre il mintermine j-esimo, altrimenti sono 0. In alternativa si usa semplicemente una \"x\" per identificare solo gli uno in tabella.\n 1 9 11 12 13 14 15\n P0 | x x |\n P1 | x x x x |\n P2 | x x x x |\nEsempio.\nformula_8\n A B C D f \n m0 0 0 0 0 0\n m1 0 0 0 1 0\n m2 0 0 1 0 0\n m3 0 0 1 1 0\n m4 0 1 0 0 1\n m5 0 1 0 1 0\n m6 0 1 1 0 0 \n m7 0 1 1 1 0\n m8 1 0 0 0 1\n m9 1 0 0 1 -\n m10 1 0 1 0 1\n m11 1 0 1 1 1 \n m12 1 1 0 0 1\n m13 1 1 0 1 0\n m14 1 1 1 0 -\n m15 1 1 1 1 1\nDalla tabella si pu\u00f2 ricavare la forma canonica della funzione sotto forma di somma di prodotti (disgiuntiva) semplicemente sommando i mintermini con uscita \"1\" (ma tralasciando quelli con uscita \"don't care\" \"-\"):\nLa funzione, ovviamente, non \u00e8 in forma minima. Quindi, per minimizzarla, si riportano su una tabella tutti i mintermini con uscita \"1\" (comprendendo anche quelli con il \"don't care\" come uscita), ordinandoli in classi a seconda del numero di \"1\" presenti in ciascun mintermine:\n Numero di \"1\" Mintermine Rappresentazione binaria\n 1 m4 0100\n m8 1000\n 2 m9 1001\n m10 1010\n m12 1100\n 3 m11 1011\n m14 1110\n 4 m15 1111\nA questo punto, si pu\u00f2 iniziare a combinare i mintermini tra di loro. Se due mintermini, appartenenti a classi diverse, hanno una distanza di Hamming pari a 1 (ossia differiscono per una sola variabile), allora possono essere uniti, inserendo nella variabile non in comune un \"don't care\". I mintermini che non possono essere combinati tra di loro sono indicati nell'esempio con un asterisco (\"*\"). Una volta esauriti tutti gli implicanti del 4\u00ba ordine, si passa all'eventuale semplificazione di quelli del 3\u00ba ordine, dove in questo caso vanno uniti tra loro i mintermini con distanza di Hamming pari a 2. Alla fine si perviene alla seguente tabella: \n Implicanti del 4\u00ba ordine | Implicanti del 3\u00ba ordine | Implicanti del 2\u00ba ordine\n Numero di \"1\" Mintermine | |\n 1 m4 0100 | m(4,12) -100* | m(8,9,10,11) 10--*\n m8 1000 | m(8,9) 100- | m(8,10,12,14) 1--0*\n -------------------------------| m(8,10) 10-0 |-------------------------\n 2 m9 1001 | m(8,12) 1-00 | m(10,11,14,15) 1-1-*\n m10 1010 |--------------------------|\n m12 1100 | m(9,11) 10-1 |\n -------------------------------| m(10,11) 101- |\n 3 m11 1011 | m(10,14) 1-10 |\n m14 1110 | m(12,14) 11-0 |\n 4 m15 1111 | m(11,15) 1-11 |\n | m(14,15) 111- |\nPasso 2: tabella degli implicanti primi.\nUna volta terminata la ricerca degli implicanti primi, questi vengono riportati in una tabella apposita, scrivendo sulle righe gli implicanti e sulle colonne i mintermini.\nPer poter procedere alla scelta delle coperture si applicano i seguenti criteri:\nIn questo caso, il terzo implicante primo pu\u00f2 essere coperto dal secondo, dal primo e dal quarto, quindi non \u00e8 essenziale. In alcuni casi, si presentano situazioni di mappe cicliche in cui non sono presenti condizioni di dominanza n\u00e9 di essenzialit\u00e0, per cui vanno utilizzate altre procedure per la semplificazione. Un modo sistematico ed efficiente \u00e8 rappresentato dal metodo di Petrick. In quest'esempio, gli implicanti primi essenziali coinvolgono tutti i mintermini, quindi non c'\u00e8 bisogno di combinare gli implicanti essenziali con quelli non essenziali, e si ottiene la seguente equazione:\nLe equazioni ricavate sono funzionalmente equivalenti all'equazione originaria:"}
{"id": "768567", "revid": "729019", "url": "https://it.wikipedia.org/wiki?curid=768567", "title": "Fascicolazione", "text": "La fascicolazione \u00e8 la contrazione spontanea, rapida e a intervalli regolari di una o pi\u00f9 unit\u00e0 motorie, senza esito motorio. Le fascicolazioni sono visibili e avvertite dal soggetto come guizzi improvvisi di una parte di un qualunque muscolo. A volte sono associate a crampi.\nEziopatogenesi.\nCome le fibrillazioni, sono prodotte da uno squilibrio di impulsi nervosi da parte dei motoneuroni, e sono disordini dovuti a carenze elettrolitiche e dei neurotrasmettitori, come l'acetilcolina.\nSindrome delle fascicolazioni benigne.\nQuando sono il principale segno presente sono benigne e di origine parzialmente ignota, frequenti soprattutto in individui affaticati, sottoposti a sforzo, a stress o ansiosi, si parla di \"sindrome delle fascicolazioni benigne\" (SFB), una sindrome da ipereccitabilit\u00e0 dei nervi periferici.\nMalattia di Lyme.\nLa malattia di Lyme pu\u00f2 provocare fascicolazioni, assieme a molti altri sintomi.\nCarenza di magnesio.\nIl magnesio causa un ridotto funzionamento della pompa sodio-potassio a livello cellulare, che comporta ipopotassemia, la vera causa delle fascicolazioni.\nUso di farmaci o droghe.\nPossono essere effetto indesiderato temporaneo di stimolanti o farmaci, tra cui il salbutamolo (medicinale per il trattamento dell'asma), che pu\u00f2 provocare, come effetto raro, ipokaliemia\nFibromialgia e CFS.\nPossono essere sintomi di fibromialgia e sindrome della fatica cronica (CFS).\nStenosi spinale e radicolopatia da pressione.\nL'ernia del disco multipla, le lesioni spinali e l'artrosi cervicale possono causare fascicolazioni, con crampi e fatica, a causa di radicolopatia e/o mielopatia con stenosi spinale, o da sindrome da compressione nervosa.\nIndice di gravi malattie.\nI pazienti di malattie degenerative neurologiche che ledono i motoneuroni delle corna anteriori del midollo spinale, come le amiotrofie spinali progressive e le malattie del motoneurone, la pi\u00f9 importante delle quali \u00e8 la sclerosi laterale amiotrofica (SLA), avvertono questo tipo di contrazione muscolare quando la malattia \u00e8 in fase avanzata con difficolt\u00e0 motorie evidenti. Si verificano anche in varie malattie neurologiche e muscolari, come nella distrofia muscolare, nella rabbia, nella poliomielite.\nMiastenia e neuropatie.\nNella miastenia gravis e nelle neuropatie possono verificarsi fascicolazioni\nAstinenza da sostanze psicoattive.\nPu\u00f2 essere un sintomo neuromuscolare della crisi d'astinenza da alcol o droga.\nAvvelenamento.\nPu\u00f2 essere un sintomo di avvelenamento o assunzione di sostanze tossiche."}
{"id": "768568", "revid": "122315", "url": "https://it.wikipedia.org/wiki?curid=768568", "title": "Batracomorpha", "text": ""}
{"id": "768576", "revid": "2069609", "url": "https://it.wikipedia.org/wiki?curid=768576", "title": "Paprica", "text": "La p\u00e0prica (o p\u00e0prika) \u00e8 una spezia ottenuta dal peperone che, messo ad essiccare dopo essere stato liberato dalla parte interna bianca, viene macinato fino a ottenere una polvere.\n\u00c8 conosciuta anche con i nomi di pepe rosso, pimento rosso, capsico.\nStoria.\nIl peperone (famiglia delle Solanaceae) fu introdotto in Europa dagli ungheresi, che lo presero dai turchi, che a loro volta lo avevano importato dall'India, sebbene l'origine della pianta sia americana.\nUna leggenda racconta che una giovane contadina ungherese costretta con la forza a vivere nell'harem di un pasci\u00e0 turco a Buda avesse spiato a lungo i giardinieri del palazzo mentre coltivavano i peperoni e che, una volta liberata, avesse insegnato ai contadini del suo villaggio a coltivarli.\nNel XIX secolo i fratelli P\u00e1lfi di Seghedino, togliendo al momento della raccolta tutte le venature interne del frutto, dove si concentra la capsaicina (il principio attivo che d\u00e0 il sapore piccante al peperone), ottennero la cosiddetta paprica dolce. La paprika pu\u00f2 essere anche piccante: in quest'ultimo caso viene macinata anche la placenta del peperoncino, ossia la parte interna alla quale sono attaccati i semi (che erroneamente vengono ritenuti la parte pi\u00f9 piccante). Per\u00f2 anche il tipo forte non \u00e8 molto piccante contrariamente a quanto si possa credere fuori dall'Ungheria.\nLo scienziato Albert Szent-Gy\u00f6rgyi, premio Nobel nel 1938, ha valorizzato questo vegetale scoprendo proprio nel peperone la fonte dell'acido ascorbico (vitamina C) e contribuendo cos\u00ec alla lotta contro lo scorbuto che uccideva migliaia di marinai. Oltre alla vitamina C, \u00e8 ricca di carotenoidi: vitamina A, betacarotene e luteina.\nIn Ungheria il momento del raccolto viene vissuto come un rito gioioso. L'8 settembre le donne vestite con costumi sgargianti raccolgono i peperoni nei campi e, dopo averli infilzati con ago e filo, fanno lunghe ghirlande che appendono a speciali sostegni di legno o ai muri delle case.\nCucina.\nLa paprika ha un gusto delicato, un poco amaro, lievemente piccante e abbastanza aromatico. La piccantezza moderata esalta le pietanze facendo spiccare il tocco aromatico e non il pungente del peperoncino. \nNella cucina ungherese la paprica si utilizza in moltissime preparazioni e all'estero \u00e8 conosciuta soprattutto per l'abbondante uso che se ne fa nella preparazione del gulasch. \u00c8 anche presente in alcune cucine balcaniche, in particolare in alcune zone dell'ex-Jugoslavia, dove \u00e8 un ingrediente dei \u0107evap\u010di\u0107i.\n\u00c8 di uso comune con la carne, i formaggi, la panna, il pomodoro, la cipolla. Viene talvolta unita ad altre spezie nelle miscele. \nViene utilizzata anche come conservante, in particolar modo per salumi e preparazioni come lardo e pancetta, che ne assorbono l'aroma."}
{"id": "768593", "revid": "6923", "url": "https://it.wikipedia.org/wiki?curid=768593", "title": "Emilio Carelli", "text": "Biografia.\nIn seguito alla maturit\u00e0 classica conseguita presso l'Istituto Salesiano S.Ambrogio di Milano nel 1971, consegue la laurea in Lettere moderne nel 1975 presso l'Universit\u00e0 Cattolica del Sacro Cuore di Milano. Dal 1975 al 1978 \u00e8 addetto alle pubbliche releazioni della della Camera di Commercio Svizzera in Italia a Milano. Nel 1984 diventa giornalista professionista.\nTelevisione.\nNel 1980 viene assunto presso la Fininvest come redattore ed inviato giornalistico di Canale 5. Nel stesso periodo \u00e8 redattore di \"Notizienotte\" e di \"Canale 5 News\".\nNel 1986 si trasferisce a Roma come capo della redazione romana Fininvest. Dal 1986 al 1992 \u00e8 l'autore ed in seguito conduce con Cesara Buonamici la rubrica settimanale di politica \"Parlamento in\", trasmessa su Canale 5 e Rete 4. Nel 1989 \u00e8 ideatore e autore di \"Ottanta non pi\u00f9 Ottanta\", programma in dieci puntate su Italia 1, dedicato agli avvenimenti e ai personaggi pi\u00f9 rilevanti della cultura e della politica degli anni ottanta; il primo appuntamento \u00e8 del 16 ottobre. Negli stessi anni \u00e8 curatore di Italia Domanda, dibattito settimanale su argomenti di attualit\u00e0 e politica condotto da Gianni Letta in onda su Canale 5.\nFra il 1988 e il 1989 collabora a Dentro la notizia, primo tentativo di un programma quotidiano di informazione su una rete Fininvest, in onda su Rete 4\nNel 1990 realizza il programma \"Miti, mode e rock \"n\" roll\", andato in onda sempre su Italia 1, a partire dal 1\u00ba novembre dello stesso anno, in otto puntate ed incentrato sui miti e le mode dei giovani dagli anni cinquanta fino agli ottanta. Nel gennaio 1989 diventa Vicedirettore della testata Videonews. Nel 1991 diventa vicedirettore della testata giornalistica di Studio Aperto, e nel gennaio dell'anno seguente partecipa alla fondazione del TG5 come vicedirettore e conduttore dell'edizione delle 13.\nIl 1\u00ba novembre 2000 lascia il TG5 per diventare vicedirettore vicario di TGCom, testata Mediaset che si occupa di Internet e Teletext (sotto la direzione di Enrico Mentana), in seguito diventa direttore di TGCom sino al 15 giugno 2003.\nIL 16 giugno 2003 fonda e diventa direttore responsabile del neonato Sky TG24, canale satellitare di Sky Italia il primo canale all news in Italia. Conduce fra l'altro approfondimenti tra cui \"Unit\u00e0 di crisi: allarme clima\" e \"America 2008\" dedicato alle elezioni americane. Sotto la sua direzione la squadra Sky TG24 porta avanti diverse istanze, fra le quali, prima, quella di un giornalismo indipendente dai condizionamenti della politica, poi, quella contro l'aumento dell'Iva per gli abbonati delle Pay Tv, e quella sul Ddl intercettazioni. Il Tg di Sky si caratterizza per il forte impegno sociale e politico, lanciando come prima TV in Italia i faccia a faccia TV tra i candidati premier e, in occasione dello tsunami e del terremoto dell'Aquila, coinvolgendo i telespettatori in iniziative di solidariet\u00e0.\nLascia la direzione della testata il 4 luglio 2011 a Sarah Varetto, e prepara un suo programma di politica per Sky TG 24 e in replica su Cielo, \"Rapporto Carelli\" in onda dal 30 novembre 2011 ogni marted\u00ec e mercoled\u00ec alle 20:35. Dal gennaio 2014 cura il programma \"L'Incontro\", un'intervista settimanale con un protagonista dell'attualit\u00e0, in onda il sabato alle 21:35 e la domenica alle 16:35 su Sky TG 24.\nIncarichi.\nDal 2002 al febbraio 2008 \u00e8 docente di \"Teoria e tecniche dell'informazione on line\" presso la Facolt\u00e0 di Lettere e Filosofia dell'Universit\u00e0 Cattolica di Milano. Dal 2013 a febbraio 2017, inoltre, \u00e8 stato Direttore del Master in Giornalismo digitale presso la Pontificia Universit\u00e0 Lateranense.\nDal 2018 \u00e8 vicepresidente della Fondazione Italia USA, della quale fa parte dal 2008.\nNel 2013 \u00e8 fondatore Confindustria Radio TV, in cui ricopre il ruolo di Vice Presidente fino al 2016. Nel corso del suo incarico si impegna affinch\u00e9 la revisione della direttiva InfoSoc incrementi le restrizioni copyright sui siti web e aumenti i trasferimenti verso gli editori.\nNel 2014 diventa Presidente della Fondazione Gigi Ghirotti e mantiene l'incarico sino al marzo 2018, data in cui viene eletto alla Camera dei deputati.\nDal 2016 al 2018 ricopre l'incarico di direttore del master di giornalismo dell'Universit\u00e0 LUMSA di Roma presso il quale \u00e8 stato anche docente di Teorie e Tecniche del Giornalismo televisivo.\nAttivit\u00e0 politica.\nDeputato nei 5 Stelle.\nNel gennaio 2018 viene resa nota la sua candidatura a sostegno del Movimento 5 Stelle alle imminenti elezioni politiche di marzo 2018.\nAlle elezioni del 4 marzo si aggiudica il seggio alla Camera dei Deputati nel collegio uninominale di Roma-Fiumicino con il 39,49% dei consensi, battendo il rivale del centro-destra Domenico Menorello (fermo al 32,32%).. Dopo le elezioni entra a far parte della Commissione Esteri, ruolo che mantiene fino al 18 marzo 2021, quando diventa membro della Commissione cultura, scienza e istruzione. Dal 24 settembre 2019 \u00e8 anche membro della Commissione bicamerale per l'indirizzo generale e la vigilanza dei servizi radiotelevisivi. Dal 17 ottobre 2018 \u00e8 inoltre membro del Comitato per la comunicazione e informazione esterna della Camera dei Deputati.\nL'uscita dal M5S e l'idea di Centro-Popolari Italiani.\nIl 2 febbraio 2021 annuncia la sua uscita dal Movimento 5 Stelle con l'intenzione di proporsi come aggregatore di una nuova componente \"Centro - Popolari Italiani\".\nL'adesione a Coraggio Italia.\nL'8 giugno dello stesso anno aderisce a Coraggio Italia di Luigi Brugnaro entrando nel relativo gruppo parlamentare. Da subito diventa vicepresidente del gruppo alla Camera e partecipa al vertice del centro-destra per la scelta dei candidati sindaci alle amministrative. Il 18 novembre dello stesso anno diventa coordinatore di Coraggio Italia per la citt\u00e0 metropolitana di Roma.\nIn un'intervista rilasciata al quotidiano online Open, ha affermato di voler lavorare alla nascita di un nuovo polo centrista, definendo Giorgetti e Di Maio \"interlocutori naturali\" per questo progetto.\nVita privata.\nIl 5 dicembre 2015 sposa la collega giornalista Silvia Romana Mazzucco con la quale ha avuto due figli gemelli, Attilio e Giulia."}
{"id": "768597", "revid": "125486460", "url": "https://it.wikipedia.org/wiki?curid=768597", "title": "Fratelli d'Italia (romanzo)", "text": "Fratelli d'Italia \u00e8 un romanzo di Alberto Arbasino. Nel 1994 \u00e8 stato finalista al Premio Campiello.\nScritto inizialmente nel 1963 ma riveduto nel 1967 e poi ancora nel 1991, il romanzo \u00e8 la summa dello stile di Arbasino: narra le vicende estive di due giovani omosessuali (Antonio e l'Elefante) che girano l'Italia e l'Europa. La vicenda \u00e8 solo l'occasione per raccontare l'ambiente culturale italiano in un imprecisato momento degli anni sessanta.\nDifferenze tra le edizioni.\nNella prima edizione di \"Fratelli d'Italia\" l'amico del narratore si chiama Antonio. Nella seconda versione ampliata (Einaudi, 1976) il nome diventa Andrea. Ritorna Antonio nella terza monumentale versione, pubblicata da Adelphi nel 1993."}
{"id": "768600", "revid": "1606891", "url": "https://it.wikipedia.org/wiki?curid=768600", "title": "Massimo Morini", "text": "\u00c8 il frontman del gruppo musicale italiano Buio Pesto. Ha vinto il Festival di Sanremo 2013 in qualit\u00e0 di direttore d'orchestra per Antonio Maggio. Detiene ad oggi il record di 31 partecipazioni consecutive al Festival di Sanremo, con 8 vittorie all'attivo.\nBiografia.\nMorini ha ricoperto molti ruoli nel mondo dello spettacolo, soprattutto come musicista al Festival di Sanremo.\nHa partecipato alla realizzazione di oltre 230 dischi (tra singoli e album) in qualit\u00e0 di artista, autore o arrangiatore, vendendo in totale oltre 2 400 000 copie in Italia e all'estero. Ha vinto 8 dischi d'oro e ottenuto 23 presenze nella classifica italiana di vendite.\nDal 1991 \u00e8 stato presente come direttore tecnico in 31 edizioni del Festival di Sanremo, pi\u00f9 10 Sanremo Giovani, per un totale di 174 artisti diretti e 238 canzoni. Come direttore d'orchestra ha partecipato a 12 edizioni, dirigendo 19 canzoni per 17 artisti, tra i quali: Ermal Meta, Marco Masini, Povia, I soliti idioti, Tokio Hotel e Antonio Maggio.\nA Sanremo \u00e8 stato direttore tecnico di alcuni fra i maggiori cantanti italiani, tra i quali: Enrico Ruggeri, Luca Barbarossa, Mango, Loredana Bert\u00e8, Mia Martini, Anna Oxa, i New Trolls, Patty Pravo, Riccardo Cocciante, Andrea Bocelli, Christina Aguilera, i Matia Bazar, Gianni Morandi, Roberto Vecchioni, Mario Biondi, Franco Battiato, Lucio Dalla, Francesco Renga, Annalisa, Giusy Ferreri, i Nomadi, Piero Pel\u00f9, Arisa e Elio e le Storie Tese.\nHa ottenuto 8 vittorie: 7 come direttore tecnico (Luca Barbarossa nel 1992, Alexia 2003, Marco Masini 2004, 2010 Tony Maiello, 2011 Roberto Vecchioni, 2012 Emma, 2020 Diodato) e 1 come direttore d\u2019orchestra (Antonio Maggio, 2013). Ha debuttato nel 1991 come direttore tecnico e nel 1995 come direttore d\u2019orchestra, stabilendo, in entrambi i casi, il record di pi\u00f9 giovane di sempre.\nMorini nel 2020 ha raggiunto le 30 partecipazioni consecutive e Regione Liguria gli ha assegnato un premio alla carriera.\nIl debutto.\nMorini ha studiato pianoforte al conservatorio sin dall'et\u00e0 di sei anni, lavorando come DJ nelle discoteche tra il 1980 e il 1986, anno in cui \u00e8 entrato a far parte come tastierista nel gruppo dei Buio Pesto, fondato tre anni prima.\nNel 1988 ha partecipato al Festivalbar come bassista del gruppo di Sabrina Salerno. Nel 1990 \u00e8 diventato membro del reparto della direzione artistica della Sony Music (allora CBS), collaborando alla realizzazione tecnica degli album di Fiorella Mannoia, Anna Oxa, Lucio Battisti, Claudio Baglioni, Luca Barbarossa, Ivano Fossati, Claudio Bisio, Fausto Leali ed Elio e le Storie Tese.\nGli anni novanta.\nTra il 1990 e il 1995 ha realizzato remix per Andrea Bocelli, Claudio Baglioni, Anna Oxa, Lorella Cuccarini, Antonella Ruggiero, Umberto Tozzi, Enrico Ruggeri.\nA luglio 1991 ha raggiunto il primo posto nella classifica italiana di vendite rimanendovi per otto settimane con la compilation \"Night Rhythms\" (160 000 copie vendute).\nNegli anni successivi ne ha portato in classifica altre sette, tra cui \"Festivalbar Dance 95\". La medesima estate lo ha visto impegnato, come tastierista, in tourn\u00e9e con il cantante giamaicano Papa Winnie.\nNel 1994 \u00e8 stato produttore artistico, arrangiatore e autore dei brani del primo album del gruppo B-nario, prodotto da Claudio Cecchetto e intitolato \"Battisti\".\nCon i Buio Pesto Morini canta dal 1995 e con il gruppo musicale ligure ha venduto 120 000 copie con 14 album, tenendo oltre 1 000 concerti ai quali hanno partecipato oltre 1 400 000 spettatori.\nCome regista, ha realizzato a partire dal 1998 venti videoclip, tre documentari storici, due documentari televisivi Rai per conto della NASA con Franco Malerba, il primo astronauta italiano.\nGli anni duemila.\nTra il 1999 e il 2000 ha lavorato, come tecnico del suono in supporto ai concerti genovesi di Ligabue, Vasco Rossi e Bruce Springsteen tenuti allo Stadio Luigi Ferraris di Genova.\nCon i \"Buio Pesto\" ha scritto, interpretato e diretto nel 2004 il film \"InvaX\u00f6n - Alieni in Liguria\", girato anche alla NASA con Franco Malerba. La pellicola, per la quale ha curato anche la colonna sonora, ha raggiunto - 10\u00b0 fra gli italiani - la 16\u00aa posizione nella classifica dei film indipendenti e trasmessa sul canale satellitare Jimmy di Sky.\nNel 2006 ha scritto e diretto il telefilm \"sequel\" del film, \"InvaX\u00f6n - Alieni nello spazio\", realizzato in dodici puntate e programmato ad aprile 2007 sempre su Jimmy.\nNel 2007 ha scritto, interpretato e diretto il film \"Capitan Basilico\", uscito nell'ottobre 2008.\nA dicembre 2011 esce nei cinema \"Capitan Basilico 2\". Ha quindi scritto, interpretato e diretto il film \"12 12 12\", le cui riprese sono state effettuate a Bogliasco, e la cui uscita nei cinema italiani \u00e8 avvenuta nel marzo 2014.\nHa scritto e diretto il film \"The President's Staff\", co-prodotto da Rai Cinema, girato nel 2012, i cui interpreti principali sono Tomas Arana e Giorgia W\u00fcrth.\nAltre attivit\u00e0.\nGioca a calcio per beneficenza dal 2001 nel ruolo di punta anche con la Nazionale italiana cantanti. Come artista di Liguria, nel 2000 ha ricevuto la nomina di commissario regionale per lo sviluppo della lingua ligure.\n\u00c8 stato nominato Ambasciatore del Soccorso dalle pubbliche assistenze liguri.\nHa ottenuto un voto nella terza giornata di votazioni per l'elezione del 13\u00b0 Presidente della Repubblica, tenutasi il 26 Gennaio 2022."}
{"id": "768605", "revid": "30610", "url": "https://it.wikipedia.org/wiki?curid=768605", "title": "La grande bugia", "text": "La grande bugia \u00e8 un saggio del giornalista Giampaolo Pansa, terzo di una serie, iniziata nel 2003 con \"Il sangue dei vinti\" e proseguito con \"Sconosciuto 1945\". Il libro oltre alla lettura dell'autore di alcuni episodi della Resistenza si occupa della polemica successiva alla pubblicazioni di alcuni precedenti testi dello stesso Pansa e di altri autori.\nLa pubblicazione del libro ha destato polemiche in particolare dall'ANPI che in un comunicato ha fatto notare come alcune vicende presentate dall'autore \u00abcome inedite e mai trattate\u00bb fossero state invece gi\u00e0 trattate da volumi quali \"Una guerra civile\" di Claudio Pavone, \" La repubblica delle camicie nere\" di Luigi Ganapini e \"La Resistenza in Italia\" di Santo Peli, affermando, inoltre che la tesi secondo la quale l'unico scopo della componente resistenziale comunista fosse l'instaurazione di un regime sovietico si trattasse \u00abcon evidenza, di affermazioni prive di qualsiasi fondamento storico, in quanto contraddette dallo svolgimento dei fatti di quell'epoca, cos\u00ec come sono offerti alla nostra valutazione e alla stessa memoria dei superstiti della lotta di allora\u00bb.\nIn replica, Pansa ha affermato che \u00abla Resistenza \u00e8 stata monopolio quasi assoluto della storiografia d'impronta comunista e soprattutto del Pci\u00bb e che le accuse che gli sono state rivolte dall'ANPI sarebbero \u00abcadute nel ridicolo\u00bb."}
{"id": "768607", "revid": "486946", "url": "https://it.wikipedia.org/wiki?curid=768607", "title": "Medicina riabilitativa", "text": ""}
{"id": "768611", "revid": "1416966", "url": "https://it.wikipedia.org/wiki?curid=768611", "title": "Cannar\u00ecculi", "text": "I cannar\u00eccoli (o cannar\u00ecculi) sono dolcetti natalizi lucani e calabresi. Di origini arb\u00ebresh\u00eb, si tratta di gnocchi composti di farina, olio d'oliva e vino scaldato, rigati su un cestino di vimini poi fritti e successivamente passati nel mosto d'uva bollente. In Basilicata, dove vengono chiamati anche \"muzzicun\" o \"pr'ciedd\", vengono prodotti anche in versione salata. I cannaricoli di Viggianello sono riconosciuti come prodotto agroalimentare tradizionale lucano. \nIn Calabria sono chiamati \"cannar\u00ecculi\" nell'Alto Ionio ma tendono a cambiare nome al di fuori di questo, nonostante la loro composizione rimanga pressoch\u00e9 uguale. I \"turdiddri\" (altro nome diffuso in regione) spesso si accompagnano ad un liquore dolce, tipicamente un passito o un moscato."}
{"id": "768619", "revid": "115451620", "url": "https://it.wikipedia.org/wiki?curid=768619", "title": "Batrachomorpha", "text": "Batracomorfi (dal greco \"a forma di rana\") \u00e8 il nome dato agli anfibi, viventi od estinti, che non sono imparentati coi rettili. Il nome fu creato nel 1956 in riferimento ad un superordine della sottoclasse \"Eutetrapoda\": al momento della sua creazione, l'ordine comprendeva gli stegocefali, gli anuri e molti labirintodonti. Tale classificazione, tuttavia, fu presto abbandonata e mai pi\u00f9 seguita.\nIl nome fu riscoperto ed adattato in base alle nuove nozioni di cladistica per designare tutti gli anfibi, viventi ed estinti, ed i loro antenati: il nome fu giudicato pi\u00f9 opportuno rispetto ad \"Amphibia\", che si riferisce semplicisticamente ai tetrapodi diversi dagli amnioti. Le relazioni certe fra i vari gruppi di tetrapodi non sono ancora state definite, quindi la validit\u00e0 dei batracomorfi dipende dai risultati dei prossimi studi sull'argomento.\nI batracomorfi hanno come caratteristica comune il cranio appiattito e 4 o meno dita su ciascun arto. Il gruppo dei \"Batracomorpha\" \u00e8 in contrapposizione al gruppo \"Reptiliomorpha\": il primo rappresenta la linea evolutiva degli anfibi, il secondo l'evoluzione dei proto-rettili fino agli amnioti."}
{"id": "768629", "revid": "1342115", "url": "https://it.wikipedia.org/wiki?curid=768629", "title": "Chiesa di Santa Maria in Portico", "text": " \nLa chiesa di Santa Maria in Portico \u00e8 una chiesa barocca di Napoli; \u00e8 situata nello slargo che conclude la prospettiva dell'omonima strada.\nStoria.\nLa costruzione di Santa Maria in Portico, iniziata nel 1632 su disegno dell'architetto Nicola Longo, si deve alla munificenza della duchessa di Gravina, Felice Maria Orsini in ricordo di quella romana di Santa Maria in Campitelli.\nII complesso conventuale, inizialmente composto da tre edifici circondati da giardini, logge e fontane, acquis\u00ec rapidamente un notevole prestigio e fu sede provvisoria del vicer\u00e9 marchese del Carpio nel 1683. In seguito alla soppressione degli ordini religiosi, all'inizio del XIX secolo e alla definitiva espulsione nel 1866, ai Padri di Lucca \u00e8 restata solo una piccola parte della primitiva struttura, dove tuttora abitano.\nDescrizione.\nLa pianta della chiesa \u00e8 a croce latina, con navata unica, tre cappelle su ciascun lato e transetto poco pronunciato.\nLe coperture sono costituite da volte a botte, mentre la cupola, rivestita esternamente da embrici a squame, gialli e turchini, \u00e8 impostata su un alto tamburo con otto finestre e presenta un sesto lievemente rialzato. Sul lanternino cieco \u00e8 posta una sfera di rame sormontata dalla croce.\nAl di sopra dell'atrio di accesso \u00e8 iI coro, anch'esso coperto a botte.\nSu navate e crociere si aprono finestre a strombo, alcune cappelle presentano invece asole curvilinee che sottolineano le lunette delle pareti di fondo.\nLo snello campanile a pianta quadrata, concluso da un elegante bocciolo ottagonale, fu innalzato nel 1645 ed \u00e8 sormontato dalla croce e da una banderuola in Iamina di ferro a forma d'orso, insegna dei duchi di Gravina. Costituiva un elemento caratteristico del paesaggio urbano fin quando la moderna sopraelevazione dell'adiacente corpo di fabbrica non ne ha precluso la vista.\nLa facciata.\nLa facciata, gi\u00e0 attribuita a Cosimo Fanzago, \u00e8 una delle prime opere importanti di Arcangelo Guglielmelli e fu realizzata nel 1682 in maniera sostanzialmente fedele al progetto del maestro, come dimostra il disegno autografo conservato agli Uffizi; la successiva chiusura dei due vani laterali dell'atrio porticato (1862) ne ha compromesso le originarie valenze spaziali.\u00c8 impostata su due ordini intervallati dall'alta fascia mediana con al centro l'iscrizione dedicatoria ed \u00e8 ripartita da lesene bugnate in piperno, di ordine tuscanico e ionico, alleggerite da basi e capitelli in marmo bianco.II corpo centrale, concluso da un timpano triangolare sormontato da un fastigio in piperno, si raccorda mediante eleganti volute alle ali pi\u00f9 basse; al centro \u00e8 un ampio finestrone inquadrato da colonne e sormontato da un timpano a lunetta.La zona basamentale, invece, si caratterizza per il motivo della serliana e la sobria policromia derivante dall'uso combinato di marmo, piperno e mattone a vista, quest'ultimo poco diffuso nella Napoli barocca poich\u00e9 implicava la rinuncia agli apparati ornamentali in stucco tipici del gusto dell'epoca.\nLa navata.\nLa volta della navata \u00e8 decorata con stucchi che recano la sigla \"D.P.\" e la data 1634 posta sulle monete che fuoriescono dalla cornucopia della figura dell'Abbondanza situata sopra l'arco a sinistra dell'altare; sugli arconi sono putti volanti che sostengono palmette e figurine di virt\u00f9, sui campi intermedi rosoni alternati a cherubini inscritti entro rombi, al di sopra delle finestre si trovano angioletti recanti i simboli della Vergine (il pozzo, la casa, la fontana, la posta, il tempio, la torre), nei quattro grandi archi che sostengono la cupola sono le allegorie delle virt\u00f9 cardinali e teologali, sui pennacchi stemmi a cartoccio con il monogramma greco della Vergine \"MP \u0398Y\".II cornicione, infine, \u00e8 decorato con ovoli, dentelli, rosoni e cherubini.\nIl pavimento seicentesco in cotto, di gusto vicino a Cosimo Fanzago, presenta ai lati riquadri in marmo bianco e grigio e, al centro, due stemmi con intarsi in marmo rosso e giallo. Sempre al centro \u00e8 la lapide tombale di Felice Maria Orsini, che qui fu sepolta nel 1647, con stemma sormontato da un teschio in marmo intarsiato rosso, grigio e giallo. Un'altra lapide e posta dinanzi alla terza cappella sinistra.\nAi lati dell'ingresso sono le due acquasantiere in marmo bianco e grigio ispirate al grande artista lombardo, contemporanee alla chiesa, formate da una conchiglia sorretta da una testa d'angelo, sul lato destro del presbiterio e la poltrona vescovile in legno dorato con zampe a fusto tigrato e braccioli formati da due serpenti che si intrecciano nella spalliera, di artigianato inizio Ottocento, con ai lati due sgabelli.\nPresenti anche nella chiesa quattro confessionali di artigianato napoletano in legno finemente intagliato. Da notare, prima di accedere al presepe, un bel portale che riporta l'immagine di \"Santa Maria in Campitelli\".\nAltri interessanti elementi di arredo sono i lampadari settecenteschi decorati con foglie e fiori in vetro di Murano, gli armadi seicenteschi in noce intagliato della sagrestia compiuti da fra Francesco Meniconi (1647) e il lavabo di Domenico Antonio Vaccaro. Sul lato sinistro della navata \u00e8 il pulpito seicentesco, in legno scolpito e dorato, e sormontato da un baldacchino con frange recante al centro la colomba dello Spirito Santo.\nTransetto ed abside.\nL'altare maggiore \u00e8 in marmi policromi, con ciborio a tempietto e, sotto la mensa, \u00e8 presente un'arca in marmo giallo, sostenuta da zampe di leone; inoltre sono presenti una balaustra in marmo ed un pavimento in marmo bianco, rosso e nero con disegni a rombi.La cona dell'altare maggiore si deve a Domenico Antonio Vaccaro (1732). Essa \u00e8 inquadrata da due pilastri a pianta obliqua, sormontati da una ricca cimasa semicircolare, tre angeli in marmo bianco sostengono un drappo in \"gialletto\"; in basso sono altre tre teste di cherubini, forse aggiunte successivamente. Al centro di questo apparato si trova l'effigie della \"Vergine\", copia dell'originale in smalto del XIII secolo conservato in Santa Maria in Campitelli a Roma, commissionata dalla duchessa di Gravina e qui trasferita \"con solenne processione\" dalla chiesa di Santa Brigida nel 1638.\nUn arco su pilastri ionici inquadra la \"Madonna e il Bambino\", \"d'oro niellato\", su fondo \"simile allo zaffiro\"; intorno, rami e foglie di quercia, pi\u00f9 in alto, le teste degli apostoli Pietro e Paolo. Di recente anche quest'immagine \u00e8 stata rimossa e sostituita da una copia.\nLe due statue in stucco ai lati della cona rappresentano i \"Santi Pietro e Paolo\".\nIl coretto seicentesco \u00e8 delimitato con balaustra in legno dorato, intagliato secondo un disegno a graticcio.\nAltra opera \u00e8 il dipinto \"Storie e Miracoli di Santa Maria in Portico\", attribuibile ad un seguace di Luca Giordano (Napoli 1634-1705), d'inizio Settecento.\nNei lunettoni delle pareti di fondo del transetto e dell'abside, ai lati delle finestre, si trovano sei spicchi in tela dipinta di scuola giordanesca con \"luci grasse, fioccose e di tono argentino\", che narrano i miracoli operati dall'Immagine di Santa Maria in Portico e la fondazione della chiesa di Roma.\nNell'abside sono conservate l\"Apparizione di Santa Maria in Portico a Santa Galla\" e \"Papa Giovanni I riceve la Santa immagine per mano degli angeli\"; nella crociera destra: \"Fedeli pregano dinanzi al Tempio di S. Maria in Portico\" (chiuso durante le peste del 1656) e \"La processione di papa Callsto III\" nel 1156 con \"La beata immagine contro il contagio\" nella crociera sinistra, la \"Consacrazione di Santa Maria in Portico\" da parte del papa Giovanni e la \"Processione di papa Gregorio Magno con l'Immagine della Madonna\" durante la poste di Roma del 599.\nAttribuibile a Giovanni Battista Benaschi \u00e8 l\"Adorazione del Magi\", un dipinto in olio su tela, della seconda met\u00e0 del XVII secolo. La Sacra famiglia occupa il lato destro del dipinto con la Vergine in posa di tre quarti e il Bambino in grembo, rivolto verso il vecchio e salvo Re mago, inginocchiato al centro; san Giuseppe, sporgendosi in avanti, osserva la scena, completata dal lato opposto dagli altri re magi, da un angelo e, pi\u00f9 indietro, da due cammelli.\nL\"Adorazione dei pastori\" \u00e8 un olio su tela della seconda met\u00e0 del XVII secolo, sempre opera di Giovan Battista Beinaschi: al centro la Madonna china il capo verso il Bambino posto sul giaciglio, che ricambia il suo sguardo e verso il quale sono rivolti anche san Giuseppe e l'Angelo a sinistra. Tre pastorelle incuriosite ed un pastore dalla posa scorciata completano la scena sulla destra.\nIl \"Martirio di San Bartolomeo\" \u00e8 un olio su tela ancora della met\u00e0 del XVII secolo, copia di una tela di Mattia Preti, gi\u00e0 in collezione Dragonetti all'Aquila; si trova nel transetto destro: il santo, vecchio e con la barba bianca, siede in posizione obliqua circondato dai carnefici, tre dei quali sono intenti a scorticargli le braccia e la gamba sinistra, la sua figura nuda risalta sul fondo scuro del dipinto.\nL\"Annunciazione\" \u00e8 un olio su tela degli inizi del XVII secolo, opera di Fabrizio Santafede (siglato infatti \"F.S.\"); si trova nel transetto destro: la Vergine, seduta sulla sinistra in posa di tre quarti, posa la mano destra sul petto mentre con l'altra regge un libro, sulla destra l'arcangelo Gabriele, che indossa una tunica rosea aperta sulla gamba, avanza verso di Lei, superiormente, figure d'angeli e la colomba dello Spirito Santo in uno squarcio di luce coronano la scena.\n\"Giobbe\", un olio su tela della seconda met\u00e0 del XVII secolo, copia di una tela di Mattia Preti, gi\u00e0 in collezione Dragonetti all'Aquila, si trova nel transetto sinistro: il vecchio, nudo, \u00e8 riverso in terra con le gambe contratte e le braccia aperte; sul fondo, un uomo anziano in ricche vesti siede pensoso; verso destra s'affaccia il busto della moglie, mentre a sinistra altri due personaggi assistono alla scena.\nIl coro.\nSi apre con un affresco di Giovanni Battista Benaschi, la \"Gloria nel nome di Maria\", un lavoro della seconda met\u00e0 del XVII secolo: gruppi di angeli in volo e danzanti, delle pose variamente scorciate, sono nei due ovali delle volte degli anditi laterali e, \"in tinte chiarissime\", nella volta e nelle pareti laterali.\nSulle quattro porte, entro cimase elegantemente decorate a stucco, sono quattro ovali affrescati con i busti di \"Re David\" e della \"Vergine\", a destra, di \"San Gioacchino\" e \"San Giuseppe\" a sinistra. Pessimo \u00e8 il loro stato di conservazione.\nSotto si trova un seggio rettorio e stalli lignei \"con belle cornici, intagli, frutti a tutto tondo e festoni\", di gusto rococ\u00f2.\nL'organo a canne, di fattura barocca, e in legno intagliato, decorato con fregi di fiori e frutta; in alto \u00e8 sormontato da due anfore e, al centro, da una testa d'angelo; la balaustra antistante \u00e8 di legno traforato con dorature e presenta al centro il monogramma greco della Vergine.\nLe cappelle della navata.\nPrima cappella a sinistra, di Sant'Anna.\nLa cappella presenta interessanti decorazioni in stucco, come la coltre plastica eseguita nel 1688 da Giacomo Colombo e i due angeli che si affacciano dalle colonne, attribuiti a Domenico Antonio Vaccaro.\nSeconda cappella a sinistra, di San Giuseppe.\n\u00c8 decorata con marmi e stucchi dorati; il ciborio sull'altare \u00e8 concluso da un timpano triangolare.\nTerza cappella a sinistra, di San Giovanni Leonardi.\n\"\u00c8 ricca di finissimi stucchi pregiati marmi e abbondanti dorature\". Vi si trovava il \"Rosario\" di Francesco Verini (firmato e datato 1797), oggi in deposito.\nNel 1909 la cappella fu restaurata e dedicata a Giovanni Leonardi (1541-1609), fondatore dei Chierici regolari della Madre di Dio e canonizzato nel 1938. In occasione del restauro vennero rimosse le tele settecentesche ricordate dalle fonti, oggi nella prima cappella a destra, sostituendole con quelle del pittore G. Rendesi che ancor oggi si vedono:\nPrima cappella a destra, dell'Immacolata.\nLa cappella, \"povera di stucchi, ha altare con ciborio, pavimento e balaustrata di pregevoli marmi\". Le due tele erano originariamente collocate nella terza cappella sinistra.\nIl presepe seicentesco.\nTra i presepi napoletani famosi ben si colloca quello seicentesco della chiesa di Santa Maria in Portico, opera dell'artista P. Ceraso, caposcuola dei cosiddetti \"figurari\", con figure a grandezza naturale, ricoperte di ricche stoffe e adornate alla maniera barocca spagnolesca.\nNuova la tecnica usata dall'artista nell'eseguire tali figure: infatti, i manichini lignei vennero svuotati per essere resi movibili, mentre per i volti fu usata una pasta particolare che consentiva di trasformare una maschera amorfa in una vera e propria scultura. Nuova anche l'ambientazione: una stalla-ricovero con una tettoia sporgente, coperta di frasche e con il panorama che si intravedeva in parte da una finestra e dove gli interpreti della scena apparivano immobili e gli spettatori mobili e con le sembianze di personaggi tipici del rione.\nDel presepe, realizzato intorno al 1647 e formato da ben 15 figure, ci sono pervenuti solo quattro elementi: il \"bue\", l\"asino\", il \"re Mago giovane\" ed il \"bambino\" detto \"della duchessa\". Nel 1690 i padri di Santa Maria in Portico decisero di ampliare e rinnovare il presepe, affidandone il compito allo scultore veneto napoletanizzato Giacomo Colombo. Il Colombo, che aveva gi\u00e0 realizzato varie figure terzine ed una serie di sculture per alcune chiese meridionali, cre\u00f2 nuovi personaggi, in linea con i cambiamenti del tempo: la coppia dei vecchi con il nipotino, la \"foritana\" ed il giovin signore. Secondo la tradizione i due vecchi rappresentano i ritratti dei custodi del giardino del convento con il loro nipotino, la bella \"foritana\" (donna venuta da fuori le mura) e simile nel volto all'effigie della \"Madonna della Piet\u00e0 di Eboli\" dello stesso scultore, mentre molto originale risulta il ritratto del giovin signore, la cui testa rapata evidenzia l'abitudine dell'epoca alla parrucca.\nTali figure nel loro insieme ben rappresentano un momento di vita cittadina, come faranno in seguito i pittori della seconda met\u00e0 del Settecento.\nAncora il Colombo eseguir\u00e0 il \"San Giuseppe\" e la \"Madonna\" ed infine, nel 1709 lo stesso scultore sostituir\u00e0 alcune figure del Ceraso e ne aggiunger\u00e0 di nuove, come il \"re Mago moro\" ed il \"paggetto congolese\". Le ultime figure, molto diverse da quelle pi\u00f9 antiche, indicano una piena adesione agli schemi settecenteschi.\nIl presepe, molto rinomato, continu\u00f2 ad essere esposto per mezzo secolo, finch\u00e9 non si rese necessario un nuovo intervento, affidato questa volta allo scultore Giuseppe Picano, molto attivo nel campo delta scultura lignea, del marmo, dello stucco e della terracotta. Il Picano crea, quindi, la figura del povero in adorazione, altamente drammatica e che ricorda le immagini inserite nel fondo delle composizioni dal pittore Luca Giordano, quella dell\"uomo villano\" o \"pastore dell'annunzio\"; il grosso cane pastore, infine, \u00e8 opera della bottega del Picano.\nPurtroppo, nel 1862, per l'abolizione degli ordini religiosi, la chiesa ed il convento vennero chiusi ed il presepe, molto famoso e visitato, accantonato in un deposito. Finalmente, nel Natale del 1872, il rettore dell'epoca decise di esporre nuovamente ai fedeli il presepe, composto dalle antiche figure, facendone rimodernare i manichini lignei, resi ormai inutilizzabili dal tempo e aggiungendone di nuove.\nFu incaricato questa volta lo scultore Vincenzo Reccio, specializzato in tali opere, che sostitu\u00ec la \"Madonna\", aggiunse un \"paggetto negro\", un ragazzino che si avvia alla grotta ed una serie di figure di media altezza per popolare i secondi e i terzi piani della stalla-ricovero. Purtroppo, alla fine dell'Ottocento o ai primi del Novecento un deleterio intervento manomise gli antichi abiti e le ridipinture di tutte le sculture.\nDopo la prima guerra mondiale il presepe veniva allestito nel lato destro del transetto, richiamando moltissimi fedeli e curiosi ma, dopo pochi anni veniva esposto solo saltuariamente. Durante la seconda guerra mondiale, avendo subito la chiesa molti danni, il presepe risultava visibilmente danneggiato, sembrando quasi impossibile il suo restauro, ma nel 1961 l'azienda di \"Soggiorno, cura e turismo di Napoli\", decise di affidarne il recupero ai professor Lebro. In quell'occasione fu tolto dalla scarabattola il bambino della \"duchessa\" e presentato di nuovo al pubblico, insieme con tutto il complesso in una mostra allestita a Palazzo Reale e che riscosse un enorme successo.\nSolo di recente a state possibile dare una sistemazione definitiva al presepe all'interno della chiesa, allestendo una grotta in un vano ricavato lateralmente e che non impegna le funzioni di culto e non altera l'organicit\u00e0 dell'architettura. Nel fondo si nota la \"Sacra coppia\", a destra il \"pezzente\" della tradizione con accanto il \"re Mago vecchio\", in primo piano il \"pastore dell'annunzio\" (i tre capolavori del Picano), a sinistra la \"coppia dei vecchi con il nipotino\" e la \"foritana\" con il giovin signore del Colombo.\nQuesta sistemazione che si ritiene definitiva ha reso possibile una nuova vita al complesso di figure presepiali plurisecolare che molto bene rappresenta la grande tradizione napoletana."}
{"id": "768635", "revid": "767487", "url": "https://it.wikipedia.org/wiki?curid=768635", "title": "Manderlay", "text": "Manderlay \u00e8 un film d'avanguardia del 2005 scritto e diretto da Lars von Trier, presentato in concorso al 58\u00ba Festival di Cannes. \u00c8 il secondo episodio della dilogia \"USA - Terra delle opportunit\u00e0\", preceduto nel 2003 da \"Dogville\".\nIl film \u00e8 dedicato al produttore e attore Humbert Balsan, morto suicida a 53 anni a causa della depressione, il quale \u00e8 stato tra i co-produttori di \"Manderlay\".\nTrama.\n1933. Il film riprende la storia di Grace e del padre gangster dopo aver bruciato la citt\u00e0 di Dogville. Durante la loro assenza da Denver, altri gangster hanno rilevato l'attivit\u00e0, perci\u00f2 il padre di Grace e i suoi uomini trascorrono l'intero inverno alla ricerca di una nuova area dove stabilirsi, e il viaggio li porta fino in Alabama, dove sostano brevemente davanti alla tenuta Manderlay. Quando stanno per ripartire, una donna nera esce dal cancello di una piantagione di cotone, dicendo che all'interno stanno per frustare un uomo accusato di aver rubato una bottiglia di vino. Grace scopre che nella tenuta vige ancora la schiavit\u00f9, nonostante siano passati 70 anni dalla sua abolizione in seguito alla guerra di secessione. Poco prima di morire Mam, la padrona di Manderlay, supplica Grace di bruciare un quaderno contenente la \"Legge di Mam\", che contiene un codice di condotta e una divisione degli schiavi in base alle loro personalit\u00e0. Grace decide di rimanere a Manderlay fino a quando gli ormai ex-schiavi non avranno il loro primo raccolto; suo padre invece riparte, lasciandole per\u00f2 alcuni uomini, tra cui un avvocato.\nGrace cerca di avvicinare gradualmente gli abitanti di Manderlay ai concetti di democrazia e autogoverno. Solo Timothy, lo schiavo che lei aveva salvato dalla fustigazione e che si vocifera sia di stirpe nobile, non sembra apprezzare la nuova situazione e non condivide l'entusiasmo di Grace. Quest'ultima per\u00f2 ne \u00e8 attratta, arrivando perfino ad avere fantasie sessuali su di lui. Intanto il raccolto viene distrutto da una tempesta di sabbia poich\u00e9 gli alti alberi del giardino di Mam erano stati precedentemente tagliati per ordine di Grace; la sabbia entra anche nei magazzini e rende quasi tutte le scorte inutilizzabili. La situazione a Manderlay peggiora notevolmente, e il rischio di carestia costringe gli abitanti a nutrirsi di terra per non morire di fame. La situazione precipita quando la piccola Claire, figlia degli ex-schiavi Jack e Rose, viene trovata morta nel suo letto: sebbene abbia ricevuto le uniche razioni di carne, sembra che sia morta di malnutrizione. Si scopre che \u00e8 stata la vecchia Wilma, sfinita anche lei dalla fame, ad aver rubato durante la notte le razioni destinate a Claire.\nLa comunit\u00e0 deve, secondo le regole introdotte da Grace, votare per decidere come punirla, non solo perch\u00e9 vogliono espiare la morte di Claire, ma anche perch\u00e9 si vedono come vittime che sono state private della razione di cibo extra: la maggioranza stabilisce che Wilma deve morire. Grace impedisce a Jack di eseguire egli stesso la sentenza, perch\u00e9 l'esecuzione sarebbe un atto di vendetta, e va da Wilma. Mentendo, Grace rassicura l'anziana che non deve morire, e che gli altri hanno detto che comunque Claire non avrebbe preso niente da quel piatto e che sarebbe morta per la polmonite provocata dalla sabbia, quindi se la bambina \u00e8 morta non \u00e8 colpa sua. Dopo che Wilma si addormenta, Grace le spara e poi scoppia in lacrime.\nDopo che gli abitanti di Manderlay, motivati da Timothy, riescono a ottenere e vendere il raccolto a buon prezzo, i gangster di Grace lasciano Manderlay. Dopo i festeggiamenti, Grace ha un rapporto sessuale con Timothy: la ragazza lo trova strano e per niente erotico (diverso da quello che si era immaginata in base agli stereotipi sulla virilit\u00e0 dei neri), e a un certo punto nella sua mente l'atto si sovrappone agli stupri subiti a Dogville, scioccandola. Il giorno successivo, Grace trova la propriet\u00e0 nel caos: i soldi del raccolto sono scomparsi e il presunto colpevole \u00e8 stato ucciso, e anche Elizabeth. In breve si scopre che invece \u00e8 stato Timothy ad aver scommesso i soldi, e che non \u00e8 affatto di stirpe nobile (era una scusa che usava per portarsi a letto le ragazze). Grace ha visto in lui solo quello che voleva vedere: non ha letto attentamente la \"Legge di Mam\", infatti ha completamente trascurato un avvertimento sul carattere di Timothy.\nGrace decide di lasciare Manderlay e tornare da suo padre. Prima di andarsene, durante un'assemblea con gli ex-schiavi, Grace scopre da Wilhlem che la \"Legge di Mam\" \u00e8 stata scritta proprio da lui: le spiega che lui e Mam erano molto giovani quando la guerra fin\u00ec, e la nuova Costituzione li spavent\u00f2. Immaginando il mondo in cui si sarebbero trovati gli schiavi, si chiesero se fossero pronti ad affrontarlo, o se il mondo fosse pronto per loro: dubitando delle parole dei legislatori, decisero di fissare su carta i loro pensieri e mantenere lo status quo. Grace afferma che \u00e8 una prosecuzione della schiavit\u00f9, ma secondo Wilhelm \u00e8 \"il minore dei due mali\", e le spiega gli effetti positivi della decisione presa. Tutti gli ex-schiavi ne erano a conoscenza. Inoltre, Wilhelm sostiene che l'America non \u00e8 pronta all'uguaglianza coi neri cos\u00ec come non lo era 70 anni prima, e per come vanno le cose non lo sar\u00e0 per ancora moltissimi anni. Grace viene costretta da loro a prendere il posto di Mam, ma contatta suo padre per farsi portare via.\nTimothy viene legato per essere frustato per aver sprecato i soldi. Grace \u00e8 disgustata dal comportamento degli ex-schiavi e rinuncia a frustare Timothy, ma quando lui la provoca, Grace diventa fuori di s\u00e9 dalla rabbia e inizia a frustarlo. Il padre di Grace, arrivato in anticipo (infatti gli ex-schiavi avevano \"votato\" l'ora a un dibattito, che non coincide esattamente con quella esterna a Manderlay), osserva da lontano la fustigazione ed \u00e8 soddisfatto che sua figlia abbia dimostrato di avere la situazione in pugno, dicendosi fiero di lei; dato che, come le aveva scritto, non avrebbe atteso pi\u00f9 di quindici minuti, prima di ripartire le lascia un biglietto. Grace, dopo aver letto il biglietto, scappa da Manderlay e dallo stato dell'Alabama.\nDistribuzione.\nIn Italia il film \u00e8 stato distribuito da 01 Distribution dal 28 ottobre 2005. Il doppiaggio \u00e8 stato effettuato presso la CVD e diretto da Maura Vespini, che ne ha anche adattato i dialoghi.\nAccoglienza.\nSull'aggregatore Rotten Tomatoes il film ha ricevuto il 50% delle recensioni professionali positive con un voto medio di 5,7/10 basato su 104 critiche, con un giudizio generale che recita \u00ab\"\"Manderlay\" potrebbe funzionare meglio come dichiarazione politica che come film, facendo i suoi punti a scapito di raccontare una storia avvincente\"\u00bb. Su Metacritic ha ottenuto un punteggio di 46/100 basato su 29 critiche, corrispondente a \u00ab\"recensioni miste o medie\"\u00bb.\nAnthony Lane di \"The New Yorker\" ha scritto che \u00abVon Trier non \u00e8 tanto un regista quanto un mesmerista misantropico, che usa i film per piegare lo spettatore alla sua volont\u00e0 priva di senso dell'umorismo\u00bb, mentre Josh Kun di \"Los Angeles Times\" ha aggiunto che \u00abVon Trier si perde nella sua stessa retorica\u00bb.\nAl contrario, Peter Bradshaw di \"The Guardian\" e Roger Ebert hanno entrambi dato al film recensioni positive. Bradshaw ha affermato che \"Manderlay\" \u00ab\u00e8 una conclusione efficace\u00bb, mentre Ebert, pur notando che \u00ab\u00e8 probabile che molti spettatori apprezzino il film meno della discussione in cui li trascina\u00bb, ha affermato che \u00abla differenza cruciale tra \"Manderlay\" e il quasi insopportabile \"Dogville\" non \u00e8 che la politica [di von Trier] sia cambiata, ma che in lui si sia risvegliato il senso di piet\u00e0 per il pubblico\u00bb. Anche Stephen Holden di \"The New York Times\" ha dato una recensione positiva, apprezzandone il tema politico e la recitazione, ma ammettendo un fatalismo di fondo."}
{"id": "768637", "revid": "2015336", "url": "https://it.wikipedia.org/wiki?curid=768637", "title": "Monti dell'Uccellina", "text": "I Monti dell'Uccellina costituiscono un gruppo collinare lungo la fascia costiera della Maremma grossetana che divide la piana dell'Ombrone a nord dalla piana del fiume Albegna a sud, nei territori dei comuni di Grosseto, Magliano in Toscana e Orbetello.\nGeografia.\nIl gruppo collinare, che raggiunge i 417 metri s.l.m. sulla cima di \"Poggio Lecci\", si estende nei territori comunali di Grosseto, Magliano in Toscana ed Orbetello, innalzandosi pochi chilometri a sud della foce dell'Ombrone, presso la localit\u00e0 di Alberese, e digradando all'estremit\u00e0 meridionale presso Talamone, dove delimitano l'estremit\u00e0 occidentale del Golfo di Talamone.\nTutta l'area dei Monti dell'Uccellina \u00e8 inclusa all'interno del Parco naturale della Maremma; il litorale si presenta alto e roccioso, fatta eccezione per la suggestiva Cala di Forno che si apre ai venti di maestrale.\nNella zona, rivestono notevole importanza dal punto di vista storico-artistico le numerose torri di avvistamento e l'Abbazia di San Rabano che si presenta sotto forma di imponenti ruderi sul crinale collinare.\nNotevoli sono anche le torri costiere di avvistamento, come la Torre di Castel Marino, la Torre di Collelungo, la Torre dell'Uccellina, la Torre di Cala di Forno, la Torre di Poggio Raso, la Torre delle Cannelle e la Torre di Capo d'Uomo; sulle pendici del versante opposto al mare spiccano la Torre Bassa e la Torre della Bella Marsilia.\nCoste e promontori.\nLe propaggini settentrionali dei Monti dell'Uccellina iniziano ad elevarsi dietro la Pineta Granducale, con lo \"Scoglietto\" che costituisce il primo modesto rilievo, seppur caratterizzato da ripide pareti rocciose.\nProcedendo verso sud, si elevano sempre nel retroterra dietro la pineta i rilievi denominati \"Salto del Granduca\" e \"Poggio Alto\", tra i quali si ritrovano sotto le prime propaggini una serie di infratti, le \"Grotte della Fabbrica\", dove sono venute alla luce testimonianze di epoca preistorica.\nLe propaggini sud-occidentali del \"Poggio Alto\" si avvicinano gradualmente alla costa, pur fermandosi tra il canale di bonifica e la Spiaggia di Collelungo: esse sono il \"Poggio di Castel Marino\", ove si eleva la torre omonima e il \"Poggio di Collelungo\", ove si eleva la Torre di Collelungo. Quest'ultima altura, seppur modesta, segna il limite orientale della Spiaggia di Collelungo, il cui arenile prosegue senza soluzione di continuit\u00e0 nella Cala Francese e nella Cala Rossa, dietro le quali si elevano bruscamente le pendici collinari, fino a raggiungere i 417 metri s.l.m. di \"Poggio Lecci\".\nIl lungo arenile, privo di soluzione di continuit\u00e0 da Bocca d'Ombrone, termina con le pendici meridionali di \"Poggio Uccellina\" (che conferisce la denominazione all'intero sistema collinare litoraneo) e con le pendici occidentali di \"Poggio Pian di Betto\", che vanno a costituire un tratto costiero alto e roccioso, che digrada sulla sponda orientale della sabbiosa e suggestiva Cala di Forno, chiusa a sua volta a sud dalle pendici occidentali di \"Poggio Ghiacciale\".\nDa \"Poggio Ghiacciale\" inizia un lungo tratto costiero alto e roccioso, con alcune piccole cale come quella del \"Porticciolo\", che si apre a sud-est di \"Poggio Torrino\". Pi\u00f9 a sud, \"L'Aiole\" e \"Poggio Tondo\" racchiudono la punta e la Cala del Gabbiano, dominata a sud dalla Torre delle Cannelle che si eleva su una propaggine tra \"Poggio Tondo\" e il \"Poggione\".\nPi\u00f9 a sud, i promontori sono formati dalla pendici occidentali digradanti di \"Punta del Corvo\" e di \"Capo d'Uomo\", ove sorge l'omonima torre. Le pendici meridionali del suddetto poggio e di quello di \"Fontelunga\" digradano rispettivamente verso Talamone ed il suo golfo, del quale costituiscono i limiti nord-occidentali.\nL'area protetta.\nI Monti dell'Uccellina sono un'area naturale protetta. \u00c8 presente un sito di interesse regionale, interamente compreso nel Parco naturale della Maremma. Sono riconosciuti anche come sito di importanza comunitaria (pSIC) e zona protezione speciale (ZPS), per il notevolissimo valore naturalistico, storico e paesaggistico. \nI principali elementi di criticit\u00e0 interni al sito sono: \nI principali elementi di criticit\u00e0 esterni al sito sono: \nI principali obiettivi di conservazione da adottare sono: \nLe indicazioni per le misure di conservazione sono: \nGeomorfologia.\nLa tipologia ambientale prevalente \u00e8 il rilievo collinare costiero, in gran parte coperto da boschi di leccio e macchia mediterranea, dalle coste rocciose. Altre tipologie ambientali rilevanti sono le praterie annue e le garighe, gli affioramenti rocciosi e gli oliveti in parte abbandonati, le coste sabbiose.\nFauna.\nPresenza di mammiferi assai rari legati ad ambienti di macchia e boscaglia e di numerose specie ornitiche rare e minacciate legate soprattutto ad ambienti rupestri e alle garighe. Tra essi, il gatto selvatico (\"Felis silvestris\") e il rinolofo euriale (\"Rhinolophus euryale\"), un chirottero.\nTra i rettili: la testuggine di Hermann (\"Testudo hermanni\"); la testuggine d'acqua (\"Emys orbicularis\"), presente con densit\u00e0 molto elevate nel canale che delimita il confine fra il sito e la Pineta Granducale; la tartaruga marina comune (\"Caretta caretta\"), con presenze accidentali; il cervone (\"Elaphe quatuorlineata\").\nTra gli uccelli: il biancone (\"Circaetus gallicus\"), nidificante; il lanario (\"Falco biarmicus\"), occasionalmente nidificante, svernante (forse regolare) ai margini del sito. \nPresenza di vari taxa di invertebrati endemici in Italia, esclusivi o a distribuzione ristretta; presenza di \"Callimorpha quadripuncataria\", un lepidottero.\nFlora.\nL'area protetta \u00e8 caratterizzata da un'elevata diversit\u00e0 vegetazionale con presenza di aspetti caratteristici della Maremma grossetana (boscaglie termoxerofile a ginepro, foreste, macchie e garighe). Presenza di specie rare ed endemiche. \nPer quel che riguarda la fitocenosi, sono presenti ginepreti costieri del promontorio calcareo di Cala di Forno (Parco naturale della Maremma). Tra le specie vegetali si segnalano la \"Romulea revelieri\", specie tipica della Corsica e della Sardegna, recentemente individuata nel Parco della Maremma, la \"Centaurea aplolepa\" ssp. \"cosana\", un endemismo maremmano, e popolamenti floristici caratteristici delle coste rocciose."}
{"id": "768638", "revid": "44939", "url": "https://it.wikipedia.org/wiki?curid=768638", "title": "Celera", "text": ""}
{"id": "768639", "revid": "782150", "url": "https://it.wikipedia.org/wiki?curid=768639", "title": "Teatro Sala Umberto", "text": "Il Teatro Sala Umberto \u00e8 un teatro di Roma.\nStoria.\nLa Sala Umberto nacque nel 1882 al pianterreno di un palazzo in via delle Mercede per volere di Andrea Busiri Vici, che ne fece decorare gli interni da Alessandro Bazzani: probabilmente all'inizio l'utilizzo che ne fu fatto prevedeva l'esecuzione di concerti, operette e commedie.\nNel 1890 l'architetto Giulio Podesti ne cur\u00f2 i lavori di ampliamenti, ricavando all'interno della sala da concerti (che allora veniva forse chiamata \"Sala della Piccola Borsa\") una capienza di 650 posti. Nel 1913 nuovi lavori di ristrutturazione modificarono l'aspetto del teatro trasformandolo definitivamente in cinematografo.\nNel 1928 avvenne la svolta, grazie alla presa in gestione della sala da parte dei fratelli Marino, gi\u00e0 proprietari del famoso Salone Margherita: il teatro torn\u00f2 ad essere tale e prese il nome di Sala Umberto, in onore al re d'Italia. I fratelli Marino adottarono per la Sala Umberto la stessa programmazione del Salone Margherita: vedettes internazionali (almeno ci\u00f2 citano le locandine ed i programmi dell'epoca: ma era d'uso per gli artisti adottare altisonanti nomi d'arte stranieri, per cui c'\u00e8 da supporre che coloro che venivano ingaggiati fossero principalmente italiani), comici del variet\u00e0, sciantose.\nIl teatro funzion\u00f2 con spettacoli di variet\u00e0 e rivista fino al 1930 circa, periodo in cui venne nuovamente riconvertito in cinematografo. La riapertura come teatro si ebbe nel 1981 dopo intensi lavori di ristrutturazione e di ammodernamento: la direzione del teatro venne assunta dall'Ente Teatrale Italiano (ETI) che ne miglior\u00f2 sensibilmente l'offerta artistica proponendo spettacoli di vario genere, principalmente di prosa.\nNel 1991 un nuovo cambio di destinazione d'uso port\u00f2 la Sala Umberto a diventare di nuovo sala cinematografica. Solo dal 2002 la Sala Umberto \u00e8 di nuovo teatro: la produzione artistica corrente spazia dalla comicit\u00e0 al teatro di prosa. La direzione artistica \u00e8 affidata ad Alessandro Longobardi, direttore artistico anche del Teatro Brancaccio."}
{"id": "768651", "revid": "106654370", "url": "https://it.wikipedia.org/wiki?curid=768651", "title": "Seymouria", "text": "Seymouria \u00e8 un genere di tetrapodi simili a dei rettili vissuti all'inizio del Permiano. Devono il nome alla citt\u00e0 di Seymour, nella contea di Baylor, in Texas, dove furono scoperti per la prima volta i fossili di questo animale.\nDi piccole dimensioni (raggiungevano infatti al massimo i 60 cm di lunghezza), questi animali erano molto ben adattati alla vita terrestre, tanto da far confondere i primi studiosi, che classificarono questi animali fra i rettili.\nIl clima secco del Permiano favoriva i rettili rispetto agli anfibi, ma grazie alle proprie caratteristiche da rettile i \"Seymouria\" prosperarono in questi ambienti.\nAvevano infatti zampe muscolose, una pelle secca e la capacit\u00e0 di conservare l'acqua corporea: probabilmente erano in grado di espellere i sali in eccesso nel sangue attraverso un'apposita ghiandola nel naso, come alcuni rettili attuali.\nA differenza degli anfibi e dei primi tetrapodi, i Seymouria potevano stare per lunghi periodi senz'acqua; questo permetteva loro di andare in cerca di prede (uova, insetti, piccoli animali) anche lontano da fonti d'acqua. Tuttavia, questi animali avevano ancora la necessit\u00e0 di deporre le uova nell'acqua, dove i girini si sviluppavano e vivevano anche per un breve periodo dopo la metamorfosi.\nPare che i maschi possedessero degli inspessimenti sul cranio, che probabilmente venivano usati per combattere con altri maschi durante il periodo degli amori.\nNegli anni, oltre che in Nord America, i fossili di questi animali sono stati scoperti anche in Germania, fra i quali anche gli \"amanti di Tambach\", due esemplari di \"S. sanjuanensis\" fossili che giacevano uno accanto all'altro (anche se non pu\u00f2 essere stabilito con certezza se questi animali fossero morti durante l'accoppiamento o si trovavano semplicemente vicini al momento della morte)."}
{"id": "768653", "revid": "1788047", "url": "https://it.wikipedia.org/wiki?curid=768653", "title": "Tom Turpin", "text": "Biografia.\nNacque a Savannah, in Georgia, da John L. Turpin e Lulu Waters Turpin. Poco pi\u00f9 che ventenne apr\u00ec un saloon a St. Louis, nel Missouri, che divenne un luogo d'incontro per i pianisti locali dove cominciarono a sentirsi le armonie e i ritmi di quello che sarebbe diventato il ragtime. Nel 1897 Tom Turpin pubblic\u00f2 \"Harlem Rag\", che \u00e8 storicamente la prima composizione musicale che porta nel titolo la parola Rag(time) insieme a \"The Mississippi Rag\" di William Krell, anch'essa del 1897.\nOltre al lavoro nel saloon e all'attivit\u00e0 di compositore, Turpin gestiva col fratello Charles un teatro, case da gioco, bordelli e sale da ballo.\nLa sua influenza sulla musica locale gli fece guadagnare il soprannome di \"Padre del ragtime di S.Louis\".\n\"Tom Turpin e suo fratello Charlie, membri rispettabili della comunit\u00e0 di St.Louis, sono considerati due figure musicali preminenti del distretto, ma non esiste una documentazione esaustiva al riguardo. Pare fossero coinvolti in molti affari e speculazioni legali, compreso un cospicuo e redditizio management teatrale per la gente di colore e \u2013naturalmente- non v'\u00e8 alcuna traccia negli articoli del tempo che li accusi di eventuali illeciti. Inoltre il locale dei Turpins, Rosebud Caf\u00e9, era ubicato nel centro del noto distretto a luci rosse della Chestnut Valley, anche per questo si presumeva che i fratelli svolgessero attivit\u00e0 poco pulite.\""}
{"id": "768654", "revid": "1048993", "url": "https://it.wikipedia.org/wiki?curid=768654", "title": "Festival di Villa Arconati", "text": "Il Festival di Villa Arconati, nato nel 1989, \u00e8 un progetto culturale realizzato grazie alla collaborazione fra i comuni di Bollate, Arese, Garbagnate Milanese, la Provincia di Milano, la propriet\u00e0 di Villa Arconati e i sostenitori della manifestazione.\nDall'esperienza del festival \u00e8 nato il polo culturale \"Insieme Groane\" che coinvolge, oltre alle amministrazioni che hanno promosso all'inizio la manifestazione, i comuni di Lainate, Novate Milanese, Baranzate, e dal 2007 Cesate, Senago e Solaro.\nNel corso degli anni il festival ha acquisito un carattere ed una personalit\u00e0 rilevanti nell'ambito della provincia di Milano, inserendosi nella rosa dei festival musicali considerati tra i pi\u00f9 importanti dell'estate italiana. E questo, oltre che alla qualit\u00e0 delle proposte artistiche, grazie anche al valore architettonico, ambientale e storico di Villa Arconati, ritenuta da Italia Nostra una delle residenze pi\u00f9 belle del Nord Italia.\nNelle edizioni precedenti del Festival di Villa Arconati si sono esibiti musicisti italiani come Gino Paoli, Paolo Conte, Enrico Ruggeri, Ivano Fossati, Enzo Jannacci, Francesco De Gregori, Edoardo Bennato, Fiorella Mannoia, Eugenio Finardi, Ornella Vanoni, Giorgio Gaber, Fabrizio De Andr\u00e9, Lucio Dalla, Franco Battiato, Vinicio Capossela, Giorgia, Pino Daniele, Carmen Consoli, Elisa, Massimo Ranieri, Samuele Bersani, Marco Paolini, Elio e le Storie Tese, Riccardo Cocciante, Baustelle.\nArtisti stranieri quali Dizzy Gillespie, Al Di Meola, Joe Zawinul, Herbie Hancock, Tony Williams, Manhattan Transfer, John Lurie, Joan Armatrading, Ry Cooder, Michael Nyman, Patti Smith, Ottmar Liebert, David Byrne, Dee Dee Bridgewater, Jo\u00e3o Gilberto, Goran Bregovi\u0107, Khaled, Ces\u00e1ria \u00c9vora, Compay Segundo, Madredeus, Andreas Vollenweider, Ang\u00e9lique Kidjo, Marc Ribot, Rachelle Ferrell, Cousteau, Noa, Erykah Badu, Cassandra Wilson, Michael Bubl\u00e9, Stewart Copeland, Kraftwerk, Craig David, Sigur R\u00f3s, Morrissey, Dulce Pontes, Robert Fripp, Pet Shop Boys.\nMusicisti classici come Michele Campanella, stelle della danza come Rudolf Nureyev, Luciana Savignano, Oriella Dorella, Maximiliano Guerra, il Corpo di Ballo del Teatro alla Scala e numerosi altri artisti a testimonianza della qualit\u00e0 delle scelte artistiche che da sempre contraddistinguono il festival."}
{"id": "768658", "revid": "114805429", "url": "https://it.wikipedia.org/wiki?curid=768658", "title": "Sylvain Tesson", "text": "Scrive su alcune delle pi\u00f9 importanti testate giornalistiche francesi ed \u00e8 autore di numerosi libri, tra cui \"Les jardins d'Allah\", \"L'Axe du loup\" e \"Dans les for\u00eats de Sib\u00e9rie\" (premio M\u00e9dicis essai, 2011)."}
{"id": "768670", "revid": "110157", "url": "https://it.wikipedia.org/wiki?curid=768670", "title": "Super Eliogabalo", "text": "Super Eliogabalo \u00e8 un romanzo di Alberto Arbasino. \nIl libro, scritto in uno stile surrealista e \"camp\", racconta un fine settimana romano di un moderno imperatore che si ispira a Eliogabalo e che finir\u00e0 ucciso e santificato dalle sue tre madri."}
{"id": "768675", "revid": "767487", "url": "https://it.wikipedia.org/wiki?curid=768675", "title": "Cala di Forno", "text": "Cala di Forno \u00e8 una nota spiaggia della Maremma grossetana, nel tratto costiero del comune di Magliano in Toscana, racchiusa tra due promontori dei Monti dell'Uccellina.\nLa spiaggia si trova nel cuore del Parco naturale della Maremma ed \u00e8 raggiungibile dopo un paio d'ore di cammino lungo i sentieri; l'ambiente risulta essere incontaminato, con la sabbia dorata fine che assume un colore tendente al bianco sotto il sole potente della primavera e dell'estate maremmana.\nIl luogo \u00e8 raggiungibile solo nel periodo compreso tra l'autunno e la primavera; nei mesi estivi vengono chiusi i sentieri che conducono alla spiaggia. Il motivo che giustifica tale chiusura \u00e8 essenzialmente legato alla conservazione dell'ambiente: infatti, mentre da un lato si riduce il rischio di incendi durante i pi\u00f9 aridi mesi estivi, si evita, dall'altro, che, nel periodo di alta stagione, il turismo di massa possa compromettere l'ecosistema di un'area, protetta appunto, caratterizzata da un elevato valore bio-naturalistico.\nTuttavia, il microclima ottimale pu\u00f2 permettere piacevoli soste ed esposizioni al sole anche nel periodo invernale.\nPer le sue peculiarit\u00e0 naturalistiche, Cala di Forno \u00e8 stata utilizzata varie volte come location per produzioni cinematografiche: \"Non ci resta che piangere\" (1984) di Roberto Benigni e Massimo Troisi, \"Al lupo al lupo\" (1992) di Carlo Verdone, \"Viola bacia tutti\" (1998) di Giovanni Veronesi, \"L'amore ritrovato\" (2004) di Carlo Mazzacurati."}
{"id": "768679", "revid": "287204", "url": "https://it.wikipedia.org/wiki?curid=768679", "title": "Un paese senza", "text": "Un paese senza \u00e8 un saggio di Alberto Arbasino.\nScritto inizialmente nel 1980 ma rifatto nel 1990 il saggio \u00e8 una sferzante analisi degli anni settanta in Italia, dal punto di vista della politica, della cultura e dello spettacolo."}
{"id": "768680", "revid": "675860", "url": "https://it.wikipedia.org/wiki?curid=768680", "title": "Euramerica", "text": "La Euramerica, detta anche Laurussia, \u00e8 stato un supercontinente minore formatosi nel Devoniano dopo la collisione fra i cratoni della Laurenzia, della Baltica e della Avalonia, durante l'orogenesi caledoniana.\nStoria.\nCirca 300 milioni di anni fa, nel Carbonifero superiore, le foreste pluviali tropicali ricoprivano l'equatore dell'Euroamerica. Un importante e brusco cambiamento nella vegetazione si verific\u00f2 quando il clima si inarid\u00ec. La foresta si framment\u00f2 e le licofite, che dominavano queste terre umide, diminuirono, sostituite dalle felci. Si ebbero anche forti riduzioni nelle variet\u00e0 degli anfibi mentre, per contro, il clima pi\u00f9 arido favor\u00ec la diversificazione dei rettili.\nNel Permiano, l'Euramerica divenne parte del pi\u00f9 grande supercontinente Pangea. Nel Giurassico, quando la Pangea si divise in due continenti, la Gondwana e la Laurasia, l'Euramerica faceva parte di quest'ultima.\nNel Cretaceo la Laurasia si divise a sua volta nei continenti del Nord America e della Eurasia. Il cratone della Laurenzia divenne parte del Nord America, mentre la Baltica divenne la parte settentrionale dell'Eurasia."}
{"id": "768681", "revid": "86050158", "url": "https://it.wikipedia.org/wiki?curid=768681", "title": "Primo Reich", "text": ""}
{"id": "768683", "revid": "122315", "url": "https://it.wikipedia.org/wiki?curid=768683", "title": "Laurenzia", "text": ""}
{"id": "768692", "revid": "6923", "url": "https://it.wikipedia.org/wiki?curid=768692", "title": "Villa Sorgato", "text": "Villa Manolesso Ferro Levi Folco Zambelli Ferro Chiozzi Sorgato \u00e8 una villa veneta che si trova nella frazione Merlengo di Ponzano Veneto.\nVenne edificata alla fine del XVI secolo dalla famiglia veneziana Ferro, del patriziato veneto. Oggi Villa Sorgato \u00e8 di propriet\u00e0 degli Eredi Sorgato.\nDall'aspetto semplice di casa padronale, situata all'interno di una immensa tenuta agricola, la Villa si offriva come dimora per i viaggiatori che solcavano la via Postumia, l'antica strada consolare romana del II secolo a.C. che univa Aquileia e Concordia a Genova, che a sua volta ne delimitava la propriet\u00e0.\nNel corso del Seicento la Villa, come testimoniato da una cartina storica risalente a quel periodo conservata al suo interno, che ne impreziosisce il maestoso scalone centrale, vide crescere i propri possedimenti e la propria ricchezza al punto tale che vennero ampliate le due barchesse laterali con torre colombera, quest'ultima gi\u00e0 presente a partire dal XV secolo. In quel periodo la torre colombera costituiva la traslazione in ambito rurale delle vecchie case-torri urbane e divenne subito il nucleo della casa a corte in un periodo in cui le esigenze difensive sovrastavano le altre, vista la presenza di briganti e soldataglie in aperta campagna. Esse avevano funzioni abitative e di ricovero per gli animali e gli attrezzi. L'ultimo piano era usato per ospitarvi i colombi (dalla quale trae il suo nome d'origine), usati sia per alimentazione che come mezzo di comunicazione.\nNel corso del XVIII secolo Villa Sorgato acquist\u00f2 l'imponente e maestoso aspetto che ha conservato fino ai giorni nostri. Abbellisce a testimonianza dell'importanza storica di Villa Sorgato l'imponente aquila bicipite a teste coronate con lo stemma asburgico, collocata sopra il poggiolo centrale della facciata nord e dipinta nella facciata sud.\nA conferma degli stretti rapporti che intercorrevano tra Villa Sorgato e la casa imperiale austriaca, decorano la facciata nord 12 busti raffiguranti 12 imperatori della famiglia imperiale, rispettivamente da destra verso sinistra: Ferdinando III, Leopoldo I, Giuseppe I, Carlo V, Francesco I Duca di Lorena, Francesco II, Leopoldo II, Ferdinando I, Francesco II poi I d'Austria, Ferdinando II, Federico III, Alberto II, Massimiliano I. Tra tutti il busto pi\u00f9 importante \u00e8 quello collocato nel salone principale al primo piano della Villa raffigurante Francesco Giuseppe I, contemporaneo alle vicende ottocentesce di Villa Sorgato.\nMolte furono le personalit\u00e0 che soggiornarono in Villa nel corso dell'Ottocento, tra tutte il Vicer\u00e9 del Lombardo-Veneto, Ranieri; durante la prima guerra mondiale, Villa Sorgato fu sede del comando dell'VIII Corpo d'Armata, qui il generale Gandolfo era solito dimorare. Testimonianze storiche tramandano che in pi\u00f9 di un'occasione Villa Sorgato ospit\u00f2 il re Vittorio Emanuele III e il Generale Cadorna. In periodi pi\u00f9 recenti, dopo la prima guerra mondiale, durante le lotte agrarie, vi si svolse un episodio di \"assalto alla villa\" per costringere il padrone a firmare nuovi patti agrari."}
{"id": "768693", "revid": "1654832", "url": "https://it.wikipedia.org/wiki?curid=768693", "title": "Commissione economica per l'Africa", "text": "La Commissione economica per l'Africa (ECA o UNECA, dall'acronimo inglese di \"United Nations Economic Commission for Africa\") \u00e8 una delle cinque commissioni economiche regionali che riportano al Consiglio economico e sociale (ECOSOC) delle Nazioni Unite."}
{"id": "768694", "revid": "110157", "url": "https://it.wikipedia.org/wiki?curid=768694", "title": "Commissione economica per l'America Latina e i Caraibi", "text": "La Commissione economica per l'America Latina e i Caraibi (o ECLAC, dall'acronimo inglese di \"Economic Commission for Latin America and the Caribbean\") \u00e8 una delle cinque commissioni economiche regionali che riportano al Consiglio economico e sociale (ECOSOC) delle Nazioni Unite.\nFu fondata dalle Nazioni Unite nel 1948."}
{"id": "768696", "revid": "25550", "url": "https://it.wikipedia.org/wiki?curid=768696", "title": "Swastyka", "text": ""}
{"id": "768697", "revid": "767487", "url": "https://it.wikipedia.org/wiki?curid=768697", "title": "Natale sul Nilo", "text": " Natale sul Nilo \u00e8 un film del 2002 di Neri Parenti, interpretato da Massimo Boldi, Christian De Sica, Enzo Salvi, Biagio Izzo, i Fichi d'India, Mabel Lozano, Manu Fullola, Nuria de la Fuente e Lucrezia Piaggio nella sua prima apparizione cinematografica. La sceneggiatura \u00e8 di Fausto Brizzi, futuro regista di \"Notte prima degli esami\".\nTrama.\nIl generale dei Carabinieri Enrico Ombroni \u00e8 vedovo con una figlia di 15 anni, Lorella, che sogna di diventare una ballerina e sposare un calciatore. Il militare, assolutamente contrario, decide di portarla a trascorrere il Natale in Egitto, accompagnato dal fidato collega Saltalaquaglia, che da tempo cerca di far fidanzare il generale con sua sorella Teresa, che definisce \"quasi illibata\".\nNel frattempo, l'avvocato Ciulla deve difendersi in una causa di divorzio, il suo, chiesto dalla moglie per via delle continue scappatelle del marito (743 in 20 anni, tutte con donne diverse). La donna lo perdona per l'ennesima volta ma, una volta rientrata a casa, trova il marito nella vasca da bagno con un'affascinante donna, che il legale spaccia per l'idraulico. Ormai stufa, decide di partire per l'Egitto insieme al figlio ma l'avvocato li seguir\u00e0, salvo poi tradire nuovamente la consorte.\nDurante la crociera il figlio presenta la sua nuova fidanzata, Paola, che per disgrazia \u00e8 proprio l'ultima amante del padre. A causa di una scappatella avvenuta la sera prima, dopo che la moglie aveva rifiutato le sue scuse, Ciulla passer\u00e0 l'intera vacanza a nascondere tutto ci\u00f2 alla famiglia. Successivamente Ombroni e l'avvocato, a causa di un equivoco, si conosceranno e combineranno un sacco di guai.\nA complicare le cose ci sono anche Max e Bruno, due fratelli che sono entrati in possesso di due antichi anelli magici, uno portafortuna e uno portajella, con l'intenzione di regalarli alla loro mamma. Si scoprir\u00e0 poi che questi anelli - se non restituiti alla piramide da cui sono stati rubati entro Capodanno - potrebbero provocare la morte dei proprietari, quindi i due intraprenderanno loro malgrado un rocambolesco viaggio nel deserto per riportarli indietro: alla fine Max e Bruno riescono a portare gli anelli indietro in tempo, rimanendo quindi vivi e ovviando alla profezia. All'aeroporto, inoltre, Bruno trova uno strano ciondolo che in realt\u00e0 \u00e8 magico e, quando lo indossa, senza neanche accorgersene, si trasforma in un dromedario.\nInfine Lorella riesce a coronare il suo sogno di diventare ballerina perch\u00e9 Enrico, quando questa abbandona il suo sogno, ricorda che quand'era giovane faceva parte della prima formazione dei Pooh come batterista ma suo padre non gli diede la possibilit\u00e0 di proseguire quest'avventura, ritenendola solo una perdita di tempo: ora lui si trova nella stessa situazione e non vuole che sua figlia si arrenda con il cuore spezzato come gli era capitato.\nIl generale Ombroni sposa poi la sorella del collega Saltalaquaglia e l'avvocato Fabio Ciulla riesce a riconquistare la moglie, la quale ha l'idea di fargli intraprendere la carriera di \"Divorziatore\", la cui clientela \u00e8 costituita da uomini sposati che vogliono liberarsi della moglie con un divorzio per colpa: essendo Fabio irresistibile, usa il trucco di sedurre in pochi attimi la donna sposata di turno e farsi, secondo accordi e modalit\u00e0 presi in precedenza, scoprire dal marito che cos\u00ec - soddisfatto del divorzio riuscito - lo paga profumatamente (50.000 \u20ac).\nIn questo modo la moglie sa sempre dove si trova e lui non ha il tempo per tradirla; oltretutto a Fabio questo lavoro non piace e cos\u00ec la moglie decide tutto e finalmente il marito le \u00e8 fedele: un equivoco finale porter\u00e0 Ciulla ad avere ancora a che fare con Ombroni.\nPersonaggi.\nNel film \"Merry Christmas\" girato l'anno prima e nel film \"Natale in India\" girato l'anno dopo, alcuni personaggi cambiano i cognomi ma hanno sempre gli stessi nomi: Boldi si chiama sempre Enrico, De Sica sempre Fabio e i Fichi d'India sempre Max e Bruno.\nProduzione.\nRegia.\nAnche se il film \u00e8 fatto di episodi separati tra loro, in alcuni momenti ci sono dei contatti: infatti nella scena in cui la doccia della camera dell'avvocato Ciulla sfonda il pavimento si incontrano Boldi, De Sica e Bruno dei Fichi d'India.\nRiprese.\nLe scene ambientate in Italia in realt\u00e0 furono girate in Spagna. Alcune scene sono state girate al Mena House Hotel di Giza. Nella scena in cui Bruno e Max escono dalla piramide e Bruno cade in terra, Bruno Arena \u00e8 stato sostituito da una controfigura.\nIn una scena Fabio, per nascondersi da Paola, incontra Oscar, e si mette a parlare con lui fingendo di essere suo amico, dopodich\u00e9 spiega alla moglie che egli si chiamerebbe Alberto e che sarebbe stato un suo collega. Nelle intenzioni iniziali degli sceneggiatori ci sarebbe dovuta essere una scena in cui Gianna e Oscar si sarebbero incontrati, e lui le avrebbe spiegato l'equivoco (lo si pu\u00f2 vedere nelle \"papere\" mostrate nei titoli di coda), ma tale scena poi non \u00e8 stata inserita per motivi imprecisati. Tale scena \u00e8 presente negli extra del dvd nella sezione scene eliminate.\nColonna sonora.\n\u00c8 stato usato come colonna sonora del film, il brano \"Aserej\u00e9\" delle cantanti spagnole Las Ketchup.\nDistribuzione.\nIl film \u00e8 uscito nelle sale Italiane il 20 dicembre 2002.\nIl film \u00e8 stato distribuito anche in Spagna, doppiato, con il titolo \"Navidad en el Nilo\".\nAccoglienza.\nLa pellicola, avendo incassato 28.296.128 euro, \u00e8 stato un notevole successo commerciale ed \u00e8 il cinepanettone che ha incassato di pi\u00f9 del filone."}
{"id": "768698", "revid": "1654832", "url": "https://it.wikipedia.org/wiki?curid=768698", "title": "Commissione economica e sociale per l'Asia e il Pacifico", "text": "La Commissione economica e sociale per l'Asia e il Pacifico (o ESCAP, dall'acronimo inglese di \"Economic and Social Commission for Asia and the Pacific\") \u00e8 una delle cinque commissioni economiche regionali che riportano al Consiglio economico e sociale (ECOSOC) delle Nazioni Unite."}
{"id": "768699", "revid": "1654832", "url": "https://it.wikipedia.org/wiki?curid=768699", "title": "Commissione economica e sociale per l'Asia Occidentale", "text": "La Commissione economica e sociale per l'Asia Occidentale (o ESCWA, dall'acronimo inglese di \"Economic and Social Commission for Western Asia\") \u00e8 una delle cinque commissioni economiche regionali che riportano al Consiglio economico e sociale (ECOSOC) delle Nazioni Unite."}
{"id": "768700", "revid": "161374", "url": "https://it.wikipedia.org/wiki?curid=768700", "title": "Ciudad Trujillo", "text": ""}
{"id": "768710", "revid": "6923", "url": "https://it.wikipedia.org/wiki?curid=768710", "title": "Diesel (azienda)", "text": "Diesel S.p.A. \u00e8 una multinazionale della moda italiana, con sede a Breganze. Produce vari capi di abbigliamento, spaziando dai jeans ad altri articoli e accessori. La linea di abbigliamento si divide in due diversi brand: Diesel e Diesel Black Gold; esiste anche una linea per bambini, denominata Diesel Kid. L'azienda \u00e8 nota per le sue campagne pubblicitarie surreali.\nStoria.\nL'azienda viene fondata nel 1978 da Renzo Rosso e Adriano Goldschmied, gi\u00e0 fondatore della AG Jeans. Nel 1985 Renzo Rosso acquisisce la propriet\u00e0 dell'intera azienda. Nel 1991 la prima campagna pubblicitaria della serie \"For Successful Living\" fa conoscere la Diesel nel mondo della comunicazione. Dall'inizio degli anni novanta, la Diesel inizia ad aprire punti vendita in tutto il mondo; nel 1996 viene aperto un negozio Diesel a New York.\nRenzo Rosso inizia nel 2002 ad acquistare altri marchi di moda, che riunisce sotto la capogruppo Only The Brave, insieme a Diesel. I marchi che fanno parte di Only the Brave includono Maison Martin Margiela, Viktor &amp; Rolf, Marni, e l'azienda licenziataria Staff International. In occasione del cinquantesimo compleanno di Renzo Rosso, nel 2005 Diesel pubblica il libro \u201cFifty\u201d, una storia illustrata dell'azienda, che ha raggiunto una tiratura di diecimila copie.\nDopo il reparto destinato all'abbigliamento per bambini, nel febbraio 2007 l'azienda ha avviato la produzione di biancheria intima e costumi da bagno per uomini e donne.\nI prodotti del marchio Diesel sono disponibili in 5000 negozi, dei quali 400 sono boutique monomarca. I ricavi nel 2005 si aggiravano intorno ad 1,2 miliardi di euro, mentre nel 2009 sono calati a 0,95 miliardi. La maggior parte dei profitti deriva dalla vendita dei jeans, dagli accessori e dall'abbigliamento per uomo, donna e bambino.\nIl 15 settembre 2010 viene inaugurata la nuova grande sede (il \"Diesel Village\") nella zona industriale di Breganze (VI), dove prima sorgevano gli stabilimenti ex Moto Laverda. Precedentemente la sede principale si trovava, sin dalla fondazione, nel vicino paese di Molvena (VI).\nNel 2015 si tiene una mostra a Tel Aviv, \"The World of Diesel\", per il ventesimo anno di presenza dell'azienda in Israele; viene anche inaugurato un nuovo flagship store.\nNel 2016 il bilancio dell'azienda, influenzato da un forte processo di revisione della distribuzione wholesale, ha registrato una perdita di circa 10 milioni di euro malgrado un lieve miglioramento del fatturato.\nNel luglio 2017 l'annuncio che l'amministratore delegato, Alessandro Bogliolo, in azienda dall'agosto 2013, sar\u00e0 dal 2 ottobre alla guida del colosso dei gioielli Tiffany. Al suo posto con l'inizio del 2018 Marco Agnolin, arrivato da Bershka. Alla fine del 2017 lascia anche dopo 4 anni il direttore creativo, l'italo-giapponese Nicola Formichetti. Breve la permanenza di Agnolin, poco pi\u00f9 di un anno: si dimette nel marzo 2019 in un momento delicato per l'azienda la cui filiale Usa ha dovuto fare ricorso al Chapter 11.\nCollezioni.\nDiesel \u00e8 famosa per i capi in jeans, tuttavia le collezioni includono anche altri articoli, tra cui giacche in pelle, abiti e altri accessori. Nel 1998 nasce il marchio StyleLab come spin-off di Diesel, che produce capi di fascia alta oltre ai tradizionali jeans. Nell'ottica di creare nuove categorie di prodotto, negli anni 2000 l'azienda d\u00e0 in licenza il brand Diesel ad altri produttori, come Marcolin con cui inaugura una linea di occhiali da sole denominata Diesel Eyewear, Fossil per la collezione gioielli e orologi Diesel Watches, L'Or\u00e9al per le fragranze; la realizzazione di ogni collezione \u00e8 supervisionata da Diesel. Tra gli altri partenariati, si annoverano quelle con Moroso, Seletti, Scavolini, Foscarini, e Berti per creare una linea completa di arredo per la casa chiamata Diesel Living, con Ducati, e infine con FIAT per realizzare un'edizione limitata della Fiat 500. Esiste anche una limited edition di jeans Diesel.\nNell'anno 2003, come affermato dal Women's Wear Daily, le collezioni di Diesel si articolavano su tre distinte etichette: Diesel Style Lab, il marchio di alta gamma e dal design innovativo; Diesel, il cui focus resta legato al denim; 55DSL, marchio streetwear che unisce estetica e funzionalit\u00e0. Con la chiusura di Style Lab e 55DSL, l'offerta di Diesel si sviluppava su due linee: Diesel e Diesel Black Gold. Diesel Black Gold \u00e8 la collezione pr\u00eat-\u00e0-porter di lusso lanciata nel 2008 in occasione della Settimana della moda di New York. Sempre nel 2008 Diesel ha siglato un nuovo partenariato con Adidas per co-produrre una linea sportiva in denim.\nCampagne promozionali.\nFin dal 1991 Diesel si \u00e8 contraddistinta per le sue campagne pubblicitarie che, invece di ruotare intorno al prodotto, ricorrono a immagini evocative e surreali, con la collaborazione dell'agenzia pubblicitaria svedese Paradiset DDB, di Stoccolma. Tra le altre, degne di nota sono la campagna pubblicitaria del 1997 ambientata nella comunista Nord Corea (ma girata ad Hong Kong) e quella che ha come tema gli incidenti automobilistici. Gli spot affrontano diverse tematiche, dalla coscienza sociale, alle problematiche ambientali (come la campagna Global Warming Ready che ritrae uno scenario in cui il mondo \u00e8 alle prese con gli effetti del riscaldamento globale), a messaggi anti-establishment. Michael Chevalier ha criticato i punti vendita Diesel, dichiarando che i prodotti sarebbero presentati in modo confuso al fine di indurre i consumatori a interagire con il personale di vendita.\nVerso la fine degli anni '90 Diesel ha realizzato CD-ROM e altri contenuti informatici, come il videogioco \u201cDigital Adrenalin\u201455DSL\u201d. Successive sono alcune produzioni media come la serie web \u201cDiesel Sweeties\u201d, una commedia romantica con protagonista una \u201cex attrice porno e il suo fidanzato robot\u201d. Nel 2007 \u00e8 stato indetto il concorso musicale, Diesel-U-Music. Da gennaio a settembre 2008, secondo l'agenzia di media intelligence TNS, la cifra investita da Diesel per la pubblicit\u00e0 negli Stati Uniti si aggirerebbe intorno ai 5,8 milioni di $. Il premio Grand Prix del Festival della Comunicazione Pubblicitaria di Cannes \u00e8 stato assegnato a Diesel nel 1997, nel 2001 per la campagna intitolata \u201cThe Daily African\u201d, nome di un quotidiano fittizio, e nel 2010 per la campagna \u201cBe Stupid\u201d. Nel 2009 Steve Birkhold, a capo della divisione americana, ha lasciato l'azienda poco tempo dopo aver firmato un accordo in cui autorizzava Macy's a vendere jeans Diesel ad un prezzo ribassato. Nel 2015 Liam Hemsworth \u00e8 apparso come protagonista del video \u201cOnly The Brave\u201d per promuovere l'omonima fragranza e nello stesso anno anche Winnie Harlow \u00e8 stata testimonial di campagne pubblicitarie. Nel 2018 nuovo testimonial \u00e8 il rapper Fedez.\nNel calcio.\nDal 2008 al 2018 Diesel \u00e8 stato main sponsor del Bassano Virtus, team all'epoca di propriet\u00e0 della famiglia Rosso, titolare del marchio Diesel. \nNell'ottobre 2016 Diesel ha stretto un accordo con l'AC Milan: si occuper\u00e0 di vestire la squadra di calcio milanese con uno stile formal/unformal. Dal 2018 \u00e8 il main sponsor del LR Vicenza, nuovo club di propriet\u00e0 della famiglia Rosso, mentre nel 2019 viene siglato un accordo di sponsorizzazione anche col calciatore Neymar, attaccante e capitano della nazionale brasiliana."}
{"id": "768712", "revid": "125859598", "url": "https://it.wikipedia.org/wiki?curid=768712", "title": "V\u00edctor Vald\u00e9s", "text": "\u00c8 cresciuto nel Barcellona, dove ha giocato per dodici stagioni durante le quali ha vinto sei campionati spagnoli, sei Supercoppe spagnole, due Coppe del Re, tre UEFA Champions League, due Supercoppe UEFA e due Coppe del mondo per club FIFA. Nel 2015 si \u00e8 trasferito al Manchester United prima di passare in prestito allo Standard Liegi, con il quale ha vinto una Coppa del Belgio. Dal 2016 al 2017 ha militato nel Middlesbrough. Con la nazionale spagnola ha conquistato il Mondiale nel 2010 e l'Europeo nel 2012.\nCaratteristiche tecniche.\nPortiere dal rendimento positivo, aveva nelle uscite basse e nella visione di gioco le sue doti migliori; la sua abilit\u00e0 coi piedi gli consentiva di contribuire in modo determinante alla manovra della propria squadra.\nCarriera.\nGiocatore.\nBarcellona.\nVald\u00e9s ha iniziato la sua carriera nelle giovanili del Barcellona nel luglio del 1992. Nel settembre dello stesso anno, per\u00f2, si trasfer\u00ec con la sua famiglia a Tenerife e quindi fu costretto a lasciare il club, ritornandovi solo dopo tre anni. Al rientro fece rapidi progressi con le squadre giovanili, entrando nella squadra B nel 2000 e in prima squadra a partire dalla stagione 2002-2003. La prima parte della stagione lo vide riserva di Roberto Bonano, all'epoca titolare anche nella Nazionale argentina. L'arrivo di Radomir Anti\u0107 nella panchina \"azulgrana\" gli diede qualche opportunit\u00e0 in pi\u00f9 per giocare da titolare.\nNella stagione 2003-2004, Vald\u00e9s divenne primo portiere del Barcellona, e in quella successiva disput\u00f2 quasi tutte le partite dei \"blaugrana\", contribuendo al ritorno al successo in Liga dopo sei anni di attesa. Sempre in quella stagione, vinse anche il Trofeo Zamora come miglior portiere del campionato spagnolo.\nNella stagione 2005-2006 Vald\u00e9s mantenne alte le sue prestazioni, aiutando il Barcellona a vincere sia la Liga sia la Champions League. In particolare, nella finale di Parigi contro l'Arsenal \u00e8 stato decisivo, negando due tentativi di gol a Thierry Henry quando le squadre erano ancora sul punteggio di 0-0. Il Trofeo Zamora, tuttavia, fu vinto da Santiago Ca\u00f1izares, mentre Vald\u00e9s giunse alle sue spalle. Nelle altre due stagioni dimostra di essere un buon portiere per il Barcellona.\nNel luglio del 2009 ha rinnovato il suo contratto con i blaugrana fino al 2014. Il 1\u00ba novembre 2011 ha superato il record di imbattibilit\u00e0 precedentemente tenuto da Miguel Reina (824 minuti).\nIl 31 gennaio 2014 il Barcellona smentisce le voci su un possibile rinnovo del contratto del giocatore, rispettando la sua scelta di lasciare il club a fine stagione. Il 26 marzo seguente, nella sfida vinta per 3-0 contro il Celta Vigo, subisce la rottura del legamento crociato del ginocchio destro, che lo costringe ad uno stop di circa sette mesi. A fine stagione lascia il dopo 12 anni di permanenza in \"blaugrana\", 536 presenze collezionate e 21 titoli vinti.\nManchester United e prestito allo Standard Liegi.\nNell'estate del 2014 trova un accordo economico con i francesi del Monaco, ma non supera le visite mediche con il club del Principato ed \u00e8 quindi costretto a rinunciare al trasferimento. A partire dal 23 ottobre dello stesso anno inizia ad allenarsi con il Manchester United. L'8 gennaio 2015, in seguito al parere positivo dei medici, firma un contratto di un anno e mezzo con i \"Red Devils\", per fare il vice del giovane connazionale David de Gea. Debutta con la nuova maglia il 17 maggio seguente nel corso di Manchester-Arsenal 1-1 sostituendo De Gea al 74'. Gioca poi da titolare l'ultima partita di campionato la settimana seguente contro l'Hull City (0-0). A fine stagione viene messo ai margini della squadra per delle incomprensioni avute con il mister Louis Van Gaal.\nIl 24 gennaio 2016 passa in prestito allo Standard Liegi. Il 20 marzo vince la Coppa del Belgio, giocando le ultime due partite. Il 29 aprile il giocatore decide di interrompere il prestito, dopo aver collezionato otto presenze con il club belga (con tredici reti subite), facendo cos\u00ec ritorno allo United. Il 10 giugno la squadra inglese annuncia che il giocatore iberico verr\u00e0 svincolato al termine della stagione.\nMiddlesbrough.\nIl 7 luglio 2016 firma un biennale con il Middlesbrough, club neopromosso in Premier League, ma, in seguito alla retrocessione della squadra inglese, il 24 maggio 2017 rescinde consensualmente il contratto che lo legava al \"Boro\". Ad agosto 2017, a 35 anni, annuncia il suo ritiro dal calcio giocato.\nNazionale.\nViene convocato per la prima volta in nazionale l'11 maggio 2010, quando viene inserito dal commissario tecnico Vicente del Bosque nella lista dei 30 pre-convocati per il mondiale, e il 20 maggio viene scelto definitivamente tra i 23 uomini per il mondiale in Sudafrica. Il 3 giugno ottiene la sua prima presenza in nazionale, giocando una amichevole tra Spagna e Corea del Sud a Innsbruck, in Austria, partita vinta 1-0 dalla \"Roja\". I mondiali terminano con la vittoria della sua Nazionale, anche se non gioca alcuna partita. Partecipa anche agli europei del 2012, svoltisi in Polonia e Ucraina. La competizione termina con la vittoria della Spagna e anche in questo caso Vald\u00e9s non gioca nessuna partita. Deve rinunciare a disputare i mondiali del 2014 in Brasile, a causa dell'infortunio al legamento crociato del ginocchio destro.\nAllenatore.\nIl 19 luglio 2019 ritorna al , come tecnico della formazione \"Juvenil A\", firmando un contratto annuale. Il 7 ottobre viene sollevato dall'incarico.\nHorta.\nIl 29 maggio 2020 firma un contratto con l'Horta, squadra militante nella Tercera Divisi\u00f3n - Gruppo 5.\nStatistiche.\nPresenze e reti nei club.\n\"Statistiche aggiornate all'8 aprile 2017.\""}
{"id": "768713", "revid": "1713445", "url": "https://it.wikipedia.org/wiki?curid=768713", "title": "Contea di Broome", "text": "Broome \u00e8 una contea dell'area meridionale dello Stato di New York negli Stati Uniti.\nGeografia fisica.\nLa contea confina a nord con la contea di Cortland, a nord-est con la contea di Chenango, ad est con la contea di Delaware, a sud con le contee di Wayne e di Susquehanna della Pennsylvania ed a ovest confina con la contea di Tioga.\nIl territorio \u00e8 prevalentemente collinare e raggiunge la massima elevazione di 634 metri ad oriente nel territorio della citt\u00e0 di Sanford. Nell'area orientale scorre il fiume Susquehanna verso sud fino ad entrare nel territorio della Pennsylvania. Cambiando direzione e scorrendo verso nord il Suquehanna rientra nel territorio centrale della contea e spingendosi a nord bagna Binghamton che \u00e8 il capoluogo di contea oltre ad esserne la citt\u00e0 pi\u00f9 popolosa. Dopo Binghamton il Suquehanna piega verso occidente e bagna Endicot prima di entrare nel territorio della contea di Tioga. Il fiume Chenango scorre verso sud nell'area centrale. A Chenango Forks riceve le acque del fiume \"Tioughnioga\" e proseguendo verso sud sfocia nel Susquehanna.\nNel nord \u00e8 situato il lago di Whitney Point.\nStoria.\nQuando furono istituite le \"Province di New York\" nel 1683 l'area dell'attuale contea faceva parte della contea di Albany. La contea di Broome \u00e8 stata istituita nel 1806 separando il territorio che ne avrebbe fatto parte dalla contea di Tioga. Fu nominata Broome in onore di John Broome che nel 1806 era vice-governatore dello Stato di New York.\nLa citt\u00e0 di Binghamton fu fondata nel 1802 con il nome di Chenango Point."}
{"id": "768717", "revid": "1543377", "url": "https://it.wikipedia.org/wiki?curid=768717", "title": "The Black Crowes", "text": "The Black Crowes \u00e8 un gruppo rock statunitense, originario della citt\u00e0 di Atlanta, fondato nel 1984.\n\"Melody Maker\" li ha definiti \"il gruppo rock'n'roll pi\u00f9 rock'n'roll del mondo\". Sono inoltre stati indicati come \"miglior nuovo gruppo americano\" nel sondaggio del 1990 di \"Rolling Stone\" e occupano la posizione 92 nella lista dei 100 pi\u00f9 importanti artisti hard rock stilata da \"VH1\". Hanno venduto oltre 20 milioni di album in tutto il mondo.\nStoria.\nLa band nacque ad Atlanta nel 1984 con il nome di Mr. Crowes Garden. Nonostante la formazione sia cambiata nel corso degli anni, la forza trainante dei Black Crowes sono, sin dalle origini, i fratelli Chris e Rich Robinson. Nel 1989, influenzati da gruppi come i Led Zeppelin, The Rolling Stones, The Band, Faces, Little Feat, Creedence Clearwater Revival, incisero il loro primo demo, grazie al quale si vincolarono alla American Recordings.\nNel 1990 realizzarono \"Shake Your Money Maker\", il loro primo lavoro in studio, e grazie al successo dei singoli \"Hard to Handle\", \"She Talks to Angels\", \"Jealous Again\", \"Twice As Hard\" e \"Seeing Things\", l'album ebbe un grande successo, vendendo cinque milioni di copie solo negli Stati Uniti. \"Hard to Handle\" e \"She Talks to Angels\" entrarono tra le prime 30 canzoni della classifica pop americana nel 1991, e contribuirono alla notoriet\u00e0 del gruppo. Quello stesso anno i Black Crowes presero parte al Monsters of Rock accanto ad AC/DC, Metallica, M\u00f6tley Cr\u00fce, Queensr\u00ffche e Pantera.\nDopo aver rimpiazzato il chitarrista Jeff Cease con Marc Ford, la band incise il suo secondo album \"The Southern Harmony and Musical Companion\" nel 1992. Dal disco vennero estratti i singoli \"Remedy\", \"Thorn in My Pride\", \"Sting Me\", \"Sometimes Salvation\" e \"Hotel Illness\", che aiutarono l'album a conquistare la cima delle classifiche. Per la sua creazione la band reclut\u00f2 il tastierista Eddie Harsch, che divenne un membro permanente nel tour seguente. Il 1994, dopo aver scartato, l'anno precedente, l'album \"Tall\", venne segnato dall'uscita di \"Amorica\", che tuttavia non ebbe lo stesso successo dei precedenti (vinse comunque il disco d'oro).\nNel 1996 venne pubblicato \"Three Snakes and One Charm\"; all'inizio del 1997 venne registrato un altro lavoro, chiamato \"Band\", ma dopo il tour estivo della band Marc Ford venne licenziato, Johnny Colt lasci\u00f2 il gruppo e il progetto fu quindi abbandonato (successivamente molte delle canzoni di \"Tall\" e \"Band\" vennero recuperate nella raccolta \"The Lost Crowes\"). Il bassista Sven Pipien si aggiunse ai Black Crowes nel 1998 e l'anno seguente usc\u00ec l'album \"By Your Side\", con etichetta Columbia Records, lavoro che andava in una direzione decisamente differente da quella presa dai due album precedenti \"Amorica\" e \"Three Snakes and One Charm\", privilegiando canzoni pi\u00f9 snelle e influenzate dalla musica soul. Il chitarrista Audley Freed, proveniente dai Cry of Love, entr\u00f2 nella formazione, ma non prese parte alle sessioni di registrazione di \"By Your Side\".\nNel 2000 i Crowes fecero un tour ed incisero un album col chitarrista dei Led Zeppelin Jimmy Page, \"Live at the Greek\", che riscosse ottimo successo. Nello stesso anno il cantante Chris Robinson spos\u00f2 l'attrice Kate Hudson (figlia dell'attrice Goldie Hawn).\nNel 2001 usc\u00ec l'album \"Lions\", che includeva canzoni come \"Lickin\"' e \"Soul Singing\", e l'anno dopo un nuovo lavoro che raccoglieva pezzi registrati dal vivo durante due concerti all'Orpheum Theatre di Boston; in contemporanea all'uscita di questo disco dal vivo i Black Crowes annunciarono che si sarebbero ritirati dalla scena musicale per un tempo indeterminato. Alcuni membri del gruppo si riunirono per suonare la canzone \"Sometimes Salvation\" con i Gov't Mule al Jammy Awards del 2004. In questo periodo Chris Robinson pubblic\u00f2 due album: \"New Earth Mud\" (2002) e \"This Magnificent Distance\" (2004). Nel frattempo il fratello Rich form\u00f2 una band chiamata Hookah Brown, che ebbe vita breve, e poi incise il proprio album da solista \"Paper\" (2004).\nNei primi mesi del 2005 i fratelli Robinson ed Eddie Harsch riunirono il gruppo, compresi Marc Ford e Sven Pipien, introducendo il batterista Bill Dobrow. Cinque esibizioni in club del nord-est sono state pubblicizzate misteriosamente, ma con scarsa promozione, sotto il nome di Mr. Crowes Garden. Fino a quando non salirono sul palco al The Staircase di Pittston, si era vociferato che questo gruppo era una riformazione dei Black Crowes. Poco dopo, la fine ufficiale della separazione dei Black Crowes fu segnata da sette spettacoli alla Hammerstein Ballroom di New York nella fine di marzo. Quando queste esibizioni fecero il tutto esaurito e la band aggiunse delle date al tour statunitense, facendo diverse serate tutte esaurite. Dopo solo un paio di concerti Dobrows venne licenziato per il suo scarso interesse nei confronti della band, e nel maggio del 2005 i Black Crowes si riunirono col primo batterista Steve Gorman al Tabernacle in Atlanta e suonarono per cinque serate, sbancando i botteghini. Durante l'estate, il gruppo si un\u00ec in tour con Tom Petty and the Heartbreakers. I Black Crowes suonarono al concerto di fine anno 2005 nel famoso Madison Square Garden di New York con i North Mississippi All Stars e il primo frontman dei Phish Trey Anastasio, che suon\u00f2 la parte di chitarra in \"Hard to Handle\".\nIl 21 marzo 2006 la band pubblic\u00f2 il suo primo concerto in DVD, intitolato \"Freak 'N' Roll... Into the Fog\", frutto della performance registrata nello storico Fillmore Auditorium di San Francisco. Tra gli extra del DVD si trova il dietro alle quinte dell'esibizione.\nSuccessivamente, i fratelli Chris e Rich Robinson intrapresero un tour di serate acustiche, durante le quali suonarono canzoni loro, cover e nuovi pezzi. Pubblicizzate come \"Brothers of a Feather: An Acoustic Evening with Chris &amp; Rich Robinson of The Black Crowes\", le performance vennero registrate per una possibile pubblicazione. Poco prima dell'inizio del tour autunnale del 2006, tra agosto e settembre, il chitarrista Marc Ford e il tastierista Ed Harsch lasciarono la band, venendo rimpiazzati prima da Paul Stacey e Rob Clores, e dall'estate del 2007 rispettivamente da Luther Dickinson e Adam MacDougall. Nel 2008 la band pubblic\u00f2 \"Warpaint\", il primo album dopo la reunion, che si rivel\u00f2 un successo di critica e pubblico, seguito da un intenso tour culminato in \"Warpaint Live\", dove veniva riproposto l'intero album dal vivo pi\u00f9 altri brani e cover. Nel 2009 vide la luce anche il doppio \"Before the Frost...Until the Freeze\", con solamente il primo disco stampato (\"Before the Frost\") ed il secondo (\"Until the Freeze\") scaricabile dal sito della band grazie ad coupon allegato.\nNel 2010, per celebrare il ventennale dal debutto discografico, \u00e8 uscito \"Croweology\", un album contenente la versione acustica dei brani pi\u00f9 rappresentativi della loro carriera. Successivamente Chris Robinson si \u00e8 dedicato al progetto Chris Robinson Brotherhood e Rich Robinson ha formato il gruppo Magpie Salute con gli ex-crowes Marc Ford e Sven Pipien. Il 15 gennaio 2015 Rich Robinson annuncia lo scioglimento della band per divergenze col fratello.\nNel novembre 2019, durante la trasmissione radiofonica \"The Howard Stern Show\", Chris e Rich Robinson annunciano di aver risolto le loro divergenze e di voler intraprendere un tour celebrativo per i trent'anni di \"Shake Your Money Maker\". Lo show viene presentato quello stesso mese al Bowery Ballroom di New York con una line-up totalmente rinnovata ad eccezione dei due fratelli. Il tour doveva partire nel 2020 ma \u00e8 stato posticipato a causa della pandemia di COVID-19. L'8 gennaio 2021 viene annunciata l'uscita di una edizione deluxe di \"Shake Your Money Maker\" e resa disponibile una traccia inedita dal titolo \"Charming Mess\"."}
{"id": "768723", "revid": "289247", "url": "https://it.wikipedia.org/wiki?curid=768723", "title": "Campionato di calcio della Germania", "text": ""}
{"id": "768724", "revid": "66316", "url": "https://it.wikipedia.org/wiki?curid=768724", "title": "Verme della Guinea", "text": ""}
{"id": "768731", "revid": "486946", "url": "https://it.wikipedia.org/wiki?curid=768731", "title": "Medicina Riabilitativa", "text": ""}
{"id": "768732", "revid": "256896", "url": "https://it.wikipedia.org/wiki?curid=768732", "title": "IHEU", "text": ""}
{"id": "768733", "revid": "1522738", "url": "https://it.wikipedia.org/wiki?curid=768733", "title": "Antignana", "text": "Antignana (in croato \"Tinjan\") \u00e8 un comune croato situato nell'entroterra dell'Istria. Seocndo il censimento del 2011 conta circa 1.672 abitanti.\nGeografia.\nAntignana \u00e8 situata nell'Istria centrale e si trova a 21\u00a0km da Parenzo e a 12 da Pisino. Il capoluogo \u00e8 sito in posizione panoramica, su un poggio a ridosso della \"Draga\" o \"Vallone\", la profonda e lunga depressione che fende il territorio istriano, fino a trasformarsi nell'ultimo tratto nel Canale di Leme che sfocia in Adriatico.\nSociet\u00e0.\nEtnie e minoranze straniere.\nIl censimento austriaco del 1910 riporta per il comune una popolazione di 4100 croati, 84 italiani, 16 sloveni e 4 tedeschi, mentre quello italiano del 1921 riporta 3865 croati (di cui 2020 parlanti anche l'italiano), 352 italiani ed 1 sloveno. Il dialetto italiano, l'istro-veneto, era conosciuto ed utilizzato in famiglia, nei commerci, nella cultura, nella pubblica amministrazione e nei rapporti con le citt\u00e0 di tutta la penisola istriana.\nLa presenza autoctona di italiani.\n\u00c8 presente una piccola comunit\u00e0 di italiani autoctoni che rappresentano una minoranza residuale di quelle popolazioni italiane che abitarono per secoli ed in gran numero, la penisola dell'Istria e le coste e le isole del Quarnaro e della Dalmazia, territori che furono della Repubblica di Venezia. La presenza degli italiani ad Antignana \u00e8 drasticamente diminuita in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\".\nCultura.\nTradizioni.\nLa frazione di Corridico \u00e8 famosa per essere il paese di un vampiro istriano: \"Jure Grando\". Difatti, come narra Johann Weichart Valvasor, nel 1672, gli abitanti del villaggio, convinti che le strane morti che stavano colpendo i propri familiari fossero dovute al defunto stregone Jure Grando, trasformatosi in vampiro, ne scoperchiarono la tomba e conficcarono un paletto nel suo cadavere.\nAntignana \u00e8 considerata oggi la \"capitale del prosciutto istriano\", essendo una delle principali aree di produzione di questo rinomato prodotto della gastronomia regionale, ed ospita un'annuale \"Fiera Internazionale del Prosciutto\".\nLocalit\u00e0.\nIl comune di Antignana \u00e8 diviso in 8 insediamenti (\"naselja\"):"}
{"id": "768734", "revid": "1318658", "url": "https://it.wikipedia.org/wiki?curid=768734", "title": "Unione internazionale etico-umanistica", "text": "L\u2019Unione internazionale etico-umanistica (International Humanist and Ethical Union o IHEU), fondata ad Amsterdam nel 1952 e con sede a Londra (Regno Unito) si dichiara l'unica organizzazione a livello internazionale che abbracci le istanze di umanisti, atei, agnostici, razionalisti, liberi pensatori, laici, scettici, sia come singoli che come associazioni. L'IHEU rappresenta il punto di vista di oltre 3 milioni di persone - la maggioranza delle quali nel Terzo mondo - riunite in pi\u00f9 di 100 organizzazioni nazionali in 40 Paesi del mondo.\nTra i fondatori dell'IHEU, e suo primo presidente, sir Julian Sorell Huxley, primo direttore dell'UNESCO.\nTra le attivit\u00e0 promosse dall'IHEU vi \u00e8 lo studio di religione comparata, ovvero l'analisi delle differenze interpretative dei temi pi\u00f9 comuni tra le grandi religioni del mondo.\nLa \"weltanschauung\" (visione del mondo) dell'IHEU \u00e8 umanista, ovvero quella di un mondo nel quale i diritti umani e civili delle minoranze siano rispettati e ciascuno sia libero di vivere una vita degna. Lo scopo dell'IHEU \u00e8 quello di rappresentare il movimento umanista mondiale e di promuoverne i valori.\nAdesione ai principi dell'umanesimo.\nIn base a quanto stabilito dallo statuto dell'IHEU a qualsiasi membro (associazione o persona fisica) \u00e8 richiesta l'adesione alla seguente affermazione di principio sull'umanesimo:\nSiccome si tratta di un'associazione di opinione, si presume la buona fede degli associati. L'umanesimo rifiuta altres\u00ec qualsivoglia dogma e non impone qualsivoglia credenza ai propri aderenti."}
{"id": "768738", "revid": "109623262", "url": "https://it.wikipedia.org/wiki?curid=768738", "title": "Caratteristiche tecniche della Lancia Aprilia", "text": "Le caratteristiche tecniche pi\u00f9 importanti delle varie serie della Lancia Aprilia\nBerlina prima serie (mod. 238).\nIl 24 febbraio 1937 esce dalla fabbrica la prima berlina Aprilia, sprovvista di pedane (predellini), con volante nero a tre razze e strumentazione a quattro strumenti circolari a fondo nero. Le ruote sono del tipo a disco, piene, in acciaio (con piccole razze coprimozzo) con cerchio da 140 x 40. La gamma di colori prevista \u00e8: grigio, blu, nero, amaranto, verde. Gli interni sono nel classico e famoso panno Lancia (grigio o beige). Il bagagliaio (accessibile dall'esterno) pu\u00f2 contenere una ruota di scorta e due valigie o due ruote e una valigia.\nDal mese di agosto di quello stesso 1937, alla versione \"standard\" (che oggi definiremmo \"base\") si affianca la versione \"Lusso\", che si distingue per avere le pedane (la larghezza totale passa da 147,0\u00a0cm a 150,0\u00a0cm) e per migliori finiture (selleria in pelle marrone o rossa, bordo cromato del cruscotto, aggiunta del posacenere e appoggiabraccia posteriore, ecc.). Questa versione, dopo un avvio stentato, ha un bel successo di vendite: nel solo 1937, su 3.831 Aprilia costruite (in 12 mesi) ben 700 sono del tipo \"Lusso\" (in soli 4-5 mesi).\nDall'agosto/settembre 1938 (dal numero di costruzione 6600) anche la versione \"standard\" viene munita delle pedane laterali (la larghezza della vettura aumenta leggermente, da cm 147,0 a cm 150,0); inoltre: vengono montate ruote Fergat tipo \"Littoria\" e, conseguentemente, di gomme da 165x400; variano leggermente i valori delle carreggiate.\nDal settembre 1938 (dalla vettura con motore n. 7701) le bielle in duralluminio (duralite) sono montate su bronzine di metallo bianco antifrizione.\nNel 1938/39: (imprecisata la numerazione da cui iniziano le modifiche): nella \"Lusso\" viene modificata la mascherina della calandra; viene anche modificato il cruscotto, che ora \u00e8 bianco con unico quadro rettangolare (ed ha i bordi superiori ed inferiori ad arco racchiudente 4 strumenti quadri con fondo grigio e bianco)\nNei tre anni scarsi di produzione della \"prima serie\", si sono registrate parecchie modifiche agli ammortizzatori (a frizione) delle sospensioni posteriori; in sintesi: inizialmente essi erano del tipo \"a secco\", poi si ebbe un secondo tipo \"lubrificato\", cui segu\u00ec un tipo \"lubrificato con comando idraulico a bassa pressione\"; infine, a partire dalla vettura n. 8758 (inizio 1939) il comando idraulicio fu trasformato in \"alta pressione\"\nAutotelaio prima serie (mod. 239).\nNel marzo 1937, parallelamente al lancio della berlina, viene iniziata la produzione dell'autotelaio per i carrozzieri.\nLe caratteristiche tecniche sono identiche a quelle della berlina, tranne (com'\u00e8 ovvio) che per la conformazione del telaio -che qui \u00e8 a struttura piana scatolare -per l'incremento del passo (cm 285,0 invece di 275,0) e per l'adozione di un rapporto al ponte pi\u00f9 \"corto\", in previsione del montaggio di carrozzerie pi\u00f9 pesanti della berlina di serie. Naturalmente la velocit\u00e0 massima raggiungibile \u00e8 inferiore (a causa del rapporto pi\u00f9 corto e del presumibile peso pi\u00f9 elevato).&lt;br&gt;\nPer il resto, le successive modifiche tecniche subite dalla berlina sono estese anche all'autotelaio (dall'esemplare n. 2421: variazione carreggiate, adozione ruote Fergat e gomme 165 x 400). Dal settembre 1938 (dagli esemplari con numero di motore superiore a 7700) nel motore, le bielle in duralluminio (duralite) sono montate su bronzine di metallo bianco antifrizione.&lt;br&gt;\nNei tre anni scarsi di produzione di autotelai \"prima serie\", si sono registrate le medesime modifiche agli ammortizzatori (a frizione) delle sospensioni posteriori gi\u00e0 descritti a proposito della berlina di serie; in sintesi: inizialmente essi sono del tipo \"a secco\", poi si ha un secondo tipo \"lubrificato\", cui segue un tipo \"lubrificato con comando idraulico a bassa pressione\"; infine, a partire dall'esemplare n. 3343 (primi mesi 1939) il comando idraulicio \u00e8 trasformato in \"alta pressione\"\nBerlina seconda serie (mod. 438).\nLa produzione della \"seconda serie\" Aprilia inizia il 18 agosto 1939\nScompare la versione \"Lusso\", per cui la berlina viene costruita in una sola versione \"unificata\" (quasi identica alla precedente versione \"Lusso\") con interni in panno (grigio o nocciola). La selleria interna in pelle (marrone o rossa) \u00e8 a richiesta. La gamma colori prevista per la seconda serie \u00e8: grigio metallizzato, grigio scuro, grigio acciaio, grigio chiaro, nocciola, beige, amaranto, blu, blu metallizzato, nero, beige, bruno, bruno chiaro, metallizzato scuro.\nRispetto alla \"prima serie\" le differenze sono:\nNel corso dei 10 anni successivi (1939/1949) l'Aprilia subisce ovviamente ulteriori aggiornamenti.\nLa modifica pi\u00f9 importante si ha dalla vettura n. 14728 (autunno 1947) allorch\u00e9 l'impianto elettrico passa da 6 a 12 Volt (la dinamo da 90 a 130 Watt, la batteria da 75 Ah a 50 Ah)&lt;br&gt;\nQuesti gli altri aggiornamenti pi\u00f9 significativi:\nAnno 1940 (dalla vettura n. 11371): nelle sospensioni posteriori, al posto degli ammortizzatori Siata a frizione vengono montati ammortizzatori idraulici Houdaille (regolabili manualmente)&lt;br&gt;\nInizio 1946 (dalla vettura n. 12728): nel cambio di velocit\u00e0, il rapporto della I marcia avanti e della retromarcia viene ricondotto ai valori della \"prima serie\" (cio\u00e8 ri-portati a 3,516:1)\nInizio 1946 (dalla vettura n. 12778): abbandonati i freni Lockheed, sostituiti con i Sabif (con serbatoio in pressione)\ninizio 1947 (dalla vettura n. 13714): la lubrificazione della sospensione anteriore avviene con comando manuale\nAutunno 1947 (dalla vettura n. 14728): contemporaneamente al passaggio dell'impianto elettrico da 6 a 12 Volt (come specificato in alto) si ha anche l'adozione di nuove candele, che ora sono delle Marelli tipo CW 125B\nL'ultima Aprilia berlina, contraddistinta dal numero di produzione 20.082 e dal numero di telaio 438-29754 (secondo alcuni: 438-29753), lascia gli stabilimenti il 22 ottobre 1949.\nAutotelaio seconda serie (mod. 439).\nCos\u00ec come per la berlina, anche per gli autotelai, la produzione della \"seconda serie\" Aprilia inizia nella seconda met\u00e0 del mese di agosto del 1939 (il primo autotelaio seconda serie reca il numero di produzione 4351, mentre la nunmerazione del telaio inizia col nunmero 439-10001))\nRispetto alla \"prima serie\" le differenze sono:\nNel corso dei 10 anni successivi (1939/1949) l'autotelaio Aprilia subisce ovviamente i medesimi ulteriori aggiornamenti apportati alla berlina.&lt;br&gt;\nLa modifica pi\u00f9 importante si ha dall'esemplare n. 6351 (autunno 1947) allorch\u00e9 l'impianto elettrico passa da 6 a 12 Volt (la dinamo da 90 a 130 Watt, la batteria da 75 Ah a 50 Ah)&lt;br&gt;\nQuesti gli altri aggiornamenti pi\u00f9 significativi:\nAnno 1940 (dall'esemplare n. 4974): nelle sospensioni posteriori, al posto degli ammortizzatori Siata a frizione vengono montati ammortizzatori idraulici Houdaille (regolabili manualmente)\nInizio 1946 (dall'esemplare n. 6004): nel cambio di velocit\u00e0, il rapporto della I marcia avanti e della retromarcia viene ricondotto ai valori della \"prima serie\" (cio\u00e8 ri-portati a 3,516:1)\nInizio 1946 (approssimativamente dall'esemplare n. 6030): abbandonati i freni Lockheed, sostituiti con i Sabif (con serbatoio in pressione)\nInizio 1947 (dall'esemplare n. 6160): la lubrificazione della sospensione anteriore avviene con comando manuale\nAutunno 1947 (dall'esemplare n. 6351): contemporaneamente al passaggio dell'impianto elettrico da 6 a 12 Volt (come specificato in alto) si ha anche l'adozione di nuove candele, che ora sono delle Marelli tipo CW 125B\nL'ultimo autotelaio Aprilia \"439\" , contraddistinto dal numero di produzione 6.002 e dal numero di telaio 439-12252 lascia lo stabilimento entro la fine del 1949 (probabilmente alla fine del mese di ottobre, quando cessa la costruzione della berlina)\nAutotelaio seconda serie \"speciale\" (mod. 639).\nNel biennio 1940/41, la Lancia stipula una serie di contratti con l'Ufficio Approvvigionamenti Autocarri e Ricambi dell'Esercito che prevedono, tra l'altro, la consegna di 247 torpedo coloniali (su meccanica Aprilia). Da una relazione della direzione aziendale che reca la data del 6 aprile 1941, si rileva che, a quel momento, (testualmente) \"rimangono da produrre 129 Aprilia coloniali su 250\" (evidentemente, nel frattempo, la cifra iniziale \u00e8 leggermente lievitata, da 247 a 251).\nPer concretizzare questa versione speciale (la cui carrozzeria pare venga realizzata prevalentemente da Viotti) la casa torinese mette a punto l'autotelaio tipo \"639\", caratterizzato dal passo accorciato (cm 265 contro i 275 della berlina ed i 285 dell'autotelaio normale) e dall'adozione del ponte rigido al retrotreno, di un rapporto al ponte pi\u00f9 \"corto\" e di ruote di maggior diametro. Pare che alla fine, tra il 1940 ed il 1943, di queste \"coloniali\" siano stati prodotti 251 esemplari.\nAutotelaio seconda serie \"lungo\" (mod. 539).\nNel triennio 1946-48, all'autotelaio \"classico\" del tipo 439 se ne aggiunge un altro, a passo pi\u00f9 lungo(cm 295 contro 285), caratterizzato dall'adozione di una robusta sospensione posteriore a ponte rigido in luogo di quella pi\u00f9 sofisticata, a ruote indipendenti, montata su tutte le Aprilia berlina e sugli autotelai da\u00a0m 2,85 di passo. Lo scopo dell'operazione \u00e8 evidentemente quello di proporre un prodotto tale da consentire ai carrozzieri di realizzare vetture con maggior spazio abitabile.\nNel corso del triennio di produzione, la modifica pi\u00f9 importante si ha dall'esemplare n. 107 (autunno 1947) allorch\u00e9 l'impianto elettrico passa da 6 a 12 Volt (la dinamo passa da 90 a 130 Watt, la batteria da 75 Ah a 50 Ah, mentre le candele sono ora Marelli tipo CW 125B)"}
{"id": "768739", "revid": "287204", "url": "https://it.wikipedia.org/wiki?curid=768739", "title": "Laurentia", "text": "Laurentia \u00e8 un supercontinente, conosciuto anche col nome di cratone nord-americano, che forma la base delle attuali America settentrionale, Groenlandia e Scozia. Lo Scudo canadese ne costituisce la parte pi\u00f9 antica (risale al periodo Archeano, fra - 4000 e - 2500 milioni di anni). Il cratone nordamericano della Laurentia, come tutti i cratoni, si form\u00f2 dallo scontro fra due continenti, col conseguente rimbalzo verso la direzione opposta. Questi processi si sono svolti nell'arco di milioni di anni, e sono stati ricostruiti dall'esame delle attuali rocce.\nLa Laurentia deve il suo nome allo scudo laurenziano che, a sua volta, lo deve al fiume San Lorenzo.\nCronologia.\nAttualmente, la Laurentia ha la forma del Nord America, ma in passato \u00e8 stata parte di altri supercontinenti:"}
{"id": "768742", "revid": "196390", "url": "https://it.wikipedia.org/wiki?curid=768742", "title": "Scir\u00e8 (sottomarino 2004)", "text": ""}
{"id": "768744", "revid": "76963", "url": "https://it.wikipedia.org/wiki?curid=768744", "title": "China Lee", "text": "\u00c8 apparsa in diverse pubblicazioni e video di Playboy. Fotografata da Pompeo Posar, \u00e8 stata la Playmate del mese nell'agosto del 1964.\nI genitori, originari della Cina, si trasferirono negli Stati Uniti durante la Seconda guerra mondiale per cercar fortuna. La Lee, che ha tre fratelli e quattro sorelle, ha incominciato a lavorare giovanissima per la rivista di Hugh Hefner, prima come coniglietta in prova per vari Playboy Club e successivamente come star acclamata.\nDetiene un particolare record all'interno del celebre magazine per adulti: \u00e8 stata la prima sino-statunitense e la prima donna asiatica a finire sulla copertina di Playboy.\nSull'onda di tale successo ha fatto il suo ingresso nel mondo del cinema partecipando a qualche film, quasi tutti scadenti e di scarso successo: da citare tuttavia la sua piccola parte nella commedia di Woody Allen \"Che fai, rubi?\" (1966), in cui durante i titoli di coda inscena uno striptease. A partire dagli anni settanta le sue apparizioni sul grande schermo sono andate diminuendo fino a scomparire del tutto.\n\u00c8 stata sposata per vari anni con il comico di Montr\u00e9al Mort Sahl, dal quale ha divorziato nel 1991.\nAbbastanza riservata, nel 1992 concesse un'intervista alla reporter Lisa Rudolph della WCBS-TV in cui afferm\u00f2 che: \"\u00c8 molto difficile essere genitori, ci\u00f2 richiede molte responsabilit\u00e0\". Successivamente il suo unico figlio Mort Sahl, Jr. mor\u00ec in un incidente aereo il 27 marzo del 1996.\nRecentemente, \u00e8 comparsa nel DVD distribuito da Playboy intitolato \"Playboy: 50 Years of Playmates\" (2004)."}
{"id": "768755", "revid": "30297", "url": "https://it.wikipedia.org/wiki?curid=768755", "title": "Serie A (cricket)", "text": ""}
{"id": "768756", "revid": "1543377", "url": "https://it.wikipedia.org/wiki?curid=768756", "title": "Arctica", "text": "LArctica era un antico continente formatosi pressappoco due miliardi e mezzo di anni fa, nel Neoarcheano.\nEra formato da cratoni dell'Archeano, tra cui i cratoni Slave, Wyoming, Superiore, dallo scudo canadese, dai cratoni Aldano, Anabar e Angara dello scudo siberiano ed era situato nell'attuale Oceano Artico, in prossimit\u00e0 del Polo Nord.\nCirca un miliardo di anni fa, l'Arctica si un\u00ec alla Nena ed all'Atlantica a formare il supercontinente della Rodinia.\nDenominazione.\nLa denominazione \"Arctica\" fu data da Rogers nel 1996, perch\u00e9 il mar Glaciale Artico si form\u00f2 in seguito alla separazione del cratone nord-americano e del cratone siberiano. I geologi russi lo avevano indicato come \"Arctida\" nel 1987 o \"Cratone Iperboreano\" in riferimento alla mitica Iperborea dell'antica mitologia greca.\nIl russo Nikolay Shatsky nel 1935 fu il primo a proporre che la crosta della regione artica avesse un'origine continentale. Shatsky tuttavia erroneamente ritenne che la presenza di rocce metamorfiche precambriane e paleozoiche nelle Isole De Long, Wrangel e Nuova Siberia fosse dovuta alla subduzione. Altri studiosi proposero che il Nord America si fosse staccato dall'Eurasia e che il bacino Artico si fosse aperto in seguito ad una retrazione dell'Alaska.\nIl continente precambriano.\nNella sua ricostruzione del ciclo di formazione dei supercontinenti, Rogers propose che l'iniziale continente Ur si sia formato circa 3 miliardi di anni fa e che abbia dato luogo alla Gondwana orientale nel medio Proterozoico per accrezione all'Antartide Orientale. L'Arctica si form\u00f2 tra 2,5 e 2 miliardi di anni fa per amalgamazione dello Scudo canadese con quello siberiano e l'aggiunta della Groenlandia. Il continente Atlantica si form\u00f2 circa 2 miliardi di anni fa per amalgamazione del Cratone dell'Africa occidentale e della parte orientale del Sud America. L'Arctica successivamente si accrebbe attorno a un miliardo e mezzo di anni fa per accrezione dell'Antartide Orientale e del continente Baltica per formare il supercontinente Nena. Circa un miliardo di anni fa infine Nena, Ur e Atlantica entrarono in collisione dando luogo alla formazione del supercontinente Rodinia.\nIl microcontinente del Fanerozoico.\nL'attuale struttura geologica della regione artica \u00e8 il risultato dei processi tettonici avvenuti tra il Mesozoico e il Cenozoico (da 250 milioni di anni fa a oggi) quando si formarono il bacino amerasiatico e il bacino euroasiatico, ma la presenza di complessi metamorfici precambriani scoperti negli anni 1980 indica che doveva esserci anticamente un continente tra Laurentia, Baltica e Siberia."}
{"id": "768765", "revid": "149485", "url": "https://it.wikipedia.org/wiki?curid=768765", "title": "AVN Adult Entertainment Expo", "text": "AVN Adult Entertainment Expo o AEE \u00e8 uno spettacolo commerciale dell'industria del sesso organizzato dall'AVN. Si tiene ogni gennaio al Sands Expo and Convention Center di Las Vegas in Nevada (USA); di recente ne \u00e8 stata ampliata la durata a quattro giorni.\nL\"'AVN awards show\", che si tiene durante l'Expo, accanto al Venetian Resort Hotel Casino, \u00e8 il pi\u00f9 grande evento mondiale dell'industria pornografica.\nEsso viene tenuto simultaneamente al Consumer Electronics Show (CES), ma non c'\u00e8 alcuna connessione tra le due manifestazioni."}
{"id": "768766", "revid": "54354", "url": "https://it.wikipedia.org/wiki?curid=768766", "title": "AVN awards", "text": ""}
{"id": "768767", "revid": "57259", "url": "https://it.wikipedia.org/wiki?curid=768767", "title": "Palermo Giangiacomi", "text": ""}
{"id": "768769", "revid": "16066", "url": "https://it.wikipedia.org/wiki?curid=768769", "title": "Saturno Schiavoni", "text": ""}
{"id": "768772", "revid": "125282004", "url": "https://it.wikipedia.org/wiki?curid=768772", "title": "Spielvereinigung Greuther F\u00fcrth", "text": "Il Greuther F\u00fcrth (tedesco \"Spielvereinigung Greuther F\u00fcrth\", abbreviato spesso in \"SpVgg Greuther F\u00fcrth\") \u00e8 una societ\u00e0 calcistica tedesca con sede a F\u00fcrth, citt\u00e0 della Franconia (regione storica oggi parte della Baviera settentrionale) ormai inglobata nell'hinterland della pi\u00f9 grande Norimberga, con la cui squadra di calcio esiste una forte rivalit\u00e0.\nNella stagione 2021-2022 milita in Bundesliga.\nLa societ\u00e0 attuale \u00e8 di recente formazione essendo sorta nel 1996 dalla fusione tra due societ\u00e0, il tre volte campione di Germania \"SpVgg F\u00fcrth\", nato nel 1903, e il pi\u00f9 recente e modesto \"TSV Vestenbergsgreuth\", fondato nel 1974 (da cui il nome \"Greuther F\u00fcrth\").\nIl Greuther F\u00fcrth \u00e8 una societ\u00e0 polisportiva attiva non solo nel calcio, ma anche in altre discipline quali basket, pallamano, hockey, nuoto, tennis, tennistavolo, pallavolo, ginnastica e canto.\nStoria.\nL'SpVgg F\u00fcrth nasce nel 1903, e gi\u00e0 nel 1914, sotto la guida di \"Sir William Townley\", conquista il primo titolo tedesco; questo accade dopo aver battuto nella finale nazionale il VfB Lipsia ai tempi supplementari.\nIl periodo migliore per il F\u00fcrth \u00e8 comunque durante la Repubblica di Weimar: nel 1923, cos\u00ec come nel 1927, il club viene eliminato nella semifinale nazionale, mentre nel 1920 era stato sconfitto in finale dal Norimberga. Vengono comunque vinti altri due titoli tedeschi, nel 1926 e nel 1929, entrambi dopo aver battuto nell'ultima partita l'. Il calcio tedesco viene per\u00f2 poco dopo riformato dal Terzo Reich, e il F\u00fcrth si ritrova a giocare nella Gauliga Bayern; vince qui il titolo nel 1935, ma non riscuote pi\u00f9 successo a livello nazionale.\nNel dopoguerra la squadra viene inserita in una delle nuove cinque massime divisioni tedesche occidentali, l'Oberliga S\u00fcd. Vince questo campionato nel 1950 e arriva poco dopo a disputare nuovamente una semifinale nazionale, tuttavia in seguito finisce spesso lontano dal vertice. Militano per\u00f2 in questo periodo due dei giocatori pi\u00f9 celebri della storia del club, Karl Mai ed Herbert Erhardt, entrambi campioni del Mondo in Svizzera nel 1954. Erhardt \u00e8 anche il giocatore del F\u00fcrth ad aver accumulato pi\u00f9 presenze in Nazionale, 49. Il personaggio pi\u00f9 famoso nella storia del club francone rimane tuttavia Henry Kissinger, che fu per molto tempo membro della societ\u00e0 prima di emigrare negli Stati Uniti.\nNel 1963 nasce in Germania Ovest la Bundesliga, ma i recenti risultati del F\u00fcrth lo fanno invece ammettere ad una delle neonate seconde divisioni, la Regionalliga S\u00fcd. Qui rimane con pochi acuti fino al 1974, anno di nascita della Zweite Bundesliga; viene subito ammesso a questo campionato, e ottiene nella stagione 1978-1979 il miglior risultato di questo periodo, un quarto posto.\nIl F\u00fcrth retrocede per\u00f2 quattro anni dopo in terza divisione, e da qui in quarta nel 1987. Viene promosso al termine della stagione 1990-1991, che si era aperta con un risultato prestigioso: nel primo turno della DFB-Pokal la piccola squadra aveva eliminato il . Altro anno cruciale \u00e8 il 1996, quando nasce l'attuale club, lo Spielvereinigung Greuther F\u00fcrth; questo avviene dopo la fusione con il \"TSV Vestenbergsgreuth\", piccolissima societ\u00e0 nata nel 1974 anch'essa capace di mietere una vittima illustre nella DFB-Pokal 1994-1995, il .\nLa neonata compagine torna presto in Zweite Bundesliga, evento che si verifica precisamente nella stagione 1997-1998. Gioca in questa categoria quindici campionati consecutivi sfiorando pi\u00f9 volte la promozione, al punto da essere soprannominata \"unaufsteigbar\", ovvero \"quella che non viene mai promossa\".\nIl passaggio al livello superiore si concretizza per\u00f2 con la vittoria della Zweite Bundesliga del 2012: il club si ritrova cos\u00ec per la prima volta in Bundesliga. La stagione 2012-2013 si conclude per\u00f2 con la retrocessione all'ultimo posto, oltretutto senza mai ottenere una vittoria casalinga, record negativo precedentemente detenuto solo dal Tasmania Berlino nel 1965-66. L'anno seguente il Greuther F\u00fcrth ha subito la possibilit\u00e0 di tornare al livello superiore, tuttavia al terzo posto ottenuto in campionato fa seguito la sconfitta nel play-off promozione/retrocessione contro l'Amburgo. Nelle stagioni 2014-2015 e 2017-2018 il club ottiene una salvezza all\u2019ultima giornata in entrambe le annate. Il club torna in Bundesliga il 23 maggio 2021 battendo 3-2 il Fortuna D\u00fcsseldorf e superando il Kiel di due punti.\nColori e simboli.\nI colori sociali sono il bianco e il verde. A differenza di quanto si pensa normalmente, la maglia biancoverde a righe orizzontali ed il simbolo della squadra -il trifoglio- non sono ispirati al n\u00e9 vogliono esprimere simpatia verso di esso; si tratta semplicemente dei colori e dello stemma della citt\u00e0 di F\u00fcrth, in uso sin dal Medioevo.\nStadio.\nIl campo di gioco del Greuther F\u00fcrth \u00e8 lo Stadion am Laubenweg, un tempo conosciuto come \"Ronhof\". L'impianto pu\u00f2 contenere circa 18,000 spettatori, di cui un terzo seduti e coperti. Lo storico Ronhof fu costruito nel 1910 e poteva contenere ben 32,000 spettatori; a causa della crisi finanziaria del club negli anni '80, fu venduto al proprietario della Playmobil, l'imprenditore Horst Brandst\u00e4tter, che in un primo momento meditava di abbattere lo stadio per costruire degli appartamenti, ma poi l'inaspettata fortuna seguita alla fusione dei due team ha portato ad un brusco cambio di rotta che ha salvato il glorioso Ronhof dalla distruzione. Il Vestenbergsgreuth era invece solito giocare al piccolo stadio \"Am Schwalbenberg\" (6,000 posti) fino alla fusione. il F\u00fcrth \u00e8 la terza squadra tedesca a giocare da pi\u00f9 tempo nello stesso terreno, preceduta soltanto da Stuttgarter Kickers (1905) ed Altona 93 (1908). Chiamato Playmobil Stadion dal 1997 al 2010 e Trolli Arena dal 2010 al 2014, da quell'anno l'impianto ha assunto il nome ufficiale di Stadion am Laubenweg, dalla strada su cui si trova.\nAllenatori e presidenti.\nTutti gli allenatori a partire dal 1961:\nPalmar\u00e8s.\nCompetizioni nazionali.\nCome SpVgg Greuther F\u00fcrth:\nCompetizioni regionali.\nTutti i trofei vinti come SpVgg F\u00fcrth.\nStatistiche e record.\nPartecipazione ai campionati e ai tornei internazionali.\nCampionati nazionali.\nNella sua storia il club ha vinto 3 titoli nazionali (nel 1913-1914, nel 1925-1926 e nel 1928-1929). In seguito ha militato a lungo nelle massime divisioni che si sono succedute nel tempo, prima nella Gauliga Bayern, poi nell'Oberliga S\u00fcd, giungendo in qualche caso anche alla fase nazionale. Dalla nascita della Bundesliga in poi, invece, risulta essere la squadra con pi\u00f9 stagioni disputate in 2. Bundesliga, e ha giocato anche la prima stagione in massima divisione, quella del 2012-2013, dove militer\u00e0 nuovamente nel 2021-2022.\nDalla stagione 1963-1964 alla 2021-2022 compresa il club ha ottenuto le seguenti partecipazioni ai campionati nazionali:\nTifoseria.\nRivalit\u00e0.\nIl SpVgg F\u00fcrth ha un'accesa rivalit\u00e0 con il Norimberga, squadra anch'essa bavarese; in seguito alla retrocessione di entrambe le compagini in 2. Bundesliga, avvenuta recentemente, negli ultimi anni ha ripreso ad avere luogo il \"Frankenderby\" (\"Derby della Franconia\"), molto sentito in entrambe le citt\u00e0 (le quali distano l'una dall'altra soltanto pochi chilometri). Una rivalit\u00e0 sentita \u00e8 inoltre quella con il Monaco 1860.\nRosa 2021-2022.\n\"Rosa aggiornata al 18 Gennaio 2022.\""}
{"id": "768773", "revid": "1452073", "url": "https://it.wikipedia.org/wiki?curid=768773", "title": "Carbonado", "text": "Il carbonado, chiamato anche \"diamante nero\", \u00e8 un diamante policristallino che all'apparenza \u00e8 nero e altamente poroso. A differenza di altri diamanti policristallini naturali, il carbonado non ha inclusioni che originano dal mantello e il suo valore di isotopo del carbonio \u00e8 molto basso.\nMostra una forte luminescenza (fotoluminescenza e catodoluminescenza) indotta dall'azoto e da tracce di elementi esistenti all'interno della struttura cristallina. L'analisi della luminescenza suggerisce che al processo di formazione del minerale hanno preso parte inclusioni radioattive.\nL'origine del carbonado \u00e8 controversa e sono state proposte diverse ipotesi ma che mostrano numerosi limiti.\nRecentemente uno studio sofisticato sull'origine del carbonado sembra escludere che le condizioni terrestri possano essere compatibili con la sua formazione quanto con le condizioni che si creano durante una esplosione di una supernova.\nTramite la radiazione di sincrotrone all'infrarosso sono stati analizzati l'azoto e l'idrogeno contenuti in traccia in questo materiale.\nL'analisi, ad opera di alcuni ricercatori dell'Universit\u00e0 internazionale della Florida e dell'Universit\u00e0 Case Western Reserve, dimostrerebbe la formazione di questi diamanti in un ambiente interstellare ricco di idrogeno, quindi al di fuori del sistema solare o prima della formazione dei pianeti. \nSuccessivamente i carbonado sarebbero stati incorporati all'interno di corpi solidi caduti sulla Terra come meteoriti.\nQueste tipologie di diamanti sono utilizzate in diversi modelli e creazioni nell'industria dei gioielli ma trovano pi\u00f9 frequentemente applicazione nel settore industriale."}
{"id": "768774", "revid": "122660947", "url": "https://it.wikipedia.org/wiki?curid=768774", "title": "Adult Video News", "text": "Adult Video News, o AVN, \u00e8 una rivista commerciale pornografica degli Stati Uniti, con sede nella San Fernando Valley. \u00c8 di propriet\u00e0 di Paul Fishbein.\nStoria.\nDal 1984 AVN organizza l'annuale AVN Adult Entertainment Expo, fiera sull'industria del sesso, che ospita le cerimonie degli AVN Awards, la consegna di premi cinematografici per film pornografici. Nel 1986 ha introdotto GayVN Awards, premio dedicato alla pornografia gay."}
{"id": "768775", "revid": "1341328", "url": "https://it.wikipedia.org/wiki?curid=768775", "title": "Serie A1 (pallamano maschile)", "text": "La Serie A1 maschile \u00e8 stata la seconda divisione del Campionato italiano di pallamano maschile.\nIstituito dalla stagione 1986-1987 grazie allo sdoppiamento della serie A, \u00e8 stato il massimo campionato italiano fino alla stagione 2004-2005.\nCon la creazione della Serie A \u00c9lite \u00e8 scalato a campionato di secondo livello.\nDalla stagione 2012-2013 il torneo \u00e8 stato unificato con la Serie A \u00c9lite andando formare la Serie A - 1\u00aa Divisione Nazionale."}
{"id": "768776", "revid": "729019", "url": "https://it.wikipedia.org/wiki?curid=768776", "title": "Atlantica", "text": "L'Atlantica era un antico continente che si suppone si form\u00f2 circa due miliardi di anni fa: 200 milioni di anni pi\u00f9 tardi, divenne parte del supercontinente Columbia; altri 300 milioni di anni pi\u00f9 tardi, dopo la rottura della Columbia, l'Atlantica, assieme a Baltica, Arctica ed al cratone Antartico orientale, divenne parte del supercontinente Nena.\nUn miliardo di anni fa, la Nena venne a sua volta inclusa nella Pannotia, la quale nel Cambriano si disintegr\u00f2, lasciando l'Atlantica incorporata nel Gondwana.\nIl Gondwana, a sua volta, divenne parte della Pangea durante il Permiano; fin\u00ec per separarsi da essa nel Giurassico e si framment\u00f2 a sua volta nel Cretaceo, dividendo ci\u00f2 che ancora rimaneva del continente Atlantica fra i continenti attuali dell'Africa e del Sudamerica."}
{"id": "768777", "revid": "125685105", "url": "https://it.wikipedia.org/wiki?curid=768777", "title": "Rot-Weiss Essen", "text": "Il Rot-Weiss Essen \u00e8 una societ\u00e0 calcistica tedesca con sede a Essen, citt\u00e0 della Renania Settentrionale-Vestfalia. Nella stagione 2020-2021 gioca in Fu\u00dfball-Regionalliga, la quarta serie del campionato di calcio tedesco. \nFondata nel 1907, la squadra disputa le partite casalinghe allo Stadion Essen di Essen, che a partire dall'agosto 2012 ha sostituito il vecchio Georg-Melches-Stadion.\nNel novembre 2005 Pel\u00e9 \u00e8 diventato membro onorario del club (tessera numero 23101940).\nStoria.\nGli inizi.\nLa societ\u00e0 sportiva venne formata con il nome di \"SV Vogelheim\" il 1\u00ba febbraio 1907, dalla fusione di due club pi\u00f9 piccoli: \"SC Preussen\" e \"Deutsche Eiche\". Nel 1910, il Vogelheim giunse ad un accordo con il Turnerbund Bergeborbeck, che permise ai due club di schierare una squadra di calcio. I calciatori lasciarono nel 1913 per fondare un proprio club, lo Spiel- und Sportverein Emscher-Vogelheim, che cambi\u00f2 il nome in Spiel und Sport 1912 dopo la I guerra mondiale. Infine, nel 1923, questa squadra si rivolse nuovamente al Turnerbund Bergeborbeck per creare il Rot-Weiss Essen (RWE, le stesse iniziali della compagnia elettrica con sede in citt\u00e0).\nEntrata nella Gauliga.\nNel 1938, l'RWE fece il suo ingresso nel calcio di alto livello nella \"Gauliga Niederrhein\", una delle sedici prime divisioni formate nel 1933 con la riorganizzazione del calcio tedesco sotto il Terzo Reich, e giunse a un solo punto dal conquistare il titolo di divisione nel 1941. Nel 1943, in tempo di guerra, gioc\u00f2 assieme al BV Altenessen con una squadra mista chiamata \"Kriegsspielgemeinschaft Essen\". Nella stagione successiva si un\u00ec anche il BVB Essen, ma la squadra gioc\u00f2 solo un incontro, in una stagione abortita mentre la II guerra mondiale travolgeva la nazione.\nAscesa e crollo.\nIl club torn\u00f2 al calcio di prima divisione nella \"Oberliga West\" nel 1948, dove una serie di prestazioni convincenti portarono alla vittoria nel campionato di divisione nel 1952. L'apice del successo del club arriv\u00f2 con la vittoria per 2-1 contro l'Alemannia Aachen, nella finale di Coppa di Germania del 1953, cui fece seguito un campionato nazionale vinto per 4-3 contro il nel 1955. Nella stagione seguente, il Rot-Weiss divenne la prima squadra tedesca a qualificarsi per la Coppa dei Campioni. Helmut Rahn divenne il primo calciatore del Rot Weiss Essen a classificarsi sul podio del Pallone d'oro, piazzandosi secondo nell'edizione 1958.\nIl rendimento della squadra peggior\u00f2 dopo questi successi, e l'RWE divenne una squadra di centro classifica prima di retrocedere nel 1961. Il club disput\u00f2 gran parte degli anni 1960 in seconda divisione, ma riusc\u00ec a fare la sua prima apparizione nella Bundesliga nella stagione 1966-67. Fece ritorno in Bundesliga per due stagioni nel 1969-70, e nuovamente per quattro stagioni a partire dal 1973-74. Da allora il Rot-Weiss \u00e8 stato una squadra di seconda o terza divisione, con una sola stagione passata nell'\"Oberliga Nordrhein (IV)\", nel 1998-99.\nIl club \u00e8 stato afflitto da problemi finanziari che portarono a negargli la licenza nel 1984, 1991 e 1994, e che portarono ogni volta come conseguenza alla retrocessione dalla \"2.Bundesliga\". In questo periodo i momenti salienti furono la vittoria nel campionato dilettantistico tedesco nel 1992 e un'apparizione nel 1994 nella finale della Coppa di Germania, dove persero per 1-3 contro il Werder Bremen.\nGli ultimi anni.\nL'RWE fece ritorno nella \"Regionalliga Nord (III)\" nel 1999, e avanz\u00f2 in \"2.Bundesliga\" nella stagione seguente. Nella stagione 2007-08 milita in Regionalliga a causa del quindicesimo posto conquistato in Zweite Bundesliga l'anno precedente.\nIl 2 febbraio 2021 si rende protagonista di una grandissima impresa agli ottavi di finale della Coppa di Germania, superando il Bayer Leverkusen\nStadio.\nIl Rot-Weiss gioca nel Georg-Melches-Stadion (capienza 15.000 posti), che prende il nome da un ex presidente del club. Situato in Hafenstra\u00dfe (via del Porto). La squadra gode di un buon supporto da parte dei sostenitori, con un pubblico medio di oltre 6.000 spettatori a partita.\nNel 1956, il campo di gioco dell'RWE divenne il primo stadio della Germania Ovest ad essere dotato di illuminazione artificiale."}
{"id": "768781", "revid": "767487", "url": "https://it.wikipedia.org/wiki?curid=768781", "title": "Cantone di Auvillar", "text": "Il Cantone di Auvillar era una divisione amministrativa dell'Arrondissement di Castelsarrasin.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "768787", "revid": "767487", "url": "https://it.wikipedia.org/wiki?curid=768787", "title": "Cantone di Beaumont-de-Lomagne", "text": "Il Cantone di Beaumont-de-Lomagne \u00e8 una divisione amministrativa degli arrondissement di Castelsarrasin e di Montauban.\nA seguito della riforma complessiva dei cantoni del 2014 \u00e8 passato da 18 a 32 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "768788", "revid": "339392", "url": "https://it.wikipedia.org/wiki?curid=768788", "title": "SpVgg Greuther F\u00fcrth", "text": ""}
{"id": "768789", "revid": "110157", "url": "https://it.wikipedia.org/wiki?curid=768789", "title": "Cantone di Bourg-de-Visa", "text": "Il Cantone di Bourg-de-Visa era una divisione amministrativa dell'Arrondissement di Castelsarrasin.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "768790", "revid": "339392", "url": "https://it.wikipedia.org/wiki?curid=768790", "title": "SpVgg F\u00fcrth", "text": ""}
{"id": "768793", "revid": "834", "url": "https://it.wikipedia.org/wiki?curid=768793", "title": "The Razor's Edge", "text": ""}
{"id": "768794", "revid": "984922", "url": "https://it.wikipedia.org/wiki?curid=768794", "title": "Cantone di Castelsarrasin-1", "text": "Il Cantone di Castelsarrasin-1 era una divisione amministrativa dell'Arrondissement di Castelsarrasin.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte della citt\u00e0 di Castelsarrasin."}
{"id": "768795", "revid": "465169", "url": "https://it.wikipedia.org/wiki?curid=768795", "title": "Rias", "text": ""}
{"id": "768796", "revid": "984922", "url": "https://it.wikipedia.org/wiki?curid=768796", "title": "Cantone di Castelsarrasin-2", "text": "Il Cantone di Castelsarrasin-2 era una divisione amministrativa dell'Arrondissement di Castelsarrasin.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Castelsarrasin e i comuni di:"}
{"id": "768798", "revid": "1123217", "url": "https://it.wikipedia.org/wiki?curid=768798", "title": "Sclerodermataceae", "text": "Sclerodermataceae, , \u00e8 una famiglia di funghi basidiomiceti appartenente all'ordine Boletales.\nDescrizione.\nLe specie di questa famiglia presentano una crescita ipogea o semi-ipogea, di dimensioni da piccola a medio-grandi.\nSpecie di \"Sclerodermataceae\".\nIl genere tipo \u00e8 Scleroderma Pers., altri generi inclusi sono:"}
{"id": "768799", "revid": "767487", "url": "https://it.wikipedia.org/wiki?curid=768799", "title": "Cantone di Lauzerte", "text": "Il Cantone di Lauzerte era una divisione amministrativa dell'Arrondissement di Castelsarrasin.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "768800", "revid": "984922", "url": "https://it.wikipedia.org/wiki?curid=768800", "title": "Cantone di Lavit", "text": "Il Cantone di Lavit era una divisione amministrativa dell'Arrondissement di Castelsarrasin.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "768801", "revid": "984922", "url": "https://it.wikipedia.org/wiki?curid=768801", "title": "Cantone di Moissac-1", "text": "Il Cantone di Moissac-1 era una divisione amministrativa dell'Arrondissement di Castelsarrasin.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Moissac e i comuni di:"}
{"id": "768803", "revid": "767487", "url": "https://it.wikipedia.org/wiki?curid=768803", "title": "Baltica", "text": "La Baltica \u00e8 un antico continente che comprendeva l'attuale cratone dell'Europa Orientale. Come entit\u00e0, si form\u00f2 circa due miliardi di anni fa: prima, frammenti di questo continente erano sparpagliati in tutto il globo."}
{"id": "768804", "revid": "984922", "url": "https://it.wikipedia.org/wiki?curid=768804", "title": "Cantone di Moissac-2", "text": "Il Cantone di Moissac-2 era una divisione amministrativa dell'Arrondissement di Castelsarrasin.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva:"}
{"id": "768806", "revid": "767487", "url": "https://it.wikipedia.org/wiki?curid=768806", "title": "Cantone di Montaigu-de-Quercy", "text": "Il Cantone di Montaigu-de-Quercy era una divisione amministrativa dell'Arrondissement di Castelsarrasin.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "768811", "revid": "767487", "url": "https://it.wikipedia.org/wiki?curid=768811", "title": "Cantone di Saint-Nicolas-de-la-Grave", "text": "Il Cantone di Saint-Nicolas-de-la-Grave era una divisione amministrativa dell'Arrondissement di Castelsarrasin.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "768817", "revid": "400694", "url": "https://it.wikipedia.org/wiki?curid=768817", "title": "Nena (supercontinente)", "text": "Nena \u00e8 un antico supercontinente che consisteva nei cratoni di Arctica, Baltica ed Antartico orientale.\nSi form\u00f2 circa 1,8 miliardi di anni fa a partire dal supercontinente della Columbia.\nNena \u00e8 un acronimo che deriva da Nord Europa e Nord America."}
{"id": "768818", "revid": "2175", "url": "https://it.wikipedia.org/wiki?curid=768818", "title": "Valence d'Agen", "text": ""}
{"id": "768820", "revid": "767487", "url": "https://it.wikipedia.org/wiki?curid=768820", "title": "Cantone di Valence", "text": "Il Cantone di Valence \u00e8 una divisione amministrativa dell'Arrondissement di Castelsarrasin.\nA seguito della riforma complessiva dei cantoni del 2014 \u00e8 passato da 11 a 17 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "768822", "revid": "229617", "url": "https://it.wikipedia.org/wiki?curid=768822", "title": "Hudsonia", "text": ""}
{"id": "768823", "revid": "298229", "url": "https://it.wikipedia.org/wiki?curid=768823", "title": "Jbl", "text": ""}
{"id": "768828", "revid": "182396", "url": "https://it.wikipedia.org/wiki?curid=768828", "title": "Meonio", "text": "Biografia.\nFu il nipote o il cugino di Settimio Odenato, il generale romano che prese il controllo delle province orientali dell'impero a seguito della cattura dell'imperatore romano Valeriano da parte dei Sasanidi (260).\nStando alla \"Historia Augusta\", Maeonio uccise Odenato e suo figlio Hairan (chiamato Erode dalla \"Historia\") durante una celebrazione, istigato da Zenobia, moglie di Odenato, che voleva far succedere al marito i propri figli; Gibbon afferma che l'assassinio fu una vendetta per un breve esilio di Meonio, ordinato da Odenato per una mancanza di rispetto nei propri confronti.\nSecondo Giovanni Zonara, Meonio fu ucciso immediatamente dopo l'assassinio di Odenato; la \"Historia\" afferma che Meonio si proclam\u00f2 imperatore, solo per essere ucciso per ordine di Zenobia, che prese cos\u00ec il potere."}
{"id": "768829", "revid": "212348", "url": "https://it.wikipedia.org/wiki?curid=768829", "title": "Cantoni di Montauban", "text": "La citt\u00e0 di Montauban \u00e8 suddivisa in tre cantoni, denominati \"Cantone di Montauban-1\", \"Cantone di Montauban-2\" e \"Cantone di Montauban-3\". Nessun altro comune \u00e8 compreso in questi cantoni.\nPrima della riforma dei cantoni del 2014, la citt\u00e0 era invece divisa in sei cantoni; il cantone di Montauban-1 comprendeva anche i comuni di Lamothe-Capdeville e Villemade, mentre il cantone di Montauban-3 comprendeva anche il comune di L\u00e9ojac."}
{"id": "768830", "revid": "174925", "url": "https://it.wikipedia.org/wiki?curid=768830", "title": "Nuna", "text": ""}
{"id": "768834", "revid": "984922", "url": "https://it.wikipedia.org/wiki?curid=768834", "title": "Cantone di Caussade", "text": "Il Cantone di Caussade era una divisione amministrativa dell'Arrondissement di Montauban.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "768840", "revid": "26891", "url": "https://it.wikipedia.org/wiki?curid=768840", "title": "Sommergibile Toti", "text": ""}
{"id": "768842", "revid": "767487", "url": "https://it.wikipedia.org/wiki?curid=768842", "title": "Cantone di Caylus", "text": "Il Cantone di Caylus era una divisione amministrativa dell'Arrondissement di Montauban.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "768843", "revid": "26891", "url": "https://it.wikipedia.org/wiki?curid=768843", "title": "Sommergibile Enrico Toti", "text": ""}
{"id": "768847", "revid": "125473", "url": "https://it.wikipedia.org/wiki?curid=768847", "title": "Black Crowes", "text": ""}
{"id": "768848", "revid": "767487", "url": "https://it.wikipedia.org/wiki?curid=768848", "title": "Cantone di Grisolles", "text": "Il Cantone di Grisolles era una divisione amministrativa dell'Arrondissement di Montauban.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "768849", "revid": "767487", "url": "https://it.wikipedia.org/wiki?curid=768849", "title": "Fratelli d'Italia (film 1989)", "text": "Fratelli d'Italia \u00e8 un film del 1989 diretto da Neri Parenti e interpretato da Christian De Sica, Jerry Cal\u00e0 e Massimo Boldi. \u00c8 composto da tre episodi, slegati tra loro e con protagonisti diversi, con una Fiat Tipo a noleggio a fare da unico filo conduttore.\nTrama.\nPrimo episodio.\nCesare, commesso romano, \u00e8 un giovane che sogna invano il \"jet set\" e la bella vita. Dopo aver programmato una vacanza in Sardegna assieme agli storici amici del quartiere, per un contrattempo non riesce a raggiungerli in tempo all'imbarco del traghetto. Tale disguido lo porta, tuttavia, a imbattersi fortuitamente in Turchese, giovane e bella ereditiera di un noto imprenditore, che per uno scambio di persona crede lo squattrinato Cesare il rampollo di un famoso industriale.\nIl ragazzo approfitta della situazione e viene cos\u00ec ospitato a bordo di un grande panfilo, per un lussuoso fine settimana tra aristocratici in Costa Smeralda. Tra un impegno mondano e l'altro, Cesare incontra casualmente anche i suoi amici. Se dapprima se ne vergogna, cercando anche di evitarli per timore di essere smascherato, alla fine \u00e8 ben lieto di ricongiungersi a loro, quando capisce che la sua condizione sociale di \"borgataro\" lo rende s\u00ec povero ma felice e spensierato, a dispetto dei tanti e grandi problemi che assillano qualsiasi altolocato.\nSecondo episodio.\nRoberto, dongiovanni veronese, scommette coi suoi amici che riuscir\u00e0 a sedurre Michela, la bella e procace moglie del suo datore di lavoro, il signor Sauli, il quale lo ha preso in simpatia e pensa perfino di promuoverlo. L'uomo riesce a convincere la donna, annoiata dal \"m\u00e9nage\" matrimoniale, a vivere un'avventura extra-coniugale. Approfittando di un viaggio di lavoro del marito, i due si allontanano dalla citt\u00e0 e raggiungono un hotel fuori mano dove, nei loro piani, nessuno potrebbe mai scoprirli.\nSul pi\u00f9 bello arriva per\u00f2 una sgradita sorpresa: a causa di uno sciopero aereo, Sauli si ritrova casualmente con loro proprio nello stesso albergo. Costretto a rinunciare ai suoi piani, Roberto perde la scommessa coi suoi amici, pur se un nuovo e inaspettato incontro con Michela rinnova le speranze di conquista del playboy.\nTerzo episodio.\nCarlo, ragioniere milanese e acceso tifoso milanista, si reca in auto nella Capitale per seguire la trasferta del suo sul campo della . Durante il viaggio incappa, tuttavia, in due facinorosi ultras giallorossi, Romolo e Remo, appena usciti di prigione.\nCarlo deve quindi fingersi controvoglia tifoso romanista, fino a quando, giunto ai cancelli dello stadio Olimpico, esterna la propria \"fede\" calcistica. Qui, una serie di equivoci lo porteranno a essere aggredito dalle opposte tifoserie e a finire in manette perch\u00e9 sorpreso a maneggiare un \"bazooka\" artigianale.\nColonna sonora.\nLa \"tracklist\" che accompagna la pellicola presenta alcune delle canzoni pop di maggior successo del periodo. Tra di esse, \"Gringo\" e \"Sex\" di Sabrina Salerno, gi\u00e0 tra i protagonisti del secondo episodio, oltrech\u00e9 \"Survivor\" e \"Y Mi Banda Toca El Rock\" di Belen Thomas, \"Look Around\" di Kate Farrow, \"Take Me Over\" delle Be Be Flame e \"Long Train Running\" dei Blue Gardenia.\nAccoglienza.\nIncassi.\nIl film si rivel\u00f2 un successo commerciale con di lire di incasso.\nCritica.\nNonostante il film avesse ottenuto i favori del pubblico, la critica lo stronc\u00f2. Tra gli altri Michele Lastrucci, critico per la rivista \"Ciak, si gira!\", scrisse: \u00abIl risultato \u00e8 tremendo: mazzate al buon gusto, grevit\u00e0 a mitraglia, recitazioni disomogenee. \u00c8 puro cinema gastronomico che in questo contesto pu\u00f2 essere visto e persino apprezzato. [...] Ma se si \u00e8 sensibili al fascino della suburra, se si sa ridere davanti alla volgarit\u00e0 (volontaria o meno), questo film \u00e8 impeccabile e ottiene senz'altro lo scopo che si \u00e8 prefissato\u00bb."}
{"id": "768853", "revid": "984922", "url": "https://it.wikipedia.org/wiki?curid=768853", "title": "Cantone di Lafran\u00e7aise", "text": "Il Cantone di Lafran\u00e7aise era una divisione amministrativa dell'Arrondissement di Montauban.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "768855", "revid": "767487", "url": "https://it.wikipedia.org/wiki?curid=768855", "title": "Cantone di Moli\u00e8res", "text": "Il Cantone di Moli\u00e8res era una divisione amministrativa dell'Arrondissement di Montauban.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "768856", "revid": "984922", "url": "https://it.wikipedia.org/wiki?curid=768856", "title": "Cantone di Monclar-de-Quercy", "text": "Il Cantone di Monclar-de-Quercy era una divisione amministrativa dell'Arrondissement di Montauban.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "768862", "revid": "767487", "url": "https://it.wikipedia.org/wiki?curid=768862", "title": "Cantone di Montech", "text": "Il Cantone di Montech \u00e8 una divisione amministrativa dell'Arrondissement di Montauban.\nA seguito della riforma complessiva dei cantoni del 2014 \u00e8 stato ridisegnato.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "768863", "revid": "767487", "url": "https://it.wikipedia.org/wiki?curid=768863", "title": "Cantone di Montpezat-de-Quercy", "text": "Il Cantone di Montpezat-de-Quercy era una divisione amministrativa dell'Arrondissement di Montauban.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "768865", "revid": "599013", "url": "https://it.wikipedia.org/wiki?curid=768865", "title": "Wip", "text": ""}
{"id": "768866", "revid": "767487", "url": "https://it.wikipedia.org/wiki?curid=768866", "title": "Cantone di N\u00e8grepelisse", "text": "Il Cantone di N\u00e8grepelisse era una divisione amministrativa dell'Arrondissement di Montauban.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "768867", "revid": "984922", "url": "https://it.wikipedia.org/wiki?curid=768867", "title": "Cantone di Saint-Antonin-Noble-Val", "text": "Il Cantone di Saint-Antonin-Noble-Val era una divisione amministrativa dell'Arrondissement di Montauban.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "768868", "revid": "114696317", "url": "https://it.wikipedia.org/wiki?curid=768868", "title": "Flow time", "text": "Flow time (che, tradotto dall'inglese, significa tempo di attraversamento) \u00e8 un termine tecnico usato in gestione d'azienda per indicare il tempo impiegato da un pezzo (o da un lotto) per completare il proprio percorso all'interno di un sistema di produzione.\nLa misura del flow time pu\u00f2 essere utilizzata come indicatore per valutare le prestazioni del sistema, che risulteranno migliori in corrispondenza di un minore \"tempo di attraversamento\"; pi\u00f9 \u00e8 basso il flow time, pi\u00f9 \u00e8 basso livello di materiale in corso di lavorazione."}
{"id": "768869", "revid": "767487", "url": "https://it.wikipedia.org/wiki?curid=768869", "title": "Cantone di Verdun-sur-Garonne", "text": "Il Cantone di Verdun-sur-Garonne \u00e8 una divisione amministrativa dell'Arrondissement di Montauban.\nA seguito della riforma complessiva dei cantoni del 2014 \u00e8 passato da 9 a 13 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "768870", "revid": "984922", "url": "https://it.wikipedia.org/wiki?curid=768870", "title": "Cantone di Villebrumier", "text": "Il Cantone di Villebrumier era una divisione amministrativa dell'Arrondissement di Montauban.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "768881", "revid": "104458", "url": "https://it.wikipedia.org/wiki?curid=768881", "title": "Ariovaldo", "text": ""}
{"id": "768882", "revid": "767487", "url": "https://it.wikipedia.org/wiki?curid=768882", "title": "Cantone di Beaucourt", "text": "Il Cantone di Beaucourt era una divisione amministrativa dell'Arrondissement di Belfort.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "768885", "revid": "11557", "url": "https://it.wikipedia.org/wiki?curid=768885", "title": "Styrene Butadiene Rubber", "text": ""}
{"id": "768886", "revid": "834", "url": "https://it.wikipedia.org/wiki?curid=768886", "title": "Zigurrat", "text": ""}
{"id": "768889", "revid": "984922", "url": "https://it.wikipedia.org/wiki?curid=768889", "title": "Cantone di Belfort-Centre", "text": "Il Cantone di Belfort-Centre era una divisione amministrativa dell'Arrondissement di Belfort.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte della citt\u00e0 di Belfort."}
{"id": "768890", "revid": "984922", "url": "https://it.wikipedia.org/wiki?curid=768890", "title": "Cantone di Belfort-Est", "text": "Il Cantone di Belfort-Est era una divisione amministrativa dell'Arrondissement di Belfort.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte della citt\u00e0 di Belfort."}
{"id": "768891", "revid": "984922", "url": "https://it.wikipedia.org/wiki?curid=768891", "title": "Cantone di Belfort-Nord", "text": "Il Cantone di Belfort-Nord era una divisione amministrativa dell'Arrondissement di Belfort.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte della citt\u00e0 di Belfort."}
{"id": "768892", "revid": "984922", "url": "https://it.wikipedia.org/wiki?curid=768892", "title": "Cantone di Belfort-Ovest", "text": "Il Cantone di Belfort-Ovest era una divisione amministrativa dell'Arrondissement di Belfort.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte della citt\u00e0 di Belfort."}
{"id": "768893", "revid": "984922", "url": "https://it.wikipedia.org/wiki?curid=768893", "title": "Cantone di Belfort-Sud", "text": "Il Cantone di Belfort-Sud era una divisione amministrativa dell'Arrondissement di Belfort.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte della citt\u00e0 di Belfort."}
{"id": "768897", "revid": "767487", "url": "https://it.wikipedia.org/wiki?curid=768897", "title": "Cantone di Ch\u00e2tenois-les-Forges", "text": "Il Cantone di Ch\u00e2tenois-les-Forges \u00e8 una divisione amministrativa dell'Arrondissement di Belfort.\nA seguito della riforma complessiva dei cantoni del 2014 \u00e8 passato da 10 a 17 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "768902", "revid": "110157", "url": "https://it.wikipedia.org/wiki?curid=768902", "title": "Cantone di Danjoutin", "text": "Il Cantone di Danjoutin era una divisione amministrativa dell'Arrondissement di Belfort.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "768905", "revid": "767487", "url": "https://it.wikipedia.org/wiki?curid=768905", "title": "Cantone di Delle", "text": "Il Cantone di Delle \u00e8 una divisione amministrativa dell'Arrondissement di Belfort.\nA seguito della riforma complessiva dei cantoni del 2014 \u00e8 passato da 10 a 16 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "768907", "revid": "110157", "url": "https://it.wikipedia.org/wiki?curid=768907", "title": "Cantone di Fontaine", "text": "Il Cantone di Fontaine era una divisione amministrativa dell'Arrondissement di Belfort.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "768908", "revid": "37401", "url": "https://it.wikipedia.org/wiki?curid=768908", "title": "David Rhodes", "text": "Biografia.\nAll'et\u00e0 di 21 anni fonda con David Ferguson quelli che, con Bill MacCormick, Simon Ainley e Pete Phipps, saranno i Random Hold.\nNel 1980 viene notato da Peter Gabriel, il quale gli chiede di partecipare alla registrazione del suo album omonimo, il terzo da solista. Da quel momento \u00e8 collaboratore fisso del celebre artista, sia in studio che dal vivo.\nNel 1986 \u00e8 stato anche collaboratore dei Talk Talk, venendo scelto come chitarrista per l'album The Colour of Spring e per il tour della band (alternandosi con John Turnbull e occasionalmente con Robbie McIntosh).\nRhodes \u00e8 altres\u00ec noto per aver collaborato con Mango nel disco \"Credo\" (1997). Inoltre ha composto la colonna sonora del film di animazione \"La gabbianella e il gatto\".\nNel 1997 Franco Battiato lo chiama come chitarrista nel suo album \"L'imboscata\", dal quale segue anche la sua partecipazione al tour del cantautore siciliano. La collaborazione con Battiato continua nel 2001 con la partecipazione all'album \"Ferro battuto\" e al tour dello stesso anno.\nNel 2005 ha composto la colonna sonora del film \"L'uomo perfetto\"."}
{"id": "768910", "revid": "767487", "url": "https://it.wikipedia.org/wiki?curid=768910", "title": "Cantone di Giromagny", "text": "Il Cantone di Giromagny \u00e8 una divisione amministrativa dell'Arrondissement di Belfort.\nA seguito della riforma complessiva dei cantoni del 2014 \u00e8 passato da 13 a 22 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "768911", "revid": "767487", "url": "https://it.wikipedia.org/wiki?curid=768911", "title": "Cantone di Grandvillars", "text": "Il Cantone di Grandvillars \u00e8 una divisione amministrativa dell'Arrondissement di Belfort.\nA seguito della riforma complessiva dei cantoni del 2014 \u00e8 passato da 14 a 33 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "768914", "revid": "767487", "url": "https://it.wikipedia.org/wiki?curid=768914", "title": "Gomphidiaceae", "text": "Gomphidiaceae \u00e8 una famiglia di funghi basidiomiceti appartenente all'ordine Boletales.\nGeneri di Gomphidiaceae.\nIl genere tipo \u00e8 Gomphidius Fr., altri generi inclusi sono:"}
{"id": "768915", "revid": "984922", "url": "https://it.wikipedia.org/wiki?curid=768915", "title": "Cantone di Offemont", "text": "Il Cantone di Offemont era una divisione amministrativa dell'Arrondissement di Belfort.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "768917", "revid": "110157", "url": "https://it.wikipedia.org/wiki?curid=768917", "title": "Cantone di Rougemont-le-Ch\u00e2teau", "text": "Il Cantone di Rougemont-le-Ch\u00e2teau era una divisione amministrativa dell'Arrondissement di Belfort.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "768919", "revid": "767487", "url": "https://it.wikipedia.org/wiki?curid=768919", "title": "Cantone di Valdoie", "text": "Il Cantone di Valdoie \u00e8 una divisione amministrativa dell'Arrondissement di Belfort.\nA seguito della riforma complessiva dei cantoni del 2014 \u00e8 passato da 3 a 8 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "768920", "revid": "6346908", "url": "https://it.wikipedia.org/wiki?curid=768920", "title": "Frank Garfield", "text": ""}
{"id": "768926", "revid": "767487", "url": "https://it.wikipedia.org/wiki?curid=768926", "title": "Gomphidius", "text": "Gomphidius \u00e8 un genere di funghi basidiomiceti simbionti appartenente alla famiglia Gomphidiaceae.\nDescrizione del genere.\nLe specie appartenenti a questo genere hanno:\nSpecie di \"Gomphidius\".\nLa specie tipo \u00e8 \"Gomphidius glutinosus\" (Schaeff.) Fr. (1838), altre specie incluse sono:\nEtimologia.\nDal greco \"\u03b3\u03cc\u03bc\u03c6\u03bf\u03c2\" (\"g\u00f3mfos\") = chiodo e \u03b5\u1f36\u03b4\u03bf\u03c2 (\"\u00e9idos\") = sembianza, cio\u00e8 simile a un chiodo."}
{"id": "768927", "revid": "6923", "url": "https://it.wikipedia.org/wiki?curid=768927", "title": "Teatro India", "text": "Il Teatro India \u00e8 un teatro di Roma, seconda sede della fondazione \"Teatro di Roma\" dopo il Teatro Argentina.\nStoria.\nIl Teatro India nacque per offrire una seconda sede al \"Teatro di Roma\" dopo quella storica del Teatro Argentina. I progetti per la seconda sede del teatro videro impegnato in prima persona l'allora direttore artistico del Teatro Argentina, l'attore e regista Mario Martone, che in prima persona scelse il nome del nuovo stabile: India. La scelta toponomastica si collega al fatto che anche l'altro stabile ha un nome apparentemente di nazione: cos\u00ec l'India voleva evocare, nel nome, un luogo ricco di storia e di memorie.\nL'originaria struttura del teatro \u00e8 costituita da alcuni capannoni un tempo sede degli stabilimenti dell'industria produttrice di saponi e solventi Mira Lanza: siti nei pressi di viale Marconi, erano stati abbandonati nei primi anni cinquanta per divenire poi sede dei magazzini della ditta Rancati, nota societ\u00e0 di attrezzistica teatrale e cinematografica.\nInteressato a conservare il patrimonio di architettura industriale che il complesso ex Mira Lanza costituiva, il Comune di Roma si adoper\u00f2 per acquistarne una parte. Nell'estate del 1999 terminarono i lavori di restauro dello stabile che venne inaugurato nel dicembre dello stesso anno con il nome di Teatro India. Con la sua nascita, l'India detiene il primato di ultimo teatro aperto a Roma nello scorso secolo."}
{"id": "768930", "revid": "599013", "url": "https://it.wikipedia.org/wiki?curid=768930", "title": "Salvatore Vicari", "text": "Carriera.\nNella stagione 1998-1999, a 17 anni, inizia a fare la spola tra Primavera e la prima squadra rosanero, che milita nel campionato di Serie C1, guadagnando infine un posto da titolare. In 24 partite disputate, riesce a segnare due reti contro e Battipagliese. Alla fine della stagione il Palermo non riesce a conquistare la promozione, e nell'estate del 1999 la societ\u00e0 decide di cederlo in seguito ad un'offerta della , squadra al suo primo anno di Serie A nella sua storia.\nIl primo anno di Serie A per la Reggina coincide quindi con il suo primo anno tra i professionisti, passato ancora tra Primavera e prima squadra. La stagione \u00e8 valorizzata dall'esordio, datato 7 novembre, in Reggina-Roma (0-4), e dalla salvezza che raggiunge la squadra calabrese, guidata da Franco Colomba.\nIl 23 dicembre 2000 parte titolare nella gara contro il e contribuisce alla vittoria della Reggina, facendo l'assist per il gol decisivo di Ezio Brevi. Viene chiamato nell'Under 21 ma, al termine della stagione, la squadra amaranto retrocede in Serie B, dopo lo spareggio con il Verona.\nNella Serie B gioca titolare, disputando 33 gare con una rete, realizzata il 17 marzo 2002 ad Empoli, rete che fissa momentaneamente il risultato sull'1-1, prima del raddoppio empolese. La Reggina termina il campionato al terzo posto e ritorna, dopo un solo anno, in Serie A.\nInizia la stagione ancora a Reggio, ma a settembre viene ceduto in prestito al . In Sicilia finisce spesso in panchina. Nella sua terza stagione in Serie A colleziona 31 presenze ed un gol, segnato contro il , nella vittoria del 7 aprile 2003 per 2-1 al San Filippo. Sempre in prestito, va all' in Serie B ma, a gennaio, viene rispedito alla Reggina, per poi essere girato altrove. L'ultima apparizione nel campionato cadetto risale ad inizio dicembre quando i marchigiani vincono 1-0 a Verona. Riparte con la maglia giallobl\u00f9 dell'Hellas Verona collezionando 10 presenze rispetto alle 14 ad Ascoli.\nSi trasferisce al . La squadra calabrese termina il campionato in penultima posizione (vista la retrocessione a tavolino del Genoa per motivi non sportivi), lui colleziona nel girone di ritorno 18 presenze e un gol, segnando contro l'Hellas Verona nella sconfitta 4-1.\nNel gennaio del 2006 passa all', collezionando 12 presenze e una rete. La squadra termina al quart'ultimo posto il campionato e retrocede in Serie C1.\nL'ultimo anno di contratto con la Reggina \u00e8 caratterizzato dall'ennesimo prestito, questa volta alla Cisco Roma, squadra di Serie C2 che ha appena acquistato Paolo Di Canio. Nella capitale rimane fino a gennaio, collezionando 3 gol in 16 presenze, per poi trasferirsi in Lombardia al , collezionando 11 presenze, e viene riconfermato per la stagione successiva. Realizza tre reti in tre giornate consecutive, tra la quinta e la settima, rispettivamente contro , Legnano e .\nNel 2008 spesso si accomoda in panchina nella prima parte di stagione, terminando con 24 presenze e 3 reti, e nel 2008-2009 gioca in Seconda Divisione 2008-2009.\nL'8 dicembre 2009 firma un contratto semestrale con la . Chiude la stagione con 14 presenze ritrovandosi alla fine svincolato.\nIl 16 dicembre 2010 viene ufficializzato il suo passaggio al Mezzocorona, squadra militante in Lega Pro Seconda Divisione.\nIl 22 settembre 2011, a nove giorni dal primo allenamento, firma per l'HinterReggio, la seconda squadra di Reggio Calabria militante in Serie D. Esordisce con la nuova squadra tre giorni dopo in Acireale-HinterReggio (1-1).\nSigla la sua prima rete con la maglia dell'HinterReggio il 23 gennaio 2012 in occasione del derby con la Valle Grecanica, vinto 0-4 dalla formazione reggina. Il 29 aprile 2012 ottiene la prima storica promozione in Lega Pro Seconda Divisione con l'HinterReggio.\nL'anno seguente rimane ancora nell'HinterReggio col quale disputa la seconda divisione retrocedendo dopo i play-out.\nPassa per due mesi al Rende dopo due gare, quindi firma per il Licata, terminando quest'altra esperienza dopo poche gare per un infortunio a un ginocchio. Nell'aprile 2014 firma con il Gallico Catona, societ\u00e0 di Reggio Calabria del campionato di Eccellenza.\nStatistiche.\nPresenze e reti nei club.\n\"Statistiche aggiornate al gennaio 2014.\""}
{"id": "768939", "revid": "899609", "url": "https://it.wikipedia.org/wiki?curid=768939", "title": "Servocomando", "text": ""}
{"id": "768940", "revid": "34222", "url": "https://it.wikipedia.org/wiki?curid=768940", "title": "Anomalie citogenetiche", "text": ""}
{"id": "768941", "revid": "287204", "url": "https://it.wikipedia.org/wiki?curid=768941", "title": "Ioan Holender", "text": "\u00c8 stato direttore dell'Opera di Vienna dal 1992 all'agosto 2010."}
{"id": "768947", "revid": "27723", "url": "https://it.wikipedia.org/wiki?curid=768947", "title": "Borsella", "text": ""}
{"id": "768956", "revid": "125921997", "url": "https://it.wikipedia.org/wiki?curid=768956", "title": "Cappella Sistina", "text": "La Cappella Sistina (), dedicata a Maria Assunta in Cielo, \u00e8 la principale cappella del palazzo apostolico, nonch\u00e9 uno dei pi\u00f9 famosi tesori culturali e artistici della Citt\u00e0 del Vaticano, inserita nel percorso dei Musei Vaticani. Fu costruita tra il 1475 e il 1481 circa, all'epoca di papa Sisto IV della Rovere, da cui prese il nome.\n\u00c8 conosciuta in tutto il mondo sia per essere il luogo nel quale si tengono il conclave e altre cerimonie ufficiali del papa (in passato anche alcune incoronazioni papali), sia per essere decorata da opere d'arte tra le pi\u00f9 conosciute e celebrate della civilt\u00e0 artistica mondiale, tra le quali spiccano i celeberrimi affreschi di Michelangelo, che ricoprono la volta (1508-1512) e la parete di fondo (del \"Giudizio universale\") sopra l'altare (1535-1541 circa).\n\u00c8 considerata forse la pi\u00f9 completa e importante di quella \u00abteologia visiva, che \u00e8 stata chiamata \"Biblia pauperum\"\u00bb. Le pareti sono decorate da una serie di affreschi di alcuni dei pi\u00f9 grandi artisti italiani della seconda met\u00e0 del Quattrocento (Sandro Botticelli, Pietro Perugino, Pinturicchio, Domenico Ghirlandaio, Luca Signorelli, Piero di Cosimo, Cosimo Rosselli e altri).\nEsiste anche una \"Cappella Sistina\" nella basilica di Santa Maria Maggiore a Roma, edificata da Sisto V, e una nella cattedrale di Savona, fatta edificare da Sisto IV come mausoleo per i propri genitori.\nStoria.\nPreesistenze.\nNel 1368 si ha la prima menzione di una cappella papale preesistente in Vaticano, che nell'anno successivo venne decorata da Giottino e Giovanni da Milano.\nXV secolo.\nLa ricostruzione.\nI propositi di ripristino dei pi\u00f9 importanti monumenti cristiani di Roma, devastati dall'abbandono, dall'incuria e dalle lotte civili durante la cattivit\u00e0 avignonese, fu uno dei progetti pi\u00f9 ambiziosi dei papi del XV secolo, a partire da Martino V. Sisto IV, gi\u00e0 professore di teologia nelle maggiori universit\u00e0 italiane e generale dei francescani, raccolse questo impegno e gi\u00e0 poco dopo la sua elezione (agosto 1471), inizi\u00f2 un'opera di interventi di recupero e monumentalizzazione del tessuto urbano di Roma, che culmin\u00f2 nella ricostruzione e nella decorazione della cappella palatina del Palazzo Apostolico, che in seguito prese il suo nome. Il progetto architettonico dovette prendere corpo nel 1473, su disegno di Baccio Pontelli. Nel 1477 venivano abbattuti i resti ormai fatiscenti della costruzione precedente, sfruttandone le fondazioni e la base dei muri sani per la nuova cappella. Pare che le pareti medievali venissero conservate fino all'altezza della prima cornice, giustificando le irregolarit\u00e0 in pianta: i lati maggiori infatti convergono verso quello di fondo, il quale a sua volta non \u00e8 perfettamente parallelo a quello dell'altare. Tutto l'edificio venne comunque rivestito di una cortina laterizia e rinforzato da un basamento a scarpa; furono realizzate nuove volte sia nella copertura, sia negli ambienti dei maestri di cerimonia al di sotto della cappella.\nLe funzioni della cappella non mutarono rispetto alla precedente e a quella analoga nel Palazzo dei Papi di Avignone, come sede delle pi\u00f9 solenni cerimonie del calendario liturgico svolte dalla corte papale. Tale necessit\u00e0 richiedeva una cornice particolarmente fastosa, che mostrasse inequivocabilmente la \"Maiestas papalis\" ai partecipanti ammessi al cerimoniale, che erano essenzialmente il collegio dei cardinali, i generali degli ordini monastici, i diplomatici accreditati, i membri di grado pi\u00f9 alto nella compagine statale pontificia, il senatore e i conservatori della citt\u00e0 di Roma, i patriarchi, i vescovi e i principi o le personalit\u00e0 eminenti in visita. A costoro si aggiungeva una folla di altri personaggi ammessa ad assistere alle funzioni oltre la transenna marmorea che separa tutt'oggi la cappella papale vera e propria (con l'altare).\nLa costruzione venne avviata nel 1477 con la supervisione ai lavori di Giovannino de' Dolci. Nell'estate del 1481 doveva essere gi\u00e0 conclusa, poich\u00e9 \u00e8 gi\u00e0 documentato lo svolgimento della decorazione ad affresco delle pareti. L'aspetto dall'esterno doveva essere grandioso, paragonabile solo con edifici di et\u00e0 imperiale.\nLa consacrazione della cappella risale alla prima messa del 15 agosto 1483, quando venne dedicata all'Assunzione della Vergine Maria.\nLa decorazione pittorica.\nIl programma generale della decorazione pittorica della cappella fu articolato su tre registri dal basso verso l'alto: lo zoccolo con finti arazzi, il secondo ordine con scene del Vecchio Testamento (scene della vita di Mos\u00e8) e del Nuovo Testamento (scene della vita di Cristo) e infine l'ordine pi\u00f9 alto con la rappresentazione di pontefici martirizzati.\nLa decorazione pittorica venne avviata, nella parete dietro l'altare (quella oggi del \"Giudizio\"), dal Perugino, il quale aveva gi\u00e0 lavorato per il papa nella distrutta Cappella della Concezione nell'antica basilica di San Pietro in Vaticano e che realizz\u00f2 anche la pala d'altare raffigurante la Vergine Assunta.\nLa volta fu decorata da un cielo stellato di Piermatteo d'Amelia, seguendo una tradizione medievale.\nNel frattempo il signore di Firenze Lorenzo de' Medici, nell'ambito di una politica riconciliativa con gli avversari che avevano appoggiato la Congiura dei Pazzi (1478), tra cui lo stesso papa, propose l'invio dei migliori artisti presenti allora sulla scena fiorentina, quali ambasciatori di bellezza, armonia e del primato culturale di Firenze. L'offerta venne accettata e il 27 ottobre 1480 Sandro Botticelli, Cosimo Rosselli, Domenico Ghirlandaio e i rispettivi collaboratori partirono per Roma, dove sono documentati all'opera dalla primavera del 1481.\nCiascuno di questi artisti, con l'aiuto dei collaboratori Pinturicchio, Piero di Cosimo e Bartolomeo della Gatta, affresc\u00f2 uno dei quattro riquadri nella parete a destra dell'altare, poi, con un nuovo contratto datato 27 ottobre 1481, vennero riconfermati per l'esecuzione degli altri dieci riquadri restanti (i due sulla parete dell'altare erano gi\u00e0 stati completati da Perugino nella primissima fase) da ultimare entro il marzo dell'anno successivo. I termini non vennero sempre rispettati e al Perugino subentr\u00f2 Luca Signorelli, che affresc\u00f2 il \"Testamento di Mos\u00e8\" e la \"Contesa intorno al corpo di Mos\u00e8\" sulla parete dell'ingresso. Il complesso programma iconografico venne definito in ogni particolare dal pontefice stesso e dai suoi consiglieri, anche se la sua stessa complessit\u00e0 necessit\u00f2 un intervento di grande importanza da parte degli artisti nell'invenzione figurativa e iconografica.\nDa notare il piccolo contributo pittorico che il maestro Brunelleschi diede nell'ala nord dell'edificio.\nLa concezione del programma iconografico complessivo fu ripresa secondo alcuni storici dall\"Expositio super septem visiones libri apocalypsis\", esegesi di episodi biblici risalente forse al nono secolo, ovvero dall'opera di Gioacchino da Fiore, autore di una complessa teoria della \"concordia\" tra Antico e Nuovo Testamento.\nIl risultato fu un ciclo di grande omogeneit\u00e0, nonostante la partecipazione di artisti dalle personalit\u00e0 marcatamente diverse. Ci\u00f2 fu possibile grazie all'adozione di una medesima scala dimensionale delle figure, all'impaginazione e strutturazione ritmica simile, alle medesime tonalit\u00e0 dominanti, tra cui spicca l'abbondanza di rifiniture in oro, che intensificano la luce con effetti che dovevano apparire particolarmente suggestivi nel bagliore delle fiaccole e delle candele.\nXVI secolo.\nLo splendido complesso voluto da Sisto IV fu anche nei decenni successivi al centro degli interessi dei pontefici, con interventi che costituiscono pagine fondamentali dell'arte del pieno Rinascimento.\nNella primavera del 1504 la particolare natura del terreno su cui sorge la cappella determin\u00f2 probabilmente un inclinamento della parete meridionale che, in seguito ad assestamenti, lasci\u00f2 una vasta e minacciosa crepa sul soffitto, che necessit\u00f2 una sospensione di tutte le funzioni nella cappella in via precauzionale.\nGiulio II.\nGiulio II della Rovere fece restaurare la volta con catene, sia sopra la volta principale sia negli ambienti inferiori, rendendola di nuovo agibile solo dopo la met\u00e0 di ottobre. La lunga crepa, che si \u00e8 scoperto partire dall'angolo nord-est, venne tamponata con l'inserimento di nuovi mattoni, forse nell'estate del 1504. La decorazione della volta di Piermatteo d'Amelia risult\u00f2 cos\u00ec danneggiata irreparabilmente.\nL'idea di far rifare la decorazione della volta a Michelangelo Buonarroti dovette venire a papa Giulio nell'aprile del 1506, come testimonia una lettera inviata allo stesso Michelangelo dal capomastro fiorentino Piero Rosselli, il quale aveva ascoltato la notizia dalla voce del papa stesso. La precipitosa fuga da Roma di Michelangelo, per via degli intrighi che avevano bloccato il suo grandioso progetto della \"Sepoltura\" del papa, sospese il progetto fino alla riappacificazione col papa, che avvenne nel 1507.\nNel 1508 quindi l'artista torn\u00f2 a Roma e sottoscrisse il contratto; il lavoro venne completato entro il 31 ottobre 1512. La decorazione della volta incontr\u00f2 numerose difficolt\u00e0, tutte brillantemente superate dall'artista e dai suoi collaboratori. Per essere in grado di raggiungere il soffitto, Michelangelo necessitava di una struttura di supporto; la prima idea fu del Bramante, che volle costruire per lui una speciale impalcatura, sospesa in aria per mezzo di funi. Ma Michelangelo temeva che questa soluzione avrebbe lasciato dei buchi nel soffitto, una volta completato il lavoro, cos\u00ec costru\u00ec un'impalcatura da s\u00e9, una semplice piattaforma in legno su sostegni ricavati da fori nei muri posti nella parte alta vicino alle finestre. Questa impalcatura era organizzata in gradoni in modo da permettere un lavoro agevole in ogni parte della volta. Il primo strato di intonaco steso sulla volta cominci\u00f2 ad ammuffire perch\u00e9 era troppo bagnato. Michelangelo dovette rimuoverlo e ricominciare da capo, ma prov\u00f2 una nuova miscela creata da uno dei suoi assistenti, Jacopo l'Indaco. Questa non solo resistette alla muffa, ma entr\u00f2 anche nella tradizione costruttiva italiana.\nInizialmente Michelangelo era stato incaricato di dipingere solo dodici figure, gli \"Apostoli\", ma quando il lavoro fu finito ve ne erano presenti pi\u00f9 di trecento. Dell'impresa restano numerosi disegni, che rappresentano un documento molto prezioso.\nLeone X.\nIn seguito anche Leone X desider\u00f2 legare il proprio nome all'ineguagliabile prestigio della Sistina, fino ad allora patrocinata da pontefici della famiglia Della Rovere. Decise allora di donare una serie di preziosi arazzi intessuti a Bruxelles su disegno di Raffaello Sanzio alla fine del 1514. Gli arazzi, intessuti nella bottega di Pieter van Aelst, mostrano le \"Storie dei santi Pietro e Paolo\", i cui soggetti avevano precise corrispondenze con i riquadri affrescati nel registro mediano. Questi arazzi, che ricoprivano la zona destinata al papa e ai religiosi separata dalla transenna marmorea, erano utilizzati nelle solenni festivit\u00e0 e si leggevano, come le storie soprastanti, dalla parete dell'altare.\nAttraverso la celebrazione dei primi due \"architetti della Chiesa\", Pietro e Paolo apostoli rispettivamente verso gli Ebrei e verso i \"Gentili\", si riaffermava il collegamento col pontefice regnante, loro erede.\nQuando i primi sette arazzi arrivarono dalla Fiandra e furono collocati il 26 dicembre 1519 il cerimoniere Paris de Grassis annot\u00f2: \u00abtota cappella stupefacta est in aspectu illorum\u00bb.\nNuovi danni.\nNegli anni successivi altri assestamenti del terreno causarono, per la scarsa stabilit\u00e0 delle fondazioni, nuovi danni, come il crollo, nel giorno di Natale del 1522 dell'architrave del portale, che uccise una guardia svizzera accanto ad Adriano VI che proprio in quel momento stava entrando in cappella.\nDurante il conclave del 1523 si aprirono nuove, preoccupanti crepe, che richiesero un intervento urgente di il quale, chiamato dai cardinali preoccupati, verific\u00f2 la stabilit\u00e0 dell'edificio. Pi\u00f9 tardi furono necessari nuovi interventi sulle fondazioni della parete orientale, che danneggiarono irreparabilmente i due affreschi che concludevano le \"Storie di Cristo\" e \"di Mos\u00e8\". In seguito, nella seconda met\u00e0 del XVI secolo, le due scene dovettero essere ridipinte da Hendrick van de Broeck e Matteo da Lecce, sicuramente gli interventi pittorici pi\u00f9 deboli dell'intera decorazione.\nClemente VII e Paolo III.\nInfine l'ultima grande decorazione della cappella fu voluta da Clemente VII, che commission\u00f2, ancora a Michelangelo, l'enorme affresco del \"Giudizio universale\" (1536-1541), in gran parte dipinto al tempo di Paolo III Farnese, che rappresent\u00f2 anche il primo intervento \"distruttivo\" nella storia della Cappella, stravolgendo l'originale impostazione spaziale e iconografica, che si era delineata nei precedenti apporti fino ad allora sostanzialmente coordinati.\nLa prima menzione dell'intenzione del pontefice si ha in una lettera di Sebastiano del Piombo a Michelangelo, datata 17 luglio 1533, che lo invitata a tornare a Roma. Nonostante le iniziali resistenze di Michelangelo, nel 1533 esse furono vinte, e nel 1534 lasci\u00f2 definitivamente Firenze, anche per l'insofferenza verso il nuovo duca Alessandro, nonch\u00e9 la sua crescente disaffezione verso le opere fiorentine che ormai si trascinavano sempre pi\u00f9 stancamente.\nIl \"Giudizio Universale\" fu oggetto di una pesante disputa tra il cardinale Carafa e Michelangelo: l'artista venne accusato di immoralit\u00e0 e intollerabile oscenit\u00e0, poich\u00e9 aveva dipinto delle figure nude, con i genitali in evidenza, all'interno della pi\u00f9 importante chiesa della cristianit\u00e0, perci\u00f2 una campagna di censura (nota come \"campagna delle foglie di fico\") venne organizzata dal Carafa e monsignor Sernini (ambasciatore di Mantova) per rimuovere gli affreschi. Giorgio Vasari racconta che, quando il maestro di cerimonie del papa, Biagio da Cesena, accus\u00f2 il lavoro di Michelangelo apostrofandolo come pi\u00f9 adatto a un bagno termale che a una cappella, Michelangelo raffigur\u00f2 i suoi tratti nella figura di Minosse, giudice degli inferi; quando Biagio da Cesena si lament\u00f2 di questo con il papa, il pontefice rispose che la sua giurisdizione non si applicava all'inferno, e cos\u00ec il ritratto rimase. Secondo altri studiosi, invece, il personaggio raffigurato in forme caricaturali nel Minosse sarebbe Pierluigi Farnese, figlio di papa Paolo III, noto a Roma per essere un sodomita violento e per aver abusato sessualmente di un giovane ecclesiastico causandone la morte.\nIn coincidenza con la morte di Michelangelo, venne emessa una legge per coprire i genitali (\"Pictura in Cappella Ap.ca coopriantur\"). Cos\u00ec Daniele da Volterra, un apprendista di Michelangelo, dipinse tutta una serie di panneggi e perizomi detti \"braghe\", che gli valsero il soprannome di \"Braghettone\".\nI secoli successivi.\nQuando il Mahatma Gandhi visit\u00f2 nel 1931 la Cappella Sistina, la sua attenzione fu colpita, pi\u00f9 che dagli affreschi di Michelangelo, dal Crocifisso dell'altare della cappella. Intorno a quel Crocifisso \u2013 che rappresenta un Ges\u00f9 magrissimo, dimesso e sofferente, ben diverso dal Ges\u00f9 corpulento e forte del Giudizio Universale\u00a0\u2013 Gandhi indugi\u00f2 per parecchi minuti, esclamando infine: \u00abNon si pu\u00f2 fare a meno di commuoversi fino alle lacrime\u00bb.\nGli affreschi che Michelangelo ha realizzato nella Cappella Sistina, e in particolare quelli della volta e delle lunette che l'accompagnano sono stati sottoposti nel corso dei secoli a un certo numero di restauri, i pi\u00f9 recenti dei quali si sono svolti tra il 1980 e il 1994. Questi ultimi hanno provocato stupore presso gli studiosi e gli amanti dell'arte poich\u00e9 sono stati portati alla luce colori e particolari che la patina scura aveva nascosto per secoli. Particolarmente controversa fu la scelta da adottare per la rimozione o meno delle \"braghe\" di Daniele da Volterra. Si scelse di rimuovere la maggior parte dei perizomi tranne quelli nelle figure principali, ormai entrati nell'immaginario collettivo, come quello della figura di \"Daniele\"; comunque, una copia fedele e senza censure dell'originale, di Marcello Venusti, \u00e8 oggi a Napoli al Museo di Capodimonte.\nDescrizione.\nLa Cappella si trova sulla destra della basilica di San Pietro, all'interno del Palazzo Apostolico, accessibile dall'imponente Sala Regia.\nArchitettura.\n\u00c8 a pianta basilicale e misura 40,93 metri di lunghezza per 13,41 di larghezza (le dimensioni del Tempio di Salomone, cos\u00ec come vengono riportate nell'Antico Testamento). Ha un'altezza di 20,70 metri ed \u00e8 coperta da una volta a botte ribassata, collegata alle pareti da vele e pennacchi, che generano lunette in corrispondenza dei muri laterali. Sotto ciascuna lunetta si aprono le strette finestre ad arco che danno luce all'ambiente: sono sei su ciascuna parete laterale a cui si aggiungevano altre due aperture sul lato ovest, tamponate con la creazione del \"Giudizio\".\nLa cornice tra la zona inferiore e quella mediana \u00e8 poco sporgente rispetto a quella successiva, tra la zona mediana e quella superiore; qui, all'altezza delle imposte delle finestre, il muro rientra per lasciare spazio a uno stretto camminamento. Oltre questo confine i pilastri, che in tutta la zona inferiore sono solo dipinti, diventano reali e reggono i peducci della volta.\nSopra il portale, in corrispondenza del peduccio della volta, si trova un grande stemma papale Della Rovere con la quercia a dodici ghiande d'oro e la tiara papale, appartenente a Sisto IV, ma fatto all'epoca di Giulio II, suo nipote.\nPavimento.\nIl pavimento del XV secolo \u00e8 composto da tarsie policrome in marmo in stile cosmatesco. I disegni scandiscono il percorso processionale che va dall'ingresso alla cancellata con una serie di cerchi collegati, affiancati ai lati da riquadri riempiti con motivi diversi. Nello spazio pi\u00f9 interno, davanti all'altare, i mosaici pavimentali indicano la disposizione del trono papale e dei seggi dei cardinali, nonch\u00e9 il movimento dei celebranti durante le funzioni\nTransenna e cantoria.\nUna transenna in marmo di Mino da Fiesole, Andrea Bregno e Giovanni Dalmata divide la cappella in due parti; quella pi\u00f9 ampia, assieme all'altare, \u00e8 riservata alle cerimonie religiose e ad altri usi clericali, mentre quella pi\u00f9 piccola \u00e8 per i fedeli. L'iconostasi di passaggio era originariamente di ferro placcato in oro e in posizione pi\u00f9 centrale: venne in seguito spostata verso la parte dei fedeli per garantire uno spazio maggiore al Papa e alla sua corte. La base \u00e8 composta da pannelli finemente scolpiti a bassorilievo e dorati, con putti che reggono ghirlande con lo stemma di Sisto IV alternati a motivi ornamentali vegetali, sormontati da pilastrini che intervallano la cancellate e reggono l'architrave, oltre la quale sono disposti candelabri marmorei.\nDegli stessi artisti \u00e8 anche la cantoria, lo spazio largo circa cinque metri e profondo due sulla parete di destra, riservato al coro: infatti fu proprio papa Sisto IV a creare, poco dopo la sua elezione (9 agosto 1471), un \"Collegio dei Cappellani Cantori\", il primo nucleo della futura Cappella Musicale Pontificia Sistina. Oltre la ricca balaustrata decorata e dorata erano ospitati i cantori, solitamente dodici, che accompagnavano lo svolgimento delle cerimonie liturgiche.\nLa transenna originariamente divideva la cappella quasi a met\u00e0, trovandosi, pi\u00f9 o meno, all'altezza della \"Creazione di Eva\", come si pu\u00f2 riscontrare anche dal disegno del pavimento. La necessit\u00e0 di disporre di un pi\u00f9 ampio spazio nel presbiterio port\u00f2 a uno spostamento di circa cinque metri fino alla posizione attuale, negli anni ottanta del Cinquecento.\nGli affreschi.\nLa decorazione pittorica venne concepita in stretto rapporto con le proporzioni architettoniche della cappella, assecondando la scansione delle pareti. Le partizioni si basano infatti sulla scansione delle finestre, che genera lo spazio per sei riquadri sotto ciascuna finestra delle pareti laterali e per due in quelle frontale e posteriore.\nVerticalmente gli affreschi sono ripartiti in tre registri: uno inferiore con finti tendaggi, per la cui decorazione vennero poi eseguiti gli arazzi di Raffaello; uno intermedio con le \"Storie di Mos\u00e8 e Aronne\" sul lato sinistro e le \"Storie di Ges\u00f9\" sul lato destro, con fitti rimandi tra una parete e l'altra; uno superiore, oltre un cornicione fortemente sporgente, che coincide con il livello delle finestre e che a sua volta \u00e8 divisibile in due sottoregistri: uno con le figure dei primi pontefici (da Pietro a Marcello) entro nicchie ai lati delle finestre e uno, oltre un'altra cornice aggettante, delle lunette affrescate poi da Michelangelo. Anche la parete di fondo presentava uno schema simile, con al centro, in corrispondenza dell'altare, una pala affrescata dal Perugino con l\"Assunta\", a cui era dedicata la cappella, venerata da Sisto IV in ginocchio.\nLe corrispondenze tra le coppie simmetriche di riquadri tra una parete e l'altra - in base all'iconografia tipologica - sono esplicitate dalle iscrizioni (\"tituli\") nel fregio soprastante: l'antico prefigura il nuovo e il nuovo si perfeziona dall'antico, secondo un concetto gi\u00e0 espresso da sant'Agostino: \u00abDio, ispiratore e autore dei libri dell'uno e dell'altro Testamento, ha sapientemente disposto che il nuovo fosse nascosto nell'antico e l'antico diventasse chiaro nel nuovo\u00bb.\nIl messaggio sottinteso \u00e8 quindi come Mos\u00e8, prima guida e legislatore del popolo eletto, con l'aiuto del sacerdote Aronne, prefiguri il Cristo, all'insegna della continuit\u00e0 della legge divina che, nel rinnovarsi delle leggi mosaiche nel nuovo patto del messaggio evangelico, viene poi trasmessa da Ges\u00f9 a san Pietro e ai suoi successori, cio\u00e8 i pontefici stessi. In questo senso aveva un ruolo fondamentale la scena della \"Consegna delle chiavi\", affidata al Perugino, che testimonia il passaggio di tali poteri; sul lato opposto la \"Punizione di Quorah e dei suoi figli\", di Botticelli, allude invece alla punizione che spetta a chiunque si opponga all'autorit\u00e0 del pontefice. Si tratta dunque di una solenne riaffermazione di natura politica e dottrinale del primato di san Pietro, della sua sacralit\u00e0, intangibilit\u00e0 e della pienezza dei poteri del pontefice.\nIl ciclo della Sistina rappresenta una gigantesca storia spirituale dell'Umanit\u00e0: dalla \"Creazione\" al \"Peccato\", alla Redenzione, alla \"Fine del Mondo\". Gli affreschi delle pareti sono una rappresentazione del \"Regno della Legge\" e di quello della \"Grazia\", resi con un tono commemorativo e agiografico. Michelangelo intese la creazione e il peccato come drammi dell'umanit\u00e0 intera, e la Redenzione un atto di speranza e di fede che si realizza in ogni momento e luogo. La dottrina neoplatonica, presente nella sua formazione culturale, lo conduce ad una profonda spiritualit\u00e0 interiore.\nLe varie figurazioni hanno, oltre che un significato letterale (\"Storie del popolo eletto\"), una pi\u00f9 universale funzione di rivelazione degli stati d'animo dell'uomo dopo il Peccato: la tristezza della inconsapevole attesa (\"Antenati di Cristo\"), la cieca speranza di fronte al miracolo (\"Salvazioni di Israele\"), la virile serenit\u00e0 della coscienza del futuro (\"Profeti\" e \"Sibille\").\nLe pareti.\nLa parete sud mostra le \"Storie di Mos\u00e8\", databili al 1481-1482. Dall'altare si incontrano:\nLa parete nord mostra le \"Storie di Cristo\", databili al 1481-1482. Dall'altare si incontrano:\nLa volta.\nLo schema della volta della Cappella Sistina comprende diversi affreschi e tematiche che si possono cos\u00ec rappresentare:\nL'immensa opera fu portata a termine tra il 1508 e il 1512.\nGli arazzi.\nDurante le cerimonie importanti, la parte inferiore dei muri laterali, affrescata con finti tendaggi, era coperta da una serie di dieci arazzi, realizzati da manifatture fiamminghe su disegni di Raffaello. Essi riproducono eventi delle storie dei \"principes apostolorum\" Pietro e Paolo, tratti dai vangeli e dagli \"Atti degli apostoli\".\nSotto le \"Storie di Cristo\" si trovavano quattro arazzi con \"Storie di san Pietro\" a partire dalla \"Pesca miracolosa\"; sull'altro lato, sotto le \"Storie di Mos\u00e8\", erano presenti sei \"Storie di san Paolo\", a partire dal \"Martirio di santo Stefano\" fino alla \"Predica di san Paolo agli Ateniesi\", collocata oltre la cancellata.\nRaffaello, consapevole del confronto con Michelangelo, impost\u00f2 i disegni a quello \"stile tragico\" inaugurato con l\"Incendio di Borgo\", semplificando gli schemi ed enfatizzando i gesti e la mimica dei personaggi, per renderli pi\u00f9 eloquenti e \"universali\".\nBen sette dei cartoni originari di Raffaello sono giunti sino a noi e sono oggi conservati presso il Victoria and Albert Museum di Londra. Gli arazzi veri e propri sono nella Pinacoteca Vaticana, dove sono esposti nella Sala VIII. Dagli stessi disegni di Raffaello o da copie di essi sono state tratte varie repliche degli arazzi della Sistina, a oggi distribuite in varie localit\u00e0 italiane come Mantova e Loreto.\nOrgano a canne.\nAll'interno della Cappella Sistina si trova un organo a canne, collocato nell'angolo destro della controfacciata. Lo strumento \u00e8 stato inaugurato il 14 dicembre 2002 con un concerto dell'organista Gianluca Libertucci alla presenza di varie autorit\u00e0 vaticane, come il cardinale Angelo Sodano e monsignor Piero Marini, nonch\u00e9 di Hermann Mathis, direttore della Mathis Orgelbau, la ditta organaria che lo ha costruito. L'organo ha due tastiere di 56 tasti ognuna e pedaliera di 30 tasti ed \u00e8 a trasmissione completamente meccanica."}
{"id": "768962", "revid": "119907404", "url": "https://it.wikipedia.org/wiki?curid=768962", "title": "Filippo Silvestri", "text": "\u00c8 considerato, assieme a Guido Grandi e Antonio Berlese, uno dei padri fondatori dell'entomologia italiana ed \u00e8 noto in particolare per il suo pionieristico lavoro sulla poliembrionia.\nBiografia.\nLa sua passione per le scienze naturali si manifesto gi\u00e0 negli anni del liceo, allorch\u00e9 inizio a frequentare l'Istituto di Botanica e Zoologia dell'Universit\u00e0 di Perugia. Nel 1892 si iscrisse all'Universit\u00e0 di Roma, trasferendosi poi all'Universit\u00e0 di Palermo dove si laure\u00f2 nel 1896, con una tesi sull'embriologia dei Miriapodi. Fra maggio e novembre 1899 fece parte, in qualit\u00e0 di naturalista, di una spedizione voluta dal ministero dell'agricoltura argentino presso il Rio Santa Cruz per valutare l'acclimatazione di specie di pesci differenti in quelle acque. \nDopo alcuni anni trascorsi presso l'Istituto di Anatomia comparata di Roma, al seguito di Giovanni Battista Grassi, nel 1902 approd\u00f2 al Laboratorio di Entomologia agraria di Portici (all'epoca diretto da Antonio Berlese), dove \u00e8 attualmente presente il Liceo scientifico statale intitolato alla sua persona. La sua successiva carriera si svilupp\u00f2 all'interno di questa struttura, divenendo direttore dell'Istituto superiore agrario di Portici fra il 1920 e il 1930 e portandola alla notoriet\u00e0 mondiale. La raccolta di insetti dell'istituto, che comprende circa duemila specie raccolte da Silvestri in oltre mezzo secolo di attivit\u00e0 \u00e8 tuttora considerata tra le pi\u00f9 importanti al mondo. Tra gli allievi pi\u00f9 noti di Silvestri una menzione particolare va a Giuseppe Salvatore Candura.\nSilvestri \u00e8 noto anche per avere introdotto, tra i primi in Italia, le sperimentazioni nel campo della lotta biologica; ai suoi viaggi di ricerca si devono per esempio molte conoscenze sui nemici naturali della mosca delle olive e della mosca mediterranea della frutta. Fu lo stesso Silvestri a dare impulso al controllo biologico della mosca della frutta nelle isole Hawaii utilizzando le specie del genere \"Opius\".\nFu socio dell'Accademia dei Licei dal 1919 e Accademico Pontificio dal 1936.\nBevagna, sua citt\u00e0 natale, gli ha intitolato la centrale piazza Filippo Silvestri, mentre a Portici gli viene intitolato un liceo scientifico statale."}
{"id": "768967", "revid": "2122884", "url": "https://it.wikipedia.org/wiki?curid=768967", "title": "Giovanni Battezzato", "text": "Carriera.\nFra le sue interpretazioni, quella del preside in \"Quelli dell'intervallo\" e il doppiaggio del drago Shenron, di Smoker in One Piece,Garlic Jr., Colonnello Dark e Vuh Shenron nelle serie di \"Dragon Ball\" e del capitano Harris nella serie animata di \"Scuola di polizia\". \u00c8 anche la voce ufficiale di Victor Sullivan nella serie di videogiochi \"Uncharted\".\nHa preso parte quasi in tutte le sitcom Mediaset. \nConduce il programma \"Virgin Investigation Bureau\" con Sophia Eze su Virgin Radio Italia. Svolge la sua attivit\u00e0 di doppiatore negli studi di Milano."}
{"id": "768973", "revid": "3115", "url": "https://it.wikipedia.org/wiki?curid=768973", "title": "Fnac", "text": "La Fnac (sigla di F\u00e9d\u00e9ration Nationale d'Achat des Cadres, in italiano \"Federazione Nazionale dell'Acquisto per i Quadri\") fu costituita a Parigi nel 1954 da Andr\u00e9 Essel (1918-2005) e Max Th\u00e9ret (1913-2009), due militanti marxisti della corrente trozkista (il secondo infatti fu la guardia del corpo di Trotzky). Divenuta una Societ\u00e0 per azioni con sede a Parigi, opera nel campo della grande distribuzione, con una catena di filiali internazionali che vende libri, dischi e cd, programmi software, componenti hardware e computer, telefonia cellulare, attrezzature fotografiche, audio, video e TV, prodotti audiovisivi e videogiochi.\nStoria.\nPartita come associazione di negozi specializzati con sconti del 10-20%, vi si affiliarono inizialmente 50 punti vendita e nel 1956 apr\u00ec il primo negozio proprietario al numero 6 di Boulevard S\u00e9bastopol a Parigi. Al principio la vendita riguardava attrezzature fotografiche e audio (altoparlanti, giradischi, radio e altro) e negli anni sessanta il commercio si allarg\u00f2 alla vendita di album, con aumento dei profitti.\nNel 1972 apr\u00ec il secondo negozio a Lione, all'84 rue della R\u00e9publique e venne adottato il test Fnac per valutare la qualit\u00e0 dei prodotti venduti.\nNel 1979 si celebr\u00f2 il primo Forum Fnac al \"Forum des Halles\".\nNel 1980 la Fnac fu quotata alla Borsa di Parigi, con un fatturato di circa 2 miliardi di franchi, e venne inaugurata la zona microinformatica.\nNel 1993 il Cr\u00e9dit Lyonnais divenne azionista di maggioranza e l'anno dopo la sua quota fu ceduta alla Kering, possessore tra l'altro di Yves Saint Laurent e Bottega Veneta e, dal 1996, unico azionista.\nNel 2013 la Fnac si quota nuovamente in borsa, divenendo una societ\u00e0 indipendente, il cui maggiore azionista \u00e8 attualmente il Groupe Art\u00e9mis, controllante di Kering. Il 18 luglio 2016 Fnac acquisisce Darty per dare vita al gruppo Fnac-Darty.\nEspansione internazionale.\nNel 1981 apr\u00ec il primo negozio all'estero in Belgio, in rue Neuve/Nieuwstraat a Bruxelles. Grazie alla spinta della Fnac, il governo francese abbass\u00f2 la TVA (corrispondente all'IVA italiana) sui dischi dal 33,3% al 18,6%.\nLa Fnac attualmente ha filiali in Francia, Belgio, Spagna, Portogallo, Brasile, Svizzera e Marocco, con un totale di 170 punti vendita nel mondo, di cui 103 in Francia, 9 in Belgio, 25 in Spagna, 17 in Portogallo, 11 in Brasile, 4 in Svizzera e 1 in Marocco. Fino al 2012 ha avuto filiali anche in Italia, Grecia e Taiwan.\nIl fatturato nel 2003 era cos\u00ec ripartito:\nDal 2011 presidente e direttore generale \u00e8 Alexandre Bompard. La sede internazionale \u00e8 a Ivry-sur-Seine.\nI dipendenti della Fnac nel 1980 erano 2.000, saliti a 16.700 nel 2012, con un fatturato nello stesso anno di oltre 4 miliardi di Euro.\nFnac in Italia.\nIn Italia Fnac arriv\u00f2 grazie a una joint-venture con il Gruppo Coin che, acquistando la rete di vendita della Standa, convert\u00ec i magazzini in OVS e Coin; i magazzini in esubero, nei centri delle principali citt\u00e0, furono venduti alla Fnac.\nIl 26 ottobre 2000 venne aperto il primo negozio italiano a Milano in via Torino. Il 4 maggio 2001 venne aperta la seconda filiale a Genova in via XX Settembre. Seguirono il 22 maggio la sede di Torino, in via Roma, il 26 settembre 2002 la filiale di Verona, in via Cappello, e il 21 novembre 2003 la filiale di Napoli al Vomero, in via Luca Giordano.\nLa filiale di Roma (all'interno del centro commerciale \"Porta di Roma\") fu aperta il 25 luglio 2007 e il 13 settembre 2007 ne fu aperta un'altra a Torino, all'interno del centro commerciale \"Le Gru\" di Grugliasco (ex La Rinascente).\nA 10 anni dallo sbarco in Italia, il 16 aprile 2010 Fnac inaugur\u00f2 il negozio di Campi Bisenzio, nei pressi di Firenze, all'interno del centro commerciale \"I Gigli\".\nNell'alluvione di Genova del 4 novembre 2011 la filiale genovese sub\u00ec ingenti danni, compreso l'allagamento del piano sotterraneo, che costrinsero alla chiusura del negozio per 21 giorni, fino al 26 novembre 2011, quando la filiale riapr\u00ec solo al piano terra di 800 m\u00b2.\nNel settembre 2012 il gruppo PPR, a causa dell'insostenibilit\u00e0 della gestione italiana e del calo delle vendite del gruppo, annunci\u00f2 la chiusura delle sedi italiane di Fnac per il 31 dicembre 2012, in mancanza di un acquirente interessato a rilevarle. Il 5 ottobre i 600 lavoratori italiani di Fnac attuarono uno sciopero nazionale, costituendo vari presidi nelle diverse sedi.\nIl 28 novembre 2012, PPR annunci\u00f2 la cessione dell'intera catena italiana di negozi al fondo di investimento Orlando Italy Management.\nIl 10 gennaio 2013 l'assemblea dei soci di FI Holding, la controllante di Fnac Italia, mise in liquidazione la societ\u00e0.\nL'11 gennaio, formalizzata la cessione di FI Holding da PPR a Orlando Italy, venne quindi nominato liquidatore Matteo Rossini.\nIl 23 gennaio venne decisa la chiusura delle sedi di Roma, Firenze e Grugliasco, e la riduzione di personale nelle filiali di Genova, Torino, Milano, Napoli e Verona, con la conseguenza che 385 dipendenti furono messi fuori organico e sospesi in cassa integrazione.\nIl 22 aprile il liquidatore di Fnac Italia, Matteo Rossini, firm\u00f2 quindi un accordo per la cessione dei cinque negozi ancora aperti a DPS Group, societ\u00e0 cui all'epoca faceva capo il marchio Trony.\nNell'estate del 2013 DPS costitu\u00ec FRC Group, che, mantenendo il marchio Fnac, prese in gestione con affitto di ramo di azienda i soli quattro negozi collocati nei centri storici di Milano, Torino, Verona e Napoli, che riaprirono il 15 luglio, senza avere pi\u00f9 alcun legame societario con la Fnac francese.\nNella primavera del 2014 DPS Group complet\u00f2 l'acquisizione dei punti vendita Fnac di Torino, Milano, Napoli e Verona; tra il mese di maggio e l'estate l'insegna Fnac scomparve definitivamente dal territorio italiano, venendo sostituita dopo 15 anni dall'insegna Trony."}
{"id": "768974", "revid": "120570836", "url": "https://it.wikipedia.org/wiki?curid=768974", "title": "USS John F. Kennedy (CVN-79)", "text": "La USS \"John F. Kennedy\" (CVN-79) sar\u00e0 la seconda portaerei della classe Gerald R. Ford, dopo la capoclasse CVN-78. Vi sono poche indiscrezioni intorno a questa unit\u00e0 a parte il nome. La nave \u00e8 stata varata il 29 ottobre 2019 e battezzata il 7 dicembre 2019. User\u00e0 i nuovi reattori nucleari A1B. Dovrebbe sostituire la , ammesso che la USS \"Gerald R. Ford\" (CVN-78) sostituisca la "}
{"id": "768977", "revid": "228587", "url": "https://it.wikipedia.org/wiki?curid=768977", "title": "Primera Divisi\u00f3n", "text": ""}
{"id": "768978", "revid": "92723", "url": "https://it.wikipedia.org/wiki?curid=768978", "title": "Ana Blandiana", "text": "Biografia.\nPrima della rivoluzione del 1989, famosa dissidente e sostenitrice dei diritti dell'uomo, ebbe il coraggio di contestare in numerose interviste e dichiarazioni pubbliche il dittatore Nicolae Ceau\u0219escu. Nel 1982 ha vinto il Premio Herder. Nel 2005 ha vinto in Italia il Premio letterario Giuseppe Acerbi, premio speciale per la poesia, per la sua opera \"Un tempo gli alberi avevano gli occhi\", Editrice Donzelli, 2005. \u00c8 stata presidente di Alleanza Civica e direttrice del museo memoriale delle vittime del comunismo di Sighet. Pubblicate in Italia anche le sue memorie di viaggio, \"Il mondo sillaba per sillaba\", Edizioni Saecula, 2012."}
{"id": "768988", "revid": "203463", "url": "https://it.wikipedia.org/wiki?curid=768988", "title": "USS Enterprise (CVN-80)", "text": "La USS Enterprise (CVN-80) sar\u00e0 la terza unit\u00e0 del programma di portaerei a propulsione nucleare della classe Gerald R. Ford. Secondo i programmi della US Navy, dovrebbe essere varata in novembre 2025 ed entrare in servizio nel 2028. \nLe notizie ufficiali, come per le portaerei gemelle della stessa classe, sono poche. Dovrebbe essere confermato l'utilizzo dei nuovi reattori nucleari A1B. Sostituir\u00e0 la USS Dwight D. Eisenhower (CVN-69), assumendo che la CVN-79 sostituir\u00e0 la USS Nimitz (CVN-68).\nNel corso della cerimonia per l'inattivazione della USS Enterprise (CVN-65), il Segretario della Marina, Raymond E. Mabus, ha annunciato che questa portaerei prender\u00e0 il nome \"Enterprise\".\nCostruzione.\nLa portaerei CVN-80 sar\u00e0 costruita dalla societ\u00e0 Newport News Shipbuilding di Newport News, Virginia. L'inizio della costruzione \u00e8 programmato intorno al 2018 e il varo \u00e8 stimato nel 2025. Tuttavia, nel tentativo di ridurre i costi, il Congressional Research Service indica che il Dipartimento della Marina sta esaminando la possibilit\u00e0 di estendere il periodo di tempo utilizzato per costruire sia la John F. Kennedy (CVN-79) che l'Enterprise di due anni. La nave non entrer\u00e0 in servizio prima del 2028, impedendo la possibilit\u00e0 di avere 12 portaerei nucleari contemporaneamente in servizio. "}
{"id": "768995", "revid": "729019", "url": "https://it.wikipedia.org/wiki?curid=768995", "title": "Ektachrome 64T", "text": "L'Ektachrome 64T \u00e8 una pellicola invertibile a colori commercializzata dalla Kodak in formato 35\u00a0mm e 120 e dal 2006 anche in formato cinematografico super8 come pellicola sostitutiva del Kodachrome 40 super8.\nCaratteristiche tecniche.\nPellicola invertibile a colori, sensibilit\u00e0 64 ISO, tarata per riprese in interno con illuminazione artificiale (lampade al tungsteno a 3.200\u00b0 Kelvin). Utilizzabile anche per riprese con luce solare utilizzando un filtro di correzione tipo \"85B\".\nSviluppo.\nIl processo di sviluppo per questo tipo di emulsione invertibile \u00e8 l'E-6. Tale processo di sviluppo \u00e8 lo stesso delle normali diapositive colore, \u00e8 possibile effettuarlo presso tutti i laboratori fotografici e in alternativa, acquistando l'apposita attrezzatura, anche a livello casalingo, ottenendo ottimi risultati."}
{"id": "768997", "revid": "123656024", "url": "https://it.wikipedia.org/wiki?curid=768997", "title": "Dunlop", "text": "Dunlop Rubber \u00e8 stata una societ\u00e0 internazionale con sede in Gran Bretagna. Fu fondata nel 1889 da John Boyd Dunlop dopo aver inventato lo pneumatico moderno.\nNel 1985 Dunlop Rubber \u00e8 stata acquistata dalla multinazionale britannica BTR plc. Da allora, la propriet\u00e0 dei nomi commerciali Dunlop \u00e8 stata frammentata.\nOggi il marchio sopravvive come Dunlop Tyres, i diritti sul marchio Dunlop in Asia e la produzione di racchette e palline da tennis appartengono alla Sumitomo Rubber Industries, produttore giapponese di pneumatici.\nStoria.\nLa prima fabbrica apr\u00ec a Dublino nel 1890.\nDal 1999 la Dunlop \u00e8 stata acquisita, ad eccezione del comparto \"Dunlop Aircraft Tyres\" specializzato nel settore aeronautico, dalla Goodyear.\nLa Dunlop \u00e8 molto famosa anche per la fabbricazione e per la commercializzazione di racchette e palline da tennis e padel. \nUn giocatore molto famoso che ha quasi sempre utilizzato e che continua ad utilizzare racchette Dunlop \u00e8 John McEnroe.\nCompetizioni.\nL'attivit\u00e0 della Dunlop nelle competizioni \u00e8 stata varia e prolungata nel tempo, in Formula 1, nel Deutsche Tourenwagen Masters e nelle classi minori del motomondiale (Moto3 e Moto2).\nL'attivit\u00e0 nel settore tennistico continua con la fornitura di racchette a giocatori quali Nicol\u00e1s Almagro, Nikolaj Davydenko, James Blake, Tommy Haas e Tommy Robredo.\nProduce anche racchette da Beach tennis, Padel e Volano."}
{"id": "768998", "revid": "93305", "url": "https://it.wikipedia.org/wiki?curid=768998", "title": "George Francis Abbott", "text": ""}
{"id": "769003", "revid": "110157", "url": "https://it.wikipedia.org/wiki?curid=769003", "title": "Boha", "text": "La boha (pronuncia bu-he) \u00e8 uno strumento musicale a fiato detto anche \"cornamusa delle Lande\".\nLo strumento.\nIl nome della boha viene dal vero \"bohar\" che in occitano significa soffiare.\n\u00c8 una cornamusa ad ancia semplice."}
{"id": "769004", "revid": "767487", "url": "https://it.wikipedia.org/wiki?curid=769004", "title": "A Scanner Darkly - Un oscuro scrutare", "text": "A Scanner Darkly - Un oscuro scrutare (\"A Scanner Darkly\") \u00e8 un film di Richard Linklater del 2006, tratto dal romanzo \"Un oscuro scrutare\", considerato uno dei capolavori dello scrittore statunitense Philip K. Dick. La sceneggiatura del film \u00e8 molto fedele al romanzo, e ne mantiene l'insolita miscela di comico e tragico.\nTrama.\nCalifornia: in un futuro non molto remoto una potente droga anfetaminica nota come \"Sostanza Morte\" o pi\u00f9 semplicemente \"Sostanza M\" (e in gergo anche come \"morte\") si diffonde rapidamente. Bob Arctor vive alla giornata in una casa affollata insieme ad altri tossicodipendenti. Le giornate del gruppo di Bob trascorrono tra sballo, conversazioni sconclusionate, avventure tra il comico e il tragico. Bob nasconde per\u00f2 un segreto: \u00e8 un agente infiltrato della narcotici con nome in codice Fred. Nella sua casa vi sono telecamere che riprendono tutto quel che avviene. Bob/Fred conduce quindi una doppia vita ma la situazione si complica quando la Sostanza M lo porta gradualmente a una vera e propria schizofrenia, causata dalla progressiva separazione dei due emisferi cerebrali.\nTitoli di coda.\nI titoli di coda sono preceduti da una lista di persone (amici e conoscenti di P.K. Dick) che hanno sofferto seri danni fisici e mentali in seguito a un uso massiccio di droghe.\n\"Questa storia \u00e8 dedicata alle persone che hanno pagato troppo per i loro piccoli errori. Io li ho amati tutti. Questi coloro cui dedico il mio amore\"\n\"a Gaylene, deceduta\"\n\"a Ray deceduto\"\n\"a Francy, psicosi permanente\"\n\"a Katy, danni cerebrali permanenti\"\n\"in loro memoria. Questi i compagni che ho avuto, i migliori, rimarranno in me e il nemico non sar\u00e0 perdonato. Il \"nemico\" fu il loro sbaglio nel gioco della vita. Fateli giocare ancora, in qualche altro modo e lasciate che siano felici.\"\n\"Philip K. Dick\"\nTecnica.\nLinklater ripropone la stessa sperimentazione estetica del suo film \"Waking Life\" (USA, 2001), usata ancor prima nella versione animata de \"Il Signore degli Anelli\" (1978) di Ralph Bakshi, girando in normale live action per poi ritoccare con animazione grafica digitale (in un processo conosciuto come Interpolated rotoscoping) per un totale di 18 mesi di post-produzione e quasi un anno di dettagli in acquerello sui fotogrammi stessi.\nIl procedimento tecnico aiuta a costruire e creare il mondo completamente alienante del protagonista e dei suoi amici tossicodipendenti e a meglio descrivere la stratificazione d'identit\u00e0 di Bob/Fred. Il fatto che il lungometraggio sia una via di mezzo tra un film con attori in carne ed ossa ed un cartone animato aiuta enormemente a creare nello spettatore uno stato confusionale, cercando di simulare gli effetti psicotropi della droga.\nDistribuzione e riconoscimenti.\nUscito nelle sale americane il 28 luglio 2006 e in quelle italiane il 20 ottobre, \"A Scanner Darkly\" \u00e8 stato presentato al Festival di Cannes 2006 nella sezione Un Certain Regard, al Seattle International Film Festival 2006 e nella sezione Extra alla Festa del Cinema di Roma 2006. Ha inoltre ricevuto una candidatura al Premio Hugo 2007 per il miglior film drammatico."}
{"id": "769006", "revid": "729019", "url": "https://it.wikipedia.org/wiki?curid=769006", "title": "L'uomo che sussurrava ai criceti", "text": "L'uomo che sussurrava ai criceti \u00e8 un album di Andrea Poltronieri di tipo \"studio\", registrato all'Abhaco di Portomaggiore. A questo album ha partecipato anche la cantante ferrarese Patrizia Garante.\n\u00c8 composto da 18 brani musicali, alcuni parodie di altre canzoni famose (indicate nella terza colonna), altri creati direttamente da Poltronieri, altri ancora in cui interpreta \"La Nives\", nei brani \"Nives in studio\" e \"Mirabilandia\", o \"Um\u00e0z\" nel brano \"Umaz\"."}
{"id": "769012", "revid": "785863", "url": "https://it.wikipedia.org/wiki?curid=769012", "title": "Claudio Sorrentino", "text": "Fratello di Liliana Sorrentino, \u00e8 famoso per essere stato il doppiatore italiano abituale di Mel Gibson e John Travolta e una delle voci principali di Bruce Willis.\nAttivo per molti anni in teatro, lavor\u00f2 intensamente anche per la televisione, protagonista di celebri romanzi sceneggiati, commedie, serial e programmi di intrattenimento dalla TV per i ragazzi alla prima serata, passando per \"Blitz\", trasmissione domenicale della seconda rete TV, dove lavor\u00f2 come responsabile delle esterne, e \"Tandem\", contenitore dedicato ai giovani e alla famiglia del quale fu autore e uno dei conduttori.\nCondusse importanti inchieste giornalistiche europee sulle tematiche sociali: dal 1988 realizz\u00f2 \"Le nuove capitali dei giovani\" (un'inchiesta televisiva in 12 puntate sulle condizioni dei giovani europei), una serie di speciali sulla Rivoluzione francese, nonch\u00e9 le 12 puntate di \"Verso l'Europa\", con Michele Tito, occupandosi dell'appuntamento con l'Europa 1992.\nBiografia.\nCarriera artistica.\nEsord\u00ec intorno ai 5 anni di et\u00e0 al Grand Hotel di Roma cantando il brano \"O mese d'e rrose\" di Roberto Murolo. Avendo svolto una buona interpretazione, Sorrentino attir\u00f2 l'attenzione di un giornalista, e in seguito Lilly D'Eramo (moglie del regista Nanni D'Eramo) invit\u00f2 la madre a portare Claudio e le sue sorelle alla scuola di recitazione e di teatro per bambini.\nAll'et\u00e0 di 6 anni interpret\u00f2 \"Zi' Dima\" ne \"La giara\" di Luigi Pirandello e \"Medoro\" in \"Sik Sik\" di Eduardo de Filippo in diversi teatri di Roma. Dopo due anni di gavetta nella compagnia dei bambini-prodigio di Lilly D'Eramo, a 9 anni cominci\u00f2 a recitare con la compagnia di Brignone-Santuccio: seguirono la Morelli-Stoppa, la compagnia dei Giovani, la compagnia di Eduardo de Filippo e la compagnia di Rossella Falk, che egli stesso contribu\u00ec a far nascere. Oltre a recitarvi, organizz\u00f2 tutte le tourn\u00e9e all'estero, mantenendo e aprendo contatti con i pi\u00f9 importanti teatri europei e mondiali.\nSorrentino partecip\u00f2 in seguito come attore nello sceneggiato in quattro puntate \"Vita col padre e con la madre\" assieme a Paolo Stoppa, Rina Morelli e Corrado Pani.\nInizi\u00f2 la sua carriera di doppiatore partecipando al film \"L'ultima carovana\" di Delmer Daves (1956). Nel mondo del doppiaggio divenne noto soprattutto per aver prestato voce a John Travolta in gran parte dei suoi film, a Mel Gibson dal film \"Arma letale\" in poi, a Ron Howard nel ruolo di Richie Cunningham nella sitcom \"Happy Days\", a Patrick Duffy nel ruolo di Bobby Ewing nel telefilm \"Dallas\" e al personaggio Koji Kabuto nell'anime \"Mazinga Z\". Doppi\u00f2 inoltre Bruce Willis in \"Die Hard - Duri a morire\", \"Die Hard - Vivere o morire\" e \"Die Hard - Un buon giorno per morire\", Sylvester Stallone in \"Cop Land\", Willem Dafoe in \"L'ultima tentazione di Cristo\", e anche Ryan O'Neal in \"Love Story\". Tra gli altri attori doppiati: Jeff Bridges, Mickey Rourke, Geoffrey Rush, G\u00e9rard Depardieu, Daniel Day-Lewis e Russell Crowe. Sorrentino fu anche la voce ufficiale di Topolino negli anni settanta.\nNel 1979 condusse sulla Rete 1 della RAI il programma domenicale estivo \"\u00c8 permesso?\", che sostituiva \"Domenica in\", lanciato proprio nelle ultime puntate della trasmissione di Corrado: di questo programma Sorrentino cant\u00f2 anche la sigla omonima, che venne incisa su un 45 giri cos\u00ec come avvenne per \"Ngh\u00e9\" e \"Tic Tac\", altri due dischi legati a trasmissioni da lui condotte per la TV dei ragazzi. Negli anni ottanta fu autore e uno dei conduttori di \"Tandem\", trasmissione pomeridiana di Rai 2 in onda dal luned\u00ec al venerd\u00ec, in cui intervenivano allievi di scuole superiori.\nNel 1984 contribu\u00ec al soggetto del film di Tonino Pulci \"Ladies &amp; Gentlemen\".\nTra il 1995 e il 2000 fu autore e conduttore della trasmissione radiofonica \"I suoni del cinema\", legata al mondo del doppiaggio cinematografico e trasmessa da RDS prima e poi da Radio 101.\nNel luglio 2010 vinse il Leggio d'oro alla carriera e il Premio della Critica, e nel 2012 un altro Premio della Critica e il Leggio d'oro per la direzione del doppiaggio.\nCariche istituzionali.\nDal 1994 al 2021 \u00e8 stato il Presidente dell'ADIR, Associazione Attori Doppiatori Italiani Riuniti, di cui era stato il fondatore.\nNell'ottobre 2002 fu componente del Comitato per le competenze e la mobilit\u00e0 nell'Unione europea del Ministero per le Politiche Comunitarie. Fu inoltre componente della Commissione Consultiva per il Cinema del Ministero per i Beni e le Attivit\u00e0 Culturali, nonch\u00e9 coordinatore dei gruppi cinema, teatro, musica e arte nella Commissione Cultura istituita per il semestre di presidenza Italiana dell'Unione Europea.\nDal 2004 al 2021 fu presidente dell'associazione culturale \"Cine Camere\".\nNel 2005 fu consigliere per il cinema e lo spettacolo del Ministro per i Beni e le Attivit\u00e0 Culturali.\nDal 2006 al 2021 fu presidente dell'associazione Culturale \"Culturando\". Fu anche presidente dell'Accademia dei Mestieri del cinema e dello Spettacolo.\nImpegno sociale.\nFu l'ideatore del Segretariato Sociale della Rai ed il promotore di altre iniziative, tese ad aiutare chi vive direttamente o indirettamente il problema della tossicodipendenza o dell'AIDS. Fu autore e conduttore di \"Droga che Fare\". Dopo gli anni del Segretariato Sociale e l'appuntamento europeo di \"Droga che Fare - Speciale Europa\", seguirono \"Che fare: anziani\", \"Che fare: handicap\", \"Che fare: infanzia\".\nSorrentino cre\u00f2 inoltre alcuni Social Point dedicati ai giovani ai loro problemi di studio e di lavoro, in Italia e all'estero.\nMorte.\n\u00c8 deceduto il 16 febbraio 2021 all'et\u00e0 di 75 anni, per complicazioni da COVID-19."}
{"id": "769017", "revid": "767487", "url": "https://it.wikipedia.org/wiki?curid=769017", "title": "Indice AEX", "text": "L'Indice AEX (abbreviato di Amsterdam Exchange index), \u00e8 l'indice del mercato azionario composto dalle maggiori societ\u00e0 olandesi quotate all'\"Euronext Amsterdam\" (parte di Euronext), noto in precedenza come\nAmsterdam Stock Exchange.\nL'indice nacque nel 1983 sotto il nome di European Options Exchange (EOX).\n\u00c8 composto da un massimo di 25 tra i pi\u00f9 grandi titoli azionari e la sua composizione \u00e8 aggiornata annualmente il primo marzo.\nIl peso dei titoli azionari \u00e8 rapportato alla capitalizzazione delle corrispondenti aziende.\nIl valore dell'indice pu\u00f2 esser calcolato moltiplicando il valore di ciascun titolo per il fattore peso assegnatogli, e poi sommando i numeri risultanti e dividendo per 100."}
{"id": "769018", "revid": "161374", "url": "https://it.wikipedia.org/wiki?curid=769018", "title": "Primera Divisi\u00f3n uruguayana", "text": ""}
{"id": "769019", "revid": "30610", "url": "https://it.wikipedia.org/wiki?curid=769019", "title": "Dazio doganale", "text": ""}
{"id": "769020", "revid": "1808816", "url": "https://it.wikipedia.org/wiki?curid=769020", "title": "Reattore nucleare A1B", "text": "Il reattore nucleare A1B \u00e8 un reattore nucleare progettato per essere usato dalla US Navy, per fornire energia elettrica e propulsione alle navi. La designazione A1B sta per:\nInizialmente pensato per le portaerei CVN-21, ora potrebbe rimpiazzare i reattori nucleari A4W della classe Nimitz.\nEcco l'elenco delle navi che dovrebbero usarlo:"}
{"id": "769028", "revid": "107274949", "url": "https://it.wikipedia.org/wiki?curid=769028", "title": "ITU G.992.3/4", "text": "Lo standard ITU G.992.3/4 \u2015 commercialmente noto come ADSL2 \u2015 \u00e8 una specifica dell'ITU che riguarda l'estensione della velocit\u00e0 di trasmissione dei dati del protocollo ADSL.\nIl protocollo ADSL2 utilizza la stessa larghezza di banda di ADSL, ma rispetto a questo presenta una maggiore capacit\u00e0 di trasmissione per via di un sistema pi\u00f9 avanzato di modulazione.\nSecondo le specifiche la velocit\u00e0 di trasmissione pu\u00f2, nelle condizioni migliori, raggiungere una velocit\u00e0 di scaricamento di 12 Mbit/s e di 3,5 Mbit/s in caricamento, a seconda della qualit\u00e0 della linea.\nTra i fattori che influenzano quest'ultima figura \"in primis\" la distanza tra il multiplexer digitale e il dispositivo del cliente.\nCodificata a partire dal 2002, nella sua versione definitiva la specifica \u00e8 in vigore dall'aprile 2009 con diversi \"addendum\" fino al novembre 2011."}
{"id": "769029", "revid": "54354", "url": "https://it.wikipedia.org/wiki?curid=769029", "title": "ADSL2", "text": ""}
{"id": "769035", "revid": "2108263", "url": "https://it.wikipedia.org/wiki?curid=769035", "title": "Owain Glynd\u0175r", "text": "Discendente della casa reale del Powys da parte di padre, Owen rivendic\u00f2 il dominio sul principato del Galles e dette vita all'ultima insurrezione contro il dominio inglese sul Galles. La rivolta fu domata dagli inglesi, che poi riacquistarono il controllo del territorio. La rivolta origin\u00f2 essenzialmente dall'arresto e dalla morte di Riccardo II d'Inghilterra nel 1400, da parte di Henry Bolingbroke, che divent\u00f2 Enrico IV d'Inghilterra. Riccardo II nel tentativo di affrancarsi dal controllo dei baroni, si era creato in Galles una rete di feudatari locali a lui fedeli, ma la sua morte aveva gettato nell'incertezza questi feudatari. A causa di una serie di piccoli incidenti, Owain assunse la guida della rivolta contro Enrico IV, che and\u00f2 avanti per anni finch\u00e9 nel 1413 il re mor\u00ec e sal\u00ec al trono suo figlio, Enrico V d'Inghilterra. Il nuovo re assunse un tono pi\u00f9 conciliante, fece seppellire il corpo di Riccardo II nell'Abbazia di Westminster e cominci\u00f2 ad offrire il perdono ai capi della rivolta. Owen rifiut\u00f2 il perdono finch\u00e9 visse ma dopo la sua morte (probabilmente intorno al 1416), il figlio lo accett\u00f2 e la rivolta gradualmente si spense.\nBiografia.\nInfanzia e primi anni.\nOwain Glynd\u0175r nacque in una data imprecisata fra il 1349 ed il 1359 da una nobile e ricca famiglia che viveva nelle Marche Gallesi, il confine fra Galles ed Inghilterra nel nord-est della regione. La gente da cui discendeva Owain si muoveva facilmente dalla societ\u00e0 inglese a quella gallese ed i suoi rappresentanti spesso divenivano dei Signori delle Marche, mantenendo in seno al loro popolo d'origine il titolo di \"uchelwyr\" che attestava la loro nobile ascendenza.\nIl padre di Owain era Gruffudd Fychan II che mor\u00ec attorno al 1370 lasciando vedova la moglie, Elen ferch Tomas ap Llywelyn, con un figlio che, mediamente, era intorno ai sedici anni, questi doveva essere cresciuto presso la casa di David Hanmer (fra il 1307- ed il 1387), un giudice che esercitava in Galles oppure da Richard FitzAlan, III conte di Arundel. Si crede che Owain abbia potuto studiare presso le Inns of Court, facendo apprendistato per circa sette anni ed \u00e8 possibile che fosse a Londra durante la Rivolta dei contadini del 1381.\nNel 1383 Owain torn\u00f2 in patria dove spos\u00f2 la figlia di David Hanmer, Margaret (1370 circa-1420 circa) stabilendosi a Sycharth.\nAll'epoca in cui rimase orfano Owain non era figlio unico e si crede che i suoi fratelli e sorelle siano i seguenti:\nOwain prese quindi servizio nell'esercito inglese nel 1384 quando gli fu data una guarnigione di stanza presso il confine anglo-scozzese di Berwick-upon-Tweed e nell'agosto dell'anno seguente combatt\u00e9 per Riccardo II d'Inghilterra sotto il comando dello zio di questi Giovanni di Gand. Il 1386 lo vide sotto la guida di Richard FitzAlan, XI conte di Arundel (1346-21 settembre 1397) per combattere contro le flotte franco-spagnole che si erano addensrate nel Canale della Manica e poi costretta alla fuga. Nel tardo 1387 suo suocero venne meno ed Owain fu costretto a tornare in Galles ed \u00e8 possibile che in quel periodo abbia dovuto servire il futuro Enrico IV d'Inghilterra, che era figlio di Giovanni di Gand, nella breve ma cruenta Battaglia di Radcot Bridge combattuta il 19 dicembre del 1387. In soli tre anni Owain aveva partecipato a molti scontri nei pi\u00f9 diversi scenari trovandosi con le personalit\u00e0 pi\u00f9 influenti del regno.\nScoppio e diffusione della rivolta.\nCirca un decennio pi\u00f9 tardi Owain diede inizio alla Rivolta di Glynd\u0175r che si colloca nella Guerra dei cent'anni. Il suo vicino, Reginald Grey, III barone Grey de Ruthyn (1362 circa-30 settembre 1440) si era appropriato di alcune terre nelle vicinanze e per questo Owain si era appellato al Parlamento inglese, forse per questo nel 1400 Grey inform\u00f2 tardi Owain del fatto che il re stava raccogliendo uomini da mandare ai confini con la Scozia cos\u00ec da poterlo indicare come traditore nel momento in cui non sarebbe stato trovato pronto. Il tribunale chiamato a giudicarlo lo trov\u00f2 colpevole e forse cont\u00f2 anche il fatto che Grey era intimo del nuovo re Enrico IV d'Inghilterra, mentre Owain si era sempre professato fedele allo spodestato Riccardo II d'Inghilterra. Riccardo intanto, raccolse intorno a s\u00e9 un certo numero di seguaci nel Galles e quando nel gennaio del 1400 alcuni funzionari di Riccardo furono uccisi sulla pubblica piazza di Chester scoppiarono pesanti rivolte.\nTutti questi eventi spinsero Owain a muoversi ed il 16 settembre 1400 si proclam\u00f2 Principe di Galles sostenuto dal figlio maggiore, dal cognato e dal Decano di St.Asaph. Intanto Riccardo II era morto e Owain sostenne diversi scontri con gli uomini di Enrico IV finch\u00e9 nell'ottobre del 1401 la rivolta si sparse a macchia d'olio. Molte delle terre nel nord e nell'ovest del Galles andarono ad Owain ed Enrico IV incaric\u00f2 Henry Percy di riportare il paese all'ordine, e questi ordin\u00f2 un'amnistia che venne applicata a tutti eccetto che ad Owain, a suo cugino Rhys ap Tudur (morto nel 1411) e Gwilym ap Tudur (bisnonno di Enrico VII d'Inghilterra), questi ultimi furono poi perdonati dopo la cattura del castello di Conwy.\nIn giugno Owain aveva gi\u00e0 ottenuto un buon risultato con la Battaglia di Mynydd Hyddgen ed anche se Enrico IV si vendic\u00f2, attaccando l'Abbazia di Strata Florida, gli inglesi furono comunque costretti a ritirarsi.\nIl 1402 vide l'approvazione da parte del Parlamento delle Penal Laws against Welsh, un gruppo di leggi che aveva lo scopo di sottomettere il Galles, ma che nell'immediato spinse ancora pi\u00f9 nobili verso la causa di Owain.\nIn giugno Edmund Mortimer, (9 novembre 1376-1409), venne catturato e la sua liberazione fu offerta dietro il pagamento di un lauto riscatto, ma Enrico IV rifiut\u00f2 di pagare perch\u00e9 il rapito aveva tanti diritti al trono quanto lui e tutto sommato non era male averlo fuori dai giochi. Quindi fu Mortimer a doversi muovere e cos\u00ec si alle\u00f2 con Owain sposandone una delle figlie.\nNel 1403 la rivolta invest\u00ec il Galles intero, molti studenti gallesi lasciavano l'Universit\u00e0 per tornare in patria a combattere e gli artigiani facevano lo stesso abbandonando i loro lavori in Inghilterra a favore della propria terra a questi si aggiungevano i soldati, armigeri ed arcieri di provata esperienza per via dei numerosi anni di servizio in Inghilterra.\nPer dimostrare di fare sul serio nel 1404 Owain tenne corte ad Harlech e nomin\u00f2 Gruffydd Young (1370 circa-1435 circa) come suo Cancelliere, poco dopo convoc\u00f2 il Parlamento a Machynlleth e l\u00ec venne formalmente incoronato come Principe. In quella stessa occasione illustr\u00f2 il proprio programma, un Galles indipendente con un proprio parlamento ed una propria chiesa, l'istituzione di due universit\u00e0 ed il ritorno alle leggi gallesi istituite da Hywel Dda ap Cadell. Furono in molti quelli che aderirono ed i gallesi che rimasero fedeli ad Enrico IV si ritrovarono ad essere pochi ed isolati.\nGloria e fine della rivolta.\nOwain dimostr\u00f2 il suo potere negoziando direttamente con il genero Mortimer e con Henry Percy che era passato dalla sua parte, i tre pensavano di dividersi Inghilterra e Galles, con quest'ultimo che si sarebbe esteso dal Severn fino al Mersey comprendendo buona parte dello Cheshire, dello Shropshire e dell'Herefordshire, quindi Mortimer si sarebbe preso il nord dell'Inghilterra e Percy il sud. Anche sul fronte estero le cose non andavano male, benchp\u00e8 le trattative con Scozia ed Irlanda fossero finite in niente, c'era ragione di credere che Francia e Bretagna si sarebbero dimostrate pi\u00f9 disponibili. Owain sped\u00ec quindi oltre mare Young ed il cognato John Hamner per negoziare con loro ed i francesi firmarono un accordo che prevedeva l'aiuto della causa gallese, subito i neo-alleati attaccarono il castello di Kidwelly, nel Carmarthenshire, ed un informale aiuto venne dai Celti che popolavano sia la Scozia che la Bretagna. In mare la figura del Corsaro, per lo pi\u00f9 scozzesi e francesi, fu di grande aiuto razziando le navi inglesi attraccate nella Ll\u0177n Peninsula nel 1400 e nell'anno successivo. Nel 1403 corsari bretoni devastarono l'isola di Jersey, quella di Guernsey e Plymouth, mentre i francesi si abbatterono sull'Isola di Wight. Dal 1404 le scorribande raggiunsero le coste inglesi portando devastazione nel Devon e a Dartmouth.\nNel 1405 l'aiuto francese si esplic\u00f2 anche attraverso la pressione sui domini inglesi nel continente invadendo l'Aquitania e simultaneamente una truppa francese attracc\u00f2 sulle coste del galles occidentale e da l\u00ec marciarono nell'Herefordshire per dirigersi nel Worcestershire. Le due armate si fronteggiarono per giorni senza attaccarsi mai ed alla fine, inspiegabilmente, ripiegarono entrambe sulle proprie posizioni.\nDal 1406 per\u00f2 le forze francesi si ritirarono e la politica di Parigi si mosse verso una tregua, invano Owain nelle sue lettere cerc\u00f2 di convincere Carlo VI di Francia e il pontefice Benedetto XIII (poi riconosciuto antipapa), promettendo per altro a quest'ultimo che la chiesa del Galles avrebbe appoggiato quella di Avignone, a continuare ad aiutarli, ma i due furono inamovibili.\nAltri segnali iniziavano a mostrare come la ribellione si stessero indebolendo, l'esercito di Owain aveva subito diverse sconfitte, dall'Irlanda Enrico IV fece attraccare le truppe ad Anglesey ed il numero decisamente superiore di soldati port\u00f2 la resistenza gallese alla resa avvenuta alla fine del 1406. Gli inglesi non si focalizzarono nemmeno troppo sulle spedizioni punitive, il giovane e futuro Enrico V d'Inghilterra punt\u00f2 sull'efficace, ma meno sanguinoso, blocco economico. Utilizzando i pochi castelli rimasti in mano inglese li us\u00f2 per tagliare fuori dal commercio di beni di consumo primario ed armi, bench\u00e9 all'inizio Owain avesse messo ancora a segno qualche battaglia, come quella di Birmingham, dal 1407 la strategia di Enrico V cominci\u00f2 a dare frutto. I primi signori dei castelli cominciarono ad arrendersi e mentre Owain era fuori, in autunno, il castello di Aberystwyth si arrese. Quasi due anni dopo, nel 1409 fu la volta del Castello di Harlech nella cui battaglia perse la vita suo genero Edmund Mortimer, sua moglie Margaret, due delle sue figlie ed alcune nipoti furono imprigionate presso la Torre di Londra e l\u00ec morirono prima del 1415. Per quanto i successi militari di Owain fossero ancora passabili e gli inglesi temessero una sua alleanza con la Francia, era comunque ormai un principe privo dei castelli aviti e, di fatto, braccato dagli inglesi. Nel 1410 la morte della moglie lo prostr\u00f2 ed in quello stesso anno condusse i propri uomini in un raid suicida nello Shorpshire, dove se molti inglesi morirono, molte figure carismatiche delle forze ribelli vennero catturate. Una delle ultime azioni di Owain fu nel 1412 quando cattur\u00f2, e rilasci\u00f2 dietro il pagamento di un riscatto, Dafydd Gam un gallese che aveva sempre appoggiato Enrico IV, in un'imboscata presso Brecon.\nQuesta fu l'ultima volta che Owain venne visto dagli inglesi, nel tardo 1414 uno dei Lollardi, John Oldcastle (14 dicembre 1417) comunic\u00f2 con lui promettendo di inviargli rinforzi nei castelli nel nord e nel sud del paese. Gi\u00e0 da un anno per\u00f2 Enrico IV era morto ed il figlio Enrico V d'Inghilterra gli era succeduto, la sua politica conciliatoria unita alla promessa del perdono reale spinse molti degli antichi rivoltosi a tornare nell'abbraccio della corona inglese.\nUltimi anni.\nDopo il 1412 le tracce di Owain si fanno fumose. Nessuno lo uccise per poi consegnarlo al re, ne tantomeno lo consegn\u00f2 vivo ed egli stesso disdegn\u00f2 di ricevere il perdono reale. La tradizione vuole che sia morto a Corwen e che l\u00ec sia stato sepolto, altri lo vogliono deceduto a Sycharth, a Kentchurch o a Mannington. Una leggenda riporta che abbia passato gli ultimi anni presso una delle figlie, il cui marito era sceriffo dell'Herefordshire, facendosi passare come un frate francescano precettore dei loro figli per mantenere l'anonimato.\nMatrimonio e figli.\nOwain si spos\u00f2 con Margaret Hamner ed insieme ebbero 9 figli:\nJohn Glynd\u0175r"}
{"id": "769043", "revid": "6349234", "url": "https://it.wikipedia.org/wiki?curid=769043", "title": "Lager nazisti", "text": ""}
{"id": "769044", "revid": "729019", "url": "https://it.wikipedia.org/wiki?curid=769044", "title": "Arbe", "text": "Arbe (in croato \"Rab\", in latino e in dalmatico \"Arba\") \u00e8 un'isola del Quarnaro. Capoluogo ne \u00e8 l'omonima cittadina (554 ab.).\nCaratteristiche.\nLa popolazione restante (8.926 ab.) vive nei villaggi che la circondano: Arbe \u00e8 raggiungibile via nave dalla terraferma dal paese di Jablanaz (Stinica) e nei mesi estivi anche dall'isola di Veglia. Oltre alla citt\u00e0 omonima, nell'isola \u00e8 presente anche il comune di Loparo (Lopar).\nL'isola \u00e8 soprattutto conosciuta in tutta Europa per la sua vocazione turistica, motivata dalla bellezza delle spiagge e dal fascino del centro storico. I primi alberghi vi sorsero gi\u00e0 nell'Ottocento, ma l'inizio dell'attivit\u00e0 turistica viene solitamente fatta coincidere con l'inaugurazione, nel 1883, dell'Hotel Imperial, tuttora in funzione. Tra gli ospiti illustri che l'hanno visitata ricordiamo Francesco Ferdinando d'Asburgo, Sigmund Freud, il Principe Alois del Liechtenstein, Edoardo VIII e Wallis Simpson.\nDi particolare interesse turistico l'antica citt\u00e0 di Arbe e le spiagge sabbiose presenti sulla penisola di Loparo nel nordest dell'Isola; fra le poche spiagge sabbiose presenti in Dalmazia, createsi grazie ad un particolare strato geologico in arenaria che in quest'area ricopre lo strato in roccia calcarea, caratteristico di quasi tutto il litorale dalmata e delle sue isole.\nGeografia.\nSituata tra il Quarnarolo a ovest e il canale della Morlacca a est, Arbe fa parte dell'arcipelago delle isole Quarnerine e dista, nel punto pi\u00f9 ravvicinato, meno di 1,8\u00a0km dalla costa dalmata. L'isola ha una forma fortemente irregolare, \u00e8 molto frastagliata nella parte settentrionale e occidentale, dove si creano numerose insenature, ed \u00e8 circondata da isolotti e scogli. Misura, tra punta Sorigna (\"rt Sorinj\") e punta Grigia (\"rt Glavina\"), circa 21,7\u00a0km di lunghezza e 7,5\u00a0km di larghezza massima, nella zona tra Campora e San Pietro, a nord-ovest. La sua superficie \u00e8 86,115\u00a0km\u00b2 e ha uno sviluppo costiero pari a 121,003\u00a0km. L'elevazione massima dell'isola \u00e8 la vetta Tignarossa (\"Kamenjak\"), nella zona centro-orientale, che misura 409,7\u00a0m s.l.m.\nTra le varie insenature, degne di nota sono: valle Campora (\"Kamporska draga\") e porto San Pietro (\"Supetarska draga\") che, insieme a valle Loparo (\"uvala Lopar\"), si aprono verso nord-ovest; porto Sarca (\"uvala Crnika\"), l'altra grande insenatura su cui si affaccia la citt\u00e0 di Loparo, che si apre verso sud-est sulla costa orientale di Arbe; valle Sant'Eufemia (\"uvala Sveta Fumija\") e il porto di Arbe (\"luka Rab\"), che si aprono anch'esse verso sud-ovest, ma lungo la costa occidentale dell'isola, e si trovano rispettivamente a ovest e a est della citt\u00e0 di Arbe; valle dei Sorci (\"uvala Mi\u0161njak\") lungo la costa meridionale, chiusa dall'isola omonima, e valle del Mago (\"uvala Mag\") lungo la parte sud-orientale, che si apre verso nord.\nIsole adiacenti.\nLe isole che circondano Arbe sono numerose. Per la maggior parte si tratta di piccole rocce senza nome, le rimanenti,\npartendo dal porto di Arbe e andando in senso antiorario sono:\nStoria.\nNel II secolo a.C. Arbe, isola illirica, viene conquistata dai Romani e sotto Ottaviano Augusto riceve lo status di \"Municipium\".\nDal 493 e fino a met\u00e0 del secolo successivo Arbe viene invasa dai Goti e passa, nel 544, sotto Bisanzio. Insieme ad altre citt\u00e0 costiere di Dalmazia nell'anno 1000 si sottomette a Venezia durante la visita del doge Pietro II Orseolo.\nDal XII al XV secolo Arbe passa spesso di mano. La dominano i Veneziani, il re ungherese Olona, quello ungherese B\u00e9la III, poi Ludovico d'Angi\u00f2, Ladislao di Napoli ed infine il re ungherese ed imperatore Sigismondo.\nNel 1409 ritornano sotto il dominio veneziano che si manterr\u00e0 fino al 1797, anno della caduta della Repubblica per mano di Napoleone. Chiusa la parentesi napoleonica, nel 1815 Arbe entra a far parte dell'Impero austro-ungarico.\nAl termine della prima guerra mondiale, con la caduta dell'impero austro-ungarico, Arbe non venne rivendicata dall'Italia, tuttavia nel 1920 l'isola venne occupata temporaneamente da Gabriele D'Annunzio, che per\u00f2 dovette ritirarsi a seguito delle pressioni del governo italiano. Nel 1921, ai dannunziani succedettero comunque le truppe italiane a seguito della richiesta degli italiani locali. Infatti, fin dall'inizio di novembre del 1921 il comitato nazionale italiano di Arbe guidato da Doimo Lauro Galzigna, Enrico Macaus, Spiridione Svircich e Giorgio Palcich, invi\u00f2 messaggi al capo di Stato Maggiore della Marina italiana Paolo Thaon di Revel, sostenendo l'italianit\u00e0 dell'isola. Ricevuta notizia di possibili violenze anti-italiane, l'ammiraglio Cagni procedette all'occupazione dell'isola il 26 novembre 1921. Tuttavia poco dopo fu annessa al regno dei Serbi, Croati e Sloveni che diviene poi regno di Jugoslavia.\nNel 1941, durante la seconda guerra mondiale l'isola di Arbe viene temporaneamente annessa al Regno d'Italia e aggregata alla provincia di Fiume.\nIn localit\u00e0 Campora viene allestito dalle autorit\u00e0 militari italiane, nel luglio 1942, un campo di concentramento destinato a raccogliere i civili rastrellati nella zona d'occupazione italiana. Nei primi otto mesi dei circa 6.500 civili che vi passano (nella quasi totalit\u00e0 vecchi, donne e bambini), oltre 1.000 trovano la morte. Gli storici slavi come Tone Ferenc, Ivan Kovacic e Bozidar Jezernik indicano in un numero compreso tra i 1 447 e i 1 167 i decessi avvenuti al campo.\nAll'armistizio dell'8 settembre 1943 gli Sloveni prigionieri del campo presero prigioniero il comandante del campo, colonnello dei Carabinieri Vincenzo Cujuli il quale, secondo la sua scheda biografica, redatta in data imprecisata dal Comando Generale dell'Arma dei Carabinieri, fu seviziato e ucciso dai partigiani, mentre, secondo la versione fornita dagli ex internati, sarebbe morto suicida in una cella del carcere di Crikvenica, dove era stato trasferito nella notte tra il 16 e il 17 settembre. Seguono tuttavia due anni di dominazione ustascia e nazista.\nNel 1945, l'Esercito popolare di Liberazione Jugoslavo occupa l'isola che entra a far parte della Repubblica Socialista Federale di Jugoslavia.\nAlla fine della guerra il nuovo governo fece istituire, in un'isoletta disabitata vicinissima ad Arbe, il campo di concentramento dell'Isola Calva (o Goli Otok) destinato all'internamento degli oppositori del regime di Tito.\nA seguito della dissoluzione della Jugoslavia del 1991-1995 Arbe fa oggi parte della Repubblica di Croazia.\nSociet\u00e0.\nLa presenza autoctona di italiani.\nAd Arbe esiste una piccola comunit\u00e0 di italiani autoctoni, che rappresentano una minoranza residuale di quelle popolazioni italiane che abitarono per secoli ed in gran numero, le coste dell'Istria e le principali citt\u00e0 di questa, le coste e le isole della Dalmazia, e il Quarnaro, che erano territori della Repubblica di Venezia. La presenza di italiani autoctoni ad Arbe \u00e8 drasticamente diminuita in seguito all'esodo giuliano dalmata, che avvenne dopo la seconda guerra mondiale.\nLa situazione etnica dell'isola di Arbe a fine ottocento, era simile a quella dell'Istria interna: gli italiani costituivano la maggioranza degli abitanti nel centro urbano di Arbe, mentre la campagna era compattamente croata. L'appartenenza dell'isola alla Dalmazia asburgica, ostile agli italiani, temendo l'irredentismo italiano, port\u00f2 al declino la comunit\u00e0 italofona, sebbene, dato il persistente elevato numero di italiani ad Arbe, tutti gli atti delle autorit\u00e0 locali ed distrettuali ancora nel 1909 avevano carattere bilingue. In particolare, secondo il censimento del 1880 569 italiani vivevano sull'isola. Questi erano concentrati nel paese di Arbe, che all'epoca contava 811 abitanti, costituendo quindi la maggioranza della popolazione. Nei censimenti successivi la comunit\u00e0 italiani risult\u00f2 essere minoranza anche nella stessa cittadina; nella fattispecie, gli italofoni erano il 27,4% nel 1890, il 29,7% nel 1900 e il 19,8% nel 1910.\nOggi, secondo il censimento ufficiale croato del 2011, l'isola, in prevalenza abitata da croati il 95,4% della popolazione, conta una piccola minoranza italiana autoctona, lo 0,10%."}
{"id": "769047", "revid": "1048993", "url": "https://it.wikipedia.org/wiki?curid=769047", "title": "Francesco Pezzulli", "text": "Biografia.\nSuo fratello maggiore Giuseppe, detto Bepi, ha partecipato da piccolo al film \"Bianco, rosso e Verdone\" nel ruolo di Antonluca; \u00e8 oggi un avvocato e dirigente aziendale. Suo figlio Sebastiano \u00e8 anch'egli un doppiatore. \nLui stesso ha recitato nel film di Pier Francesco Pingitore \"Sfrattato cerca casa equo canone\" del 1983, nel ruolo di Massimiliano, uno dei figli di Pippo Franco.\nCarriera.\nHa prestato la voce a Leonardo DiCaprio a partire dal film \"Romeo + Giulietta di William Shakespeare\" (1996) in poi. Tra i suoi doppiaggi pi\u00f9 importanti ci sono quelli di Aaron Paul nelle serie tv \"Breaking Bad\" e \"Westworld - Dove tutto \u00e8 concesso\", quello di Norman Reedus \"in The Walking Dead\", quello di Benedict Cumberbatch nella serie televisiva \"Sherlock\" e quello di James Van Der Beek in \"Dawson's Creek\" e \"Pose\".\nNel 2004 ha vinto il premio Leggio d'oro come voce rivelazione dell'anno per il doppiaggio di Leonardo DiCaprio in \"Titanic\", nel 2013 ha riconquistato il Leggio d'oro, questa volta nella categoria \"Miglior interpretazione maschile dell'anno\", sempre per il doppiaggio di Leonardo DiCaprio in \"Django Unchained\" e \"Il grande Gatsby\".\n\u00c8 la voce per i promo di Radio Deejay, dove ha preso parte ad alcune puntate di \"Chiamate Roma Triuno Triuno\". \u00c8 una delle voci dei promo di Rai 1, Rai 2 e Rai 3.\nNel dicembre 2020 viene insignito del \"Premio Vincenzo Crocitti International\" nella categoria doppiaggio.\nRiconoscimenti.\nGran Premio Internazionale del Doppiaggio\nLeggio d'oro"}
{"id": "769049", "revid": "228587", "url": "https://it.wikipedia.org/wiki?curid=769049", "title": "Indici del mercato azionario", "text": "Gli indici del mercato azionario includono:\nMondiale.\nGrandi compagnie non ordinate per nazione o tipo di commercio. (in ordine alfabetico).\nIndici nazionali.\nIndici delle compagnie ordinati per nazionalit\u00e0 (in ordine alfabetico)."}
{"id": "769051", "revid": "125893536", "url": "https://it.wikipedia.org/wiki?curid=769051", "title": "Arnold Schwarzenegger", "text": "Sin da giovane si \u00e8 imposto come uno dei maggiori culturisti del mondo. Affermato uomo d'affari, ha costruito la propria carriera sul suo fisico, grazie al quale \u00e8 entrato nel mondo del cinema. La celebrit\u00e0 gli \u00e8 derivata dall'interpretazione del barbaro guerriero Conan, al quale ha fatto seguito il primo film della esalogia di \"Terminator\". Considerato tra gli interpreti pi\u00f9 rappresentativi dei film d'azione, occupa un posto di rilievo nello \"star system\" del cinema statunitense.\nAvvicinatosi alla politica nei primi anni novanta, \u00e8 diventato membro attivo del Partito Repubblicano. Nel 2003 \u00e8 stato eletto 38\u00ba Governatore della California. Nel 2006 \u00e8 stato riconfermato alla stessa carica. Nel gennaio 2011, al termine del suo mandato, \u00e8 tornato al cinema.\nNoto anche per la sua attivit\u00e0 contro il razzismo, l'inquinamento e il riscaldamento climatico, nel maggio del 2004 e del 2007 \u00e8 stato inserito nella lista del Time 100 come una delle cento persone pi\u00f9 influenti impegnate per aiutare il mondo. Nel 2015 \u00e8 stato introdotto nella WWE Hall of Fame.\nBiografia.\nI primi anni.\nNacque il 30 luglio 1947 nel villaggio Thal (Stiria) in Austria, secondogenito di Gustav Schwarzenegger (1907-1972), \"Gendarmerie-Kommandant\" della polizia locale, e Aurelia Jadrny (1922-1998), casalinga; il fratello maggiore di Arnold si chiamava Meinhard. La famiglia era di religione cattolica, assai devota e praticante. Cresciuto con un rapporto conflittuale col severo padre che durante la seconda guerra mondiale aveva prestato servizio nella polizia militare come sergente, ebbe invece un buon rapporto con la madre.\nNegli studi inferiori, Schwarzenegger mostr\u00f2 una buona media, spiccando anche per le sue doti di \"simpatia, buon umore ed esuberanza\". Il padre, agonista di curling, spinse i figli verso l'eccellenza atletica. Schwarzenegger crebbe quindi praticando vari sport: calcio, curling, nuoto, pugilato, getto del peso e lancio del giavellotto e all'et\u00e0 di 14 anni scelse di intraprendere la carriera di culturista.\nNel 1961 conobbe l'ex Mister Austria Kurt Marnul, che lo invit\u00f2 ad allenarsi nella palestra Athletic Union di Graz, dove inizi\u00f2 anche a lavorare da apprendista carpentiere. Nel febbraio del 1964 vinse i campionati cittadini e nazionali di curling nella divisione giovanile.\nNel 1971 il fratello Meinhard rimase ucciso in un incidente automobilistico. Un anno pi\u00f9 tardi, il padre Gustav mor\u00ec a causa di un infarto.\nLa vita adulta.\nAll'et\u00e0 di 18 anni, nel 1965, prest\u00f2 per un anno servizio militare obbligatorio nell'esercito austriaco, effettuando missioni militari speciali. Era inoltre pilota di carri armati M47 Patton. Durante l'addestramento di base disert\u00f2 per partire di nascosto per Stoccarda e prendere parte al concorso Mister Europa per juniores, vincendolo. Essendosi assentato senza permesso fu condannato a due mesi di carcere militare (per alcuni, due settimane). Vinse poi un'altra gara di bodybuilding a Graz presso l'hotel Steirer Hof (nella quale in precedenza si era classificato secondo). Vinse quindi il titolo di \"Fisico migliore d'Europa\" a Stoccarda, continuando ad allenarsi durante il servizio militare.\nDopo il congedo, nel 1966, si trasfer\u00ec a Monaco di Baviera. Non avendo ancora i mezzi economici per prendere in affitto un appartamento, dormiva sul pavimento della stessa palestra alla quale si era iscritto. Per un breve periodo, apr\u00ec una propria palestra, chiusa presto per via di debiti. \nDecise di recarsi a Londra per partecipare al concorso Mister Universo del 1966 promosso dalla NABBA (National Amateur Body-Builders\u00b4 Association). A questa gara arriv\u00f2 secondo dopo Chester Yorton. Charles \"Wag\" Bennet, uno dei giudici della gara del 1966, fu colpito dal giovane Arnold e si offr\u00ec di allenarlo. Bennet lo invit\u00f2 a vivere nella propria casa sopra una delle sue due palestre a Forest Gate e, attraverso un programma di allenamento studiato da Bennet, si concentr\u00f2 sul miglioramento della definizione muscolare per dare pi\u00f9 potenza alle gambe. Vivere nell'East End londinese aiut\u00f2 nel frattempo Schwarzenegger a migliorare la propria rudimentale conoscenza dell'inglese.\nSempre nel 1966 ebbe l'opportunit\u00e0 di incontrare il suo idolo d'infanzia, l'ex culturista Reg Park, che divenne suo amico e mentore. Nel 1967 vinse il titolo di Mister Universo per la prima volta, diventando il pi\u00f9 giovane vincitore di sempre all'et\u00e0 di 20 anni. Ritorn\u00f2 a Monaco, allenandosi dalle 4 alle 6 ore al giorno, frequentando la facolt\u00e0 di economia e commercio all'Universit\u00e0 di Monaco e lavorando presso la palestra di Rolf Putzinger dal 1966 al 1968, anno in cui ritorn\u00f2 a Londra dove vinse un altro titolo di Mister Universo.\nTrasferimento negli Stati Uniti d'America.\nSchwarzenegger si trasfer\u00ec negli Stati Uniti d'America nel settembre del 1968, a 21 anni. Secondo lo studio legale di immigrazione \"Siskind &amp; Susser\", tra la fine degli anni sessanta e all'inizio del 1970 si sarebbe potuto considerare Schwarzenegger un immigrato clandestino a causa di violazioni legate al visto d'ingresso.\nCominci\u00f2 ad allenarsi nel club Gold's Gym a Santa Monica, in California, sotto la direzione di Joe Weider. Dal 1970 al 1974 due dei compagni di allenamento di Schwarzenegger furono i wrestler Ric Drasin e \"Superstar\" Billy Graham. Nel 1970 ottenne il primo titolo di Mister Olympia a New York, a 23 anni. Nel frattempo frequent\u00f2 i corsi generali del Santa Monica City College in California, avvi\u00f2 un'attivit\u00e0 edilizia insieme al collega e amico Franco Columbu e una propria attivit\u00e0 di vendita per corrispondenza. Nel 1973 inizi\u00f2 a seguire i corsi di economia aziendale alla Universit\u00e0 della California, Los Angeles mentre nell'ottobre del 1975 a Pittsburgh inizi\u00f2 un tour di seminari che toccava sei citt\u00e0. Nel 1977 pubblic\u00f2 l'autobiografia/guida all'allenamento fisico dal titolo \"Arnold: The Education of a Bodybuilder\" (\"Arnold: l'educazione di un body-builder\"), che ebbe grandissimo successo.\nDopo quattro anni di studi ottenne un bachelor all'Universit\u00e0 del Wisconsin, laureandosi in marketing internazionale del fitness e business administration nel 1979. Nel 1983, allo Shrine Auditorium di Los Angeles, divenne cittadino statunitense, mantenendo anche la sua nazionalit\u00e0. Tre anni dopo, nel 1986, spos\u00f2 la giornalista televisiva Maria Shriver, nipote dell'ex presidente John Fitzgerald Kennedy.\nCarriera nel culturismo.\nSchwarzenegger guadagn\u00f2 fama inizialmente come culturista. Il suo fisico armonioso rivoluzion\u00f2 lo sport, facendogli guadagnare l'epiteto di \"quercia austriaca\" e permettendogli di vincere i titoli di Mister Europa Junior, Mister World, Mister Universo (quattro volte) e Mister Olympia (sette volte). Viene considerato una delle maggiori figure della storia del culturismo, celebrata nella gara annuale conosciuta come Arnold Classic.\nInizi\u00f2 ad allenarsi nel garage di casa, dove si costru\u00ec una palestra con attrezzi rudimentali finch\u00e9 non gli venne proposto di allenarsi nella palestra di Graz, che raggiungeva ogni giorno in bicicletta, a una decina di chilometri da casa sua. Nel 1964 si classific\u00f2 terzo al Mr. Austria e Mr. Ercole e quarto al Mr. Steiermark. Nel 1965 vinse a Stoccarda con punteggio massimo il suo primo titolo ufficiale, quello di Mr. Europa Junior e conobbe l'italiano Franco Columbu, destinato a diventare uno dei suoi amici pi\u00f9 fedeli. Nel 1966 vinse il Mr. Europa a 19 anni e arriv\u00f2 secondo dietro a Chester Yorton (uno degli unici tre bodybuilder al mondo che sono riusciti a battere Schwarzenegger in competizione) alla gara di Mr. Universo, organizzata a Londra dalla NABBA. Nell'ottobre dello stesso anno vinse il titolo di \"Fisico migliore d'Europa\" a Stoccarda e un titolo pesi massimi di powerlifting. E l'anno dopo, sempre a Londra, divent\u00f2 il pi\u00f9 giovane Mr. Universo della storia, bissando poi il successo nel 1968 a Londra. A quel punto, accett\u00f2 le offerte di Joe Weider e si trasfer\u00ec a Santa Monica, negli Stati Uniti. A Miami vinse il Mr. Universo nella categoria alta statura, ma arriv\u00f2 secondo alle spalle di Frank Zane nella classifica assoluta.\nNel 1969 vinse il Mr. International a Tijuana, il Mr. Universo IFBB a New York, il Mr. Universo NABBA professionistico a Londra e il Mr. Europa IFBB a Essen; poi si classific\u00f2 secondo alle spalle di Sergio Oliva al Mr. Olympia. Ebbe modo di conoscere Reg Park, e dopo la vittoria londinese del titolo di Mr. Universo si trasfer\u00ec con lui in Sudafrica, dove si allenarono insieme. Nel 1970 sconfisse a Londra Reg Park, attirato in competizione per sfruttare promozionalmente la sua rentr\u00e9e e la sfida con Schwarzenegger; a Columbus riusc\u00ec a battere il Mr. Olympia in carica Sergio Oliva, aggiudicandosi il titolo di Mr. Mondo.\nMr. Olympia.\nIl suo primo tentativo fu nel 1969, quando arriv\u00f2 secondo alle spalle del 3 volte campione Sergio Oliva. Torn\u00f2 nel 1970 e vinse la competizione. Il 5 dicembre riceve il riconoscimento IFBB \"Certificate of Merit\". Continu\u00f2 nelle competizioni del 1971-1974. Nel 1975 vinse il titolo per la sesta volta consecutiva, battendo Franco Columbu. Dopo il Mr. Olympia contest del 1975, Schwarzenegger annunci\u00f2 il suo ritiro da professionista di bodybuilding.\nMesi prima del Mr. Olympia contest 1975, i registi George Butler e Robert Fiore persuasero Schwarzenegger a farsi filmare durante gli allenamenti per il documentario di bodybuilding \"Uomo d'acciaio\" (\"Pumping Iron\"). Schwarzenegger aveva tre mesi per preparare la competizione, dopo aver perso notevole peso per apparire nel film \"Un autentico campione\" con Jeff Bridges. Uno Schwarzenegger pi\u00f9 leggero del solito vinse il Mr. Olympia del 1975. Cos\u00ec, dopo essere stato proclamato Mr. Olympia per la sesta volta, Schwarzenegger si ritir\u00f2 dalle competizioni.\nDal 1976 al 1979, in societ\u00e0 con Jim Lorimer promosse il Mr. Olympia a Columbus, del quale fu anche telecronista esperto per la CBS. Torn\u00f2 a gareggiare nel Mr. Olympia del 1980. In forma grazie all'allenamento per il film Conan, decise di partecipare. Assunto come telecronista per una rete televisiva, annunci\u00f2 all'ultimo momento la sua decisione di competere. Vinse il settimo titolo con sette settimane di preparazione e si ritir\u00f2 ufficialmente dalle competizioni.\nIl suo record di sette vittorie del Mr. Olympia resistette undici anni fino a che Lee Haney non vinse l'ottavo titolo consecutivo come Mr. Olympia nel 1991. Il suo libro \"La nuova enciclopedia del moderno bodybuilding\" (1985) \u00e8 considerato uno dei capisaldi di genere. Nel 1989 organizz\u00f2 il primo Arnold Classic a Columbus, annuale manifestazione di bodybuilding seconda, per prestigio, solo al Mister Olympia.\nSchwarzenegger \u00e8 rimasto un volto dello sport per un lungo periodo dopo il suo ritiro, in parte per le palestre e riviste di fitness gestite e in parte presiedendo a gare ed esibizioni. Per molti anni ha scritto una rubrica mensile per le riviste di culturismo \"Muscle and Fitness\" e \"Flex\". Poco dopo essere stato eletto governatore della California, \u00e8 stato nominato simbolicamente direttore esecutivo di entrambe le riviste. Le riviste hanno accettato di donare 250.000$ ogni anno alle iniziative di Schwarzenegger per il fitness.\nStrongman.\nNel 1967 Schwarzenegger ha gareggiato e vinto nella gara di sollevamento pietre (pietre di Atlante) di Monaco, dove una pietra del peso di 508 libbre tedesche (254\u00a0kg/560\u00a0lbs) \u00e8 sollevata tra le gambe stando su due poggiapiedi. Riguardo alle proprie misure atletiche, Schwarzenegger ha affermato: \"Al vertice della mia carriera avevo polpacci di 20 pollici, cosce di 28.5, 34 pollici di vita, petto di 57 e braccia di 22 pollici\". In posizione di squat completo (glutei vicino a terra) Schwarzenegger aveva un record personale di 181\u00a0kg/400\u00a0lbs per 12 ripetizioni mentre nello Stacco da terra o anche Deadlift (in inglese) sollevava 322\u00a0kg.\nCarriera di attore.\nAnni settanta.\nIl particolare fisico lo aiut\u00f2 ad ottenere i primi ruoli cinematografici. All'inizio, la sua corporatura lo releg\u00f2 a ruoli secondari o da macchietta. La sua prima apparizione in un film fu come Ercole in \"Ercole a New York\" (1970), in cui fu accreditato come Arnold Strong, a causa del suo cognome impronunciabile; il suo accento tedesco nel film era cos\u00ec marcato che le sue battute furono doppiate. Apparendo nel \"Merv Griffin Show\", fu notato da Lucille Ball, e gli fu dato il ruolo principale nella situation comedy \"Happy Anniversary And Goodbye\". La sua seconda apparizione in un film fu il ruolo di un sordomuto nel film diretto da Robert Altman \"Il lungo addio\" (1973), seguito da un ruolo pi\u00f9 significativo nel film \"Il gigante della strada\" (1976), affiancato da Jeff Bridges e Sally Field, per il quale vinse un Golden Globe come migliore attore esordiente dell'anno.\nRaggiunse maggiore notoriet\u00e0 con il docufilm \"Uomo d'acciaio\" (1977), Nel 1991 compr\u00f2 i diritti del film, le sequenze tagliate e il materiale fotografico associato. Fece poi un'audizione per il ruolo da protagonista nella serie \"L'incredibile Hulk\", ma non ottenne il ruolo a causa della sua statura. Pi\u00f9 tardi, Lou Ferrigno ebbe la parte. Interpret\u00f2 quindi come guest star l'episodio \"Dead Lift\" (\"Stretta mortale\") del 1977 per la serie televisiva \"Le strade di San Francisco\". Comparve poi come cowboy al fianco di Kirk Douglas e Ann-Margret nella commedia western \"Jack del Cactus\" (1980). Dopo una piccola parte in \"Scavenger Hunt\", nel 1980 ebbe un ruolo importante nel film-biografia sull'attrice degli anni cinquanta Jayne Mansfield, interpretando Mickey Hargitay, marito della Mansfield.\nAnni ottanta: il successo mondiale.\nUn ruolo particolarmente adatto per il suo fisico e il suo accento fu quello di protagonista in \"Conan il barbaro\" (1982). Favorito dalla sceneggiatura di John Milius e Oliver Stone e dalla regia di Milius, il ruolo di Conan rese Schwarzenegger noto a livello internazionale, consolidandone il successo anche con il sequel \"Conan il distruttore\" (1984).\nNel 1983 comparve nel documentario \"Carnevale a Rio\". Poi, il regista James Cameron gli assegna la parte di Kyle Reese in \"Terminator\" (1984), ma \u00e8 lo stesso Schwarzenegger a convincerlo ad assegnargli la parte del cattivo, il T-101, un cyborg assassino che viaggia nel tempo. Realizzato con costi contenuti, il film fu un enorme successo commerciale e di critica rendendo famosi sia Cameron che Schwarzenegger.\nSu richiesta del produttore Dino De Laurentiis (che aveva prodotto i due film di \"Conan\") recit\u00f2 in \"Yado\" (1985). Schwarzenegger, divenuto una star di Hollywood, interpret\u00f2 una serie di film d'azione di successo: \"Commando\" (1985), \"Codice Magnum\" (1986), e \"Danko\" (1988), nei quali spesso abbinava alla forza bruta un senso di autoironia, evidente anche nelle sue incursioni nel genere fantascientifico-avventuroso: \"L'implacabile\" (1987), \"Predator\" (1987), \"Atto di forza\" (1990); quest'ultimo fece guadagnare a Schwarzenegger 10 milioni di dollari e il 15% degli incassi.\nVenne richiesto da Stanley Kubrick per prendere le parti del soldato Animal nel film \"Full Metal Jacket\", ma dovette rifiutare in quanto gi\u00e0 impegnato sul set de \"L'implacabile\", prodotto nello stesso anno. Il 2 giugno 1987, gli viene intitolata la 1847\u00aa piastrella nella Hollywood Walk of Fame, per il contributo dato all'industria cinematografica. In \"Predator\", Schwarzenegger guid\u00f2 un cast che include il futuro Governatore del Minnesota Jesse Ventura (gi\u00e0 apparso al suo fianco ne \"L'implacabile\") e il futuro candidato a Governatore del Kentucky Sonny Landham. Una volta che la sua reputazione di mattatore del botteghino fu consolidata, Schwarzenegger apr\u00ec anche alle commedie per famiglia. Fece quindi un cambio di genere e recit\u00f2 ne \"I gemelli\" (1988), commedia con Danny DeVito, e in \"Un poliziotto alle elementari\" (1990), diretto da Ivan Reitman.\nAnni novanta.\nTent\u00f2 brevemente di cimentarsi nella regia, prima con un episodio del 1990 della serie televisiva \"I racconti della cripta\", intitolato \"The Switch\", e poi, nel 1992, col film per la televisione \"Eroe per famiglie\", una commedia con Dyan Cannon e Kris Kristofferson, in cui Schwarzenegger fece una comparsata. Le sue uniche due esperienze come regista.\nRaggiunse l'apice della carriera con l'allora film pi\u00f9 costoso della storia \"Terminator 2 - Il giorno del giudizio\" (1991), nel quale ridiede corpo alla figura del cyborg T-800, incaricato di proteggere John Connor. Nel 1992 il Gran Premio Internazionale dello Spettacolo gli confer\u00ec il Telegatto come \"Attore internazionale pi\u00f9 popolare\" e la rivista \"Premiere\" lo inser\u00ec al decimo posto nella classifica delle persone pi\u00f9 potenti di Hollywood nel 1992 e all'ottavo nel 1993. La commedia d'azione \"Last Action Hero - L'ultimo grande eroe\" (1993), non ebbe gli incassi sperati anche se and\u00f2 discretamente in home video. Nello stesso anno, la National Association of Theatre Owners lo nomin\u00f2 \"star internazionale del decennio\".\nGli incassi tornarono ai vertici con \"True Lies\" (1994), diretto nuovamente da James Cameron, in cui interpreta un agente segreto. Nell'agosto dello stesso anno il programma televisivo \"Entertainment Tonight\" defin\u00ec Schwarzenegger il personaggio pi\u00f9 intervistato in televisione, con 211 apparizioni. Partecip\u00f2 quindi alla commedia \"Junior\", l'ultima delle sue quattro collaborazioni con Ivan Reitman e con di nuovo co-protagonista Danny DeVito. Questo film gli procur\u00f2 la sua seconda nomination ai Golden Globe, questa volta come miglior attore in una commedia.\nSempre con alti incassi seguirono \"L'eliminatore - Eraser\" (1996), questa volta nella parte di un comandante della polizia federale che elimina il passato dei testimoni per dare loro la possibilit\u00e0 di un futuro al sicuro; \"Batman &amp; Robin\" (1997), interpretando il villain Mr. Freeze, \"Una promessa \u00e8 una promessa\" lo ripropose nella commedia nelle vesti di un padre che, tormentato alla ricerca del giocattolo pi\u00f9 popolare del mondo, assale il mercato natalizio. Fu un disilluso ex poliziotto in \"Giorni contati - End of Days\" (1999), film apocalittico sulla fine del mondo. Nel 1998 i personaggi del mondo cinematografico resero omaggio alla sua carriera cinematografica con \"Hollywood Salutes Arnold Schwarzenegger: An American Cinematheque Tribute\".\nAnni 2000.\nDopo il thriller di fantascienza \"Il sesto giorno\" (2000), arriv\u00f2 \"Danni collaterali\" (2002), che per\u00f2 non ebbe il successo sperato. Il film aveva come tema portante il terrorismo, motivo per cui l'uscita del film venne posticipata a seguito degli attentati dell'11 settembre 2001. Riprese il suo celebre ruolo nel terzo capitolo della saga di \"Terminator\", intitolato \"Terminator 3 - Le macchine ribelli\" (2003), con ottimi risultati in termini di incassi in tutto il mondo.\nCome tributo a Schwarzenegger, nel 2002 l'associazione culturale Forum Stadpark avanz\u00f2 la proposta di erigere una statua di Terminator alta 25 metri in un parco del centro di Graz. Dopo aver recitato in alcuni cameo quali \"Il tesoro dell'Amazzonia\" (2003), \"Il giro del mondo in 80 giorni\" (2004) e \"The Kid &amp; I\" (2005), si \u00e8 ritirato dalle scene per coprire l'incarico di governatore della California.\nNel giugno 2009 \u00e8 uscito nelle sale cinematografiche il quarto capitolo di Terminator, \"Terminator Salvation\". Nel film appare come \"attore virtuale\" in un breve cameo: grazie all'elaborazione digitale si vede un robot \"T-800\" formato dal corpo dell'ex-culturista Roland Kickinger e il volto digitale di Schwarzenegger, cos\u00ec come appare nel primo film della saga.\nAnni 2010.\nNel 2010 ha partecipato gratuitamente con un cameo nel film di Sylvester Stallone \"I mercenari - The Expendables\", in una scena accanto a Bruce Willis e allo stesso Stallone. Alla fine del suo mandato da Governatore della California nel gennaio del 2011, ha annunciato di voler tornare alla sua carriera di attore, dichiarando di volersi impegnare in ruoli pi\u00f9 adatti alla sua et\u00e0 e meno estremi.\nNel luglio 2011 ha ottenuto il ruolo di protagonista nel film \"The Last Stand - L'ultima sfida\", nel quale interpreta uno sceriffo di frontiera. Il 6 settembre 2011 ha dichiarato di prendere parte al sequel de \"I mercenari - The Expendables\", \"I mercenari 2\".\nNel febbraio 2012 ha annunciato di aver firmato il contratto per il film carcerario \"Escape Plan - Fuga dall'inferno\", in coppia con Sylvester Stallone. Schwarzenegger \u00e8 stato voluto proprio da Stallone, il quale disse al produttore Mark Canton che \"non avrebbe fatto il film senza Arnold come co-protagonista\". Nel film sono presenti anche Sam Neill, 50 Cent, Jim Caviezel, Vinnie Jones, Amy Ryan e Vincent D'Onofrio, con la regia di Mikael H\u00e5fstr\u00f6m. Il 14 giugno 2013, annuncia che sar\u00e0 nel cast di \"I mercenari 3\" ancora al fianco di Sylvester Stallone..\nTra il 2014 e il 2015, Schwarzenegger \u00e8 stato il protagonista del crime-movie \"Sabotage\" di David Ayer e dell'horror \"Contagious - Epidemia mortale\" (\"Maggie\"). Inoltre \u00e8 tornato ad interpretare il T-800 in \"Terminator Genisys\", diretto da Alan Taylor, uscito il 9 luglio 2015 e poi nel 2019 riprender\u00e0 l'interpretazione dell'androide nel film \"Terminator - Destino oscuro\". Nel 2017 \u00e8 stato il protagonista di \"Aftermath - La vendetta\", dove interpreta un uomo accecato dalla vendetta contro un controllore di volo che ha involontariamente ucciso la moglie e la figlia e di \"Killing Gunther\", nei panni di un sicario.\nTra i suoi progetti futuri ci sono un nuovo capitolo della saga di \"Conan il barbaro\" intitolato \"The Legend of Conan\" e il sequel de \"I gemelli\", intitolato \"Triplets\", dove sar\u00e0 affiancato da Danny DeVito (gi\u00e0 co-protagonista del primo capitolo) e da Eddie Murphy.\nDoppiatori italiani.\nNelle versioni in italiano dei suoi film, Arnold Schwarzenegger \u00e8 stato doppiato da:\nDa doppiatore \u00e8 stato sostituito da:\nCompenso.\nSchwarzenegger \u00e8 stato uno degli attori pi\u00f9 pagati di Hollywood: i suoi introiti mostrano la stessa evoluzione della sua notoriet\u00e0. Mentre nel 1969, per il suo primo film, \"Ercole a New York\", ha percepito un compenso di 12\u00a0000 dollari, trentaquattro anni dopo, nel 2003 per \"Terminator 3 - Le macchine ribelli\", con 30 milioni di dollari ha registrato il pi\u00f9 alto salario mai pagato a un attore per un film.\nPremi e candidature.\nBambi Award\nBlockbuster Entertainment Awards\nCinequest Film Festival\nDVD Exclusive Awards\nEmmy Awards\nEmpire Awards\nGolden Apple Awards\nGolden Globe\nGoldene Kamera\nGQ Men of the Year\nGran Premio Internazionale dello Spettacolo\nHollywood Walk of Fame\nIGN's Hero Hall of Fame\nInternational Documentary Association\nLaureus World Sports Awards\nMTV Movie Awards\nNational Association of Theatre Owners\nNickelodeon Kids' Choice Awards\nSan Diego Comic-Con International\nSaturn Award\nScream Awards\nStreamy Awards\nTaurus World Stunt Awards\nTeen Choice Awards\nWWE Hall of Fame\nZurich Film Festival\nL'impegno politico e sociale.\nAll'inizio degli anni novanta si \u00e8 impegnato nella promozione delle \u201c\"Olimpiadi Speciali\"\u201d, nate per iniziativa della suocera Eunice Shriver, con l'intento di promuovere l'attivit\u00e0 fisica e l'indipendenza delle persone affette da disturbo mentale.\nA partire dal 1991, e per lungo tempo a seguire, \u00e8 stato commissario esecutivo degli \"Inner City Games\", organizzati all'Hollenbeck Youth Center di Los Angeles, realizzati per il recupero dei giovani sfortunati nati alla periferia della metropoli californiana. Dopo questa esperienza ha creato la fondazione \"After School All Stars\", grazie alla quale oltre 600 scuole statunitensi hanno potuto giovare di fondi per la creazione di programmi doposcuola.\nNel 2002 ha ideato e proposto la legge 49, poi approvata in tutta la California, grazie alla quale le scuole dello Stato hanno ricevuto di diritto contributi per la realizzazione di programmi di recupero e borse di studio. Nel 1991 e 1997 ha ricevuto il \"National Leadership Award\", un premio per aver sostenuto economicamente varie ricerche scientifiche. Altri premi per la sua opera di beneficenza sono stati \"Showest\" del 1997, e \"Mohamed Ali\" del 2002. Negli anni ha avuto incarichi politici nel settore della promozione all'attivit\u00e0 fisica, durante la prima amministrazione Bush e durante quella di Clinton.\nCarriera politica.\nAffiliazione politica.\nIscritto al partito repubblicano, la sua ideologia politica era conosciuta gi\u00e0 nelle vesti di attore, poich\u00e9 contrastava con quella di molte altre celebrit\u00e0 di Hollywood, generalmente considerate liberal e tendenzialmente democratiche. Si dichiar\u00f2 pubblicamente repubblicano per la prima volta durante le elezioni presidenziali del 1988, accompagnando l'allora vicepresidente George H. W. Bush durante la campagna elettorale.\nLa prima nomina politica di Schwarzenegger fu in qualit\u00e0 di presidente del \"Consiglio Presidenziale per lo Sport e l'Attivit\u00e0 Fisica\", ruolo ricoperto dal 1990 al 1993 su nomina di George H.W. Bush. Successivamente fu presidente del consiglio del governatore della California per lo sport e l'attivit\u00e0 fisica sotto il governatore Pete Wilson.\nIn un'intervista con il giornale \"Talk\" nel 1999, riguardo alla possibilit\u00e0 di entrare in politica, afferm\u00f2: \"ci ho pensato diverse volte. La possibilit\u00e0 esiste, perch\u00e9 me la sentirei\". Nel convegno nazionale repubblicano del 2004, Schwarzenegger pronunci\u00f2 un discorso e spieg\u00f2 perch\u00e9 era repubblicano:\nAl governo.\nSchwarzenegger annunci\u00f2 la sua candidatura alle votazioni di revoca del governatore della California durante l'episodio del 6 agosto del Tonight Show con Jay Leno. Come candidato nell'elezione straordinaria, Schwarzenegger era il nome pi\u00f9 riconoscibile in un affollato \"parterre\" di candidati, ma non era mai stato titolare di una carica pubblica e le sue opinioni politiche erano poco note alla maggior parte dei californiani. La sua candidatura divenne immediatamente una notizia, soprannominato dai media locali il Governator (con riferimento al film Terminator) e The Running Man (nome di un altro dei suoi film, che ha anche significato di \"uomo in corsa per una carica\"). Schwarzenegger non partecip\u00f2 ai diversi dibattiti con gli altri candidati, e apparve in un solo dibattito il 24 settembre 2003.\nIl 7 ottobre 2003, il governatore Gray Davis fu rimosso dal suo incarico con il 55,4% dei \"S\u00ec\" in favore della sua revoca. Schwarzenegger fu eletto governatore della California con il 48,6% dei voti. Sconfisse il democratico Cruz Bustamante, il collega repubblicano Tom McClintock, e altri. Il suo rivale pi\u00f9 pericoloso, Bustamante, ottenne il 31% dei voti. In totale, Schwarzenegger vinse l'elezione con uno scarto di circa 1,3 milioni di voti. Secondo le regole della costituzione della California non fu necessario un ballottaggio. Schwarzenegger fu il primo governatore naturalizzato della California dai tempi del governatore John G. Downey, nel 1862, di natali irlandesi. Appena Schwarzenegger fu eletto, il politico Willie Brown disse che avrebbe fatto partire un'iniziativa per rimuoverlo dalla carica.\nDurante il suo primo anno da governatore, Schwarzenegger attrasse a s\u00e9 un ulteriore sostegno dalla propria coalizione, grazie ai rapporti con i democratici per il controllo della legislatura statale, convinse inoltre il popolo che un suo progetto di legge avrebbe frenato il taglio pianificato di 15 miliardi di dollari e salvato la California dall'influenza dei cosiddetti \"interessi speciali\" (di lobby, industrie, banche, politici...). Il suo primo gesto di tradizione pi\u00f9 democratica fu quello di rifiutare il nuovo stipendio di 175.000 dollari, devolvendo la somma in beneficenza, e di utilizzare a sue spese il suo jet privato per i suoi viaggi di lavoro.\nDal punto di vista prettamente politico, ha assunto posizioni pi\u00f9 progressiste sui temi dell'aborto e sui diritti per i gay, sostenendo anche un aumento del controllo sulle armi. Sebbene in California viga la pena di morte, nei suoi primi dieci mesi di mandato Schwarzenegger ha ordinato la libert\u00e0 vigilata di 48 galeotti coinvolti in omicidio, un alto numero rispetto alle statistiche Californiane. Ha convinto la popolazione ad accettare la proposta di utilizzare 3 miliardi di dollari per finanziare la ricerca sulle cellule staminali e approvare regole pi\u00f9 ferree nel controllo sulle imprese dei videogiochi. Nella prima parte del suo governatorato, ha abrogato l'aumento sulla tassa di immatricolazione dei veicoli e posto il veto alla concessione di patenti di guida agli immigrati clandestini.\nNon ha tuttavia preso quelle iniziative risolutive nella lotta ai cosiddetti \"interessi speciali\" che aveva promesso di scardinare. Nei suoi primi tre anni da governatore avrebbe inoltre accettato pi\u00f9 di 90 milioni di dollari in donazioni, compresi i contributi da parte di societ\u00e0 immobiliari, finanziarie, associazioni di commercianti, societ\u00e0 di assicurazioni e societ\u00e0 del gas e del petrolio.\nDi solito, quando Schwarzenegger si trovava di fronte a qualche difficolt\u00e0 politica, faceva ricorso all'appoggio dell'elettorato. Questa impostazione populista gli si \u00e8 tuttavia ritorta contro quando, nel novembre del 2005, ha ordinato un\"elezione speciale\" chiedendo agli elettori di appoggiare quattro proposte utili, a suo dire, per mantenere le promesse del programma elettorale. Le proposte, tra le altre cose, avrebbero semplificato i licenziamenti cambiando i regolamenti del contratto di lavoro, avrebbero vietato ai sindacati di utilizzare il denaro dei propri membri per contributi politici, e avrebbero imposto dei limiti di spesa allo Stato. I farmaci prescritti dai medici per le famiglie meno abbienti sarebbero stati meno cari, sarebbe stato inserito l'obbligo di informare i genitori nel caso in cui una loro figlia minorenne avesse fatto richiesta di aborto, e le societ\u00e0 di distribuzione di elettricit\u00e0 avrebbero dovuto rispettare nuove regole. Schwarzenegger \u00e8 stato sconfitto su tutte le quattro proposte.\nSuccessivamente ha nominato una democratica, Susan Kennedy, come capo del suo staff, spostandosi gradualmente verso posizioni politicamente pi\u00f9 moderate. \u00c8 apparso al fianco del suo collega attore de \"Il giro del mondo in 80 giorni\", Jackie Chan, in una pubblicit\u00e0 del governo per combattere la pirateria informatica.\nSchwarzenegger ha corso per la rielezione contro il democratico Phil Angelides, tesoriere dello Stato della California, nelle elezioni del 2006, tenutesi il 7 novembre. Nonostante un anno poco propizio a livello nazionale per il partito repubblicano, Schwarzenegger ha vinto la rielezione con il 56.0% dei voti, contro il 38.9% di Angelides: un margine superiore al milione di voti.\nNel novembre 2004 ha ricoperto un importante ruolo nell'opposizione alla \"Proposta 66\", per emendare la legge californiana \"Three Strikes\". Con questo emendamento il 3\u00ba crimine commesso avrebbe dovuto essere violento e/o di grave entit\u00e0 per poter applicare una sentenza di reclusione di 25 anni. Nel corso dell'ultima settimana prima della votazione, ha lanciato un'intensa campagna contro la proposta 66 affermando che \"in questo modo 26.000 criminali pericolosi sarebbero stati liberi\".\nNell'edizione 2005 del \"TIME\", i sostenitori di Schwarzenegger sperano di poter emendare la Costituzione in modo che possa candidarsi a Presidente degli Stati Uniti d'America, infatti la costituzione degli Stati Uniti, non prevede la candidatura di cittadini americani naturalizzati alla presidenza della nazione.\nEssendo austriaco e quindi europeo, nel 2007 ha potuto vincere il premio European Voice Campaigner (sostenitore della voce europea) grazie alla sua partecipazione contro il cambiamento climatico con il decreto della California del 2006 sul riscaldamento globale e con i piani per introdurre un quadro di scambio di emissioni con gli altri Stati statunitensi e possibilmente anche con l'UE..\nIl sostegno di Schwarzenegger nel corso delle primarie repubblicane per le Elezioni presidenziali statunitensi del 2008 \u00e8 stato molto richiesto. Amico dei candidati Rudolph Giuliani e John McCain, \u00e8 rimasto neutrale per tutto il 2007 e per parte del 2008. Quando Giuliani si \u00e8 ritirato dalla campagna presidenziale il 30 gennaio 2008, per il basso sostegno avuto in Florida, il giorno seguente ha annunciato il proprio appoggio a McCain.\nAmbientalismo.\nIl 27 settembre 2006 ha approvato una proposta di legge per creare il primo tetto limite massimo nazionale relativo alle emissioni di gas effetto serra. La legge stabiliva nuove regole per quanto riguarda le emissioni che centrali elettriche, municipalizzate, aziende, raffinerie, e impianti industriali erano autorizzate a emettere. Schwarzenegger ha anche sottoscritto una seconda proposta di legge sul surriscaldamento globale per proibire alle grandi municipalizzate e corporazioni californiane di stipulare contratti a lungo termine con fornitori che non adempiono agli standard statali per le emissioni di gas effetto serra. Le due proposte di legge erano parte di un piano mirato a ridurre le emissioni della California del 25% entro il 2020 rispetto ai valori del 1990. Nel 2005 Schwarzenegger ha emesso un ordine esecutivo per ridurre i gas effetto serra dell'80% entro il 2050 e portarlo sotto i valori del 1990.\nSchwarzenegger ha firmato anche un altro ordine esecutivo il 17 ottobre 2006 per permettere alla California di cooperare con l'\"Iniziativa Regionale Gas Serra del Nordest\". L'obiettivo era quello di ridurre le emissioni di CO2 concedendo una quantit\u00e0 limitata di crediti CO2 ad ogni impianto di elettricit\u00e0 negli Stati aderenti, con un sistema di penali, operativo dal 2009.\nDal punto di vista personale, Schwarzenegger ha modificato due dei suoi Hummer in modo che funzionino uno a idrogeno e l'altro con biocarburanti. Ha anche installato dei pannelli solari per il riscaldamento nella sua residenza. Per il suo contributo alla direzione del settore automobilistico statunitense, Schwarzenegger \u00e8 stato invitato ad aprire il Society of Automotive Engineers World Congress 2009 di Detroit, il 20 aprile 2009.\nCarriera imprenditoriale.\nDopo essersi trasferito negli USA, Schwarzenegger inizi\u00f2 ad occuparsi attivamente nell'imprenditoria. A 30 anni era gi\u00e0 milionario, ben prima di intraprendere la carriera hollywoodiana. La sua indipendenza finanziaria fu il risultato di una serie di speculazioni con investimenti oculati, sfruttamento del suo venture capital e fusioni aziendali. Nel 1968 Schwarzenegger e il suo amico bodybuilder Franco Columbu avviarono un'attivit\u00e0 edilizia, attivit\u00e0 che poi \u00e8 fiorita grazie al marketing e a una crescita della domanda che segu\u00ec al terremoto di Los Angeles del 1971.\nSchwarzenegger e Columbu utilizzarono i proventi della loro attivit\u00e0 di muratori per avviare un'altra attivit\u00e0 di ordini per corrispondenza, vendendo attrezzature per il bodybuilding e per il fitness corredate di videocassette dimostrative. Schwarzenegger utilizz\u00f2 poi i profitti degli ordini per corrispondenza e i premi in denaro delle gare di bodybuilding per effettuare il suo primo vero investimento immobiliare: un appartamento acquistato per 10.000$. Il suo intento era quello di continuare a investire in altre societ\u00e0 immobiliari e holding company. Nel 1992 Schwarzenegger e la moglie aprirono un ristorante a Santa Monica con il nome di \"Schatzi on Main\". Schatzi in tedesco significa letteralmente \"piccolo tesoro\", e il termine viene colloquialmente usato per intendere \"caro\" o \"tesoruccio\" in tedesco. Nel 1998 il ristorante venne venduto.\nHa trasformato la propria notoriet\u00e0 di attore in una rete multimilionaria fatta di propriet\u00e0 immobiliari, imprese di intrattenimento, e un grande portafoglio di azioni e obbligazioni. Nei 35 anni passati dal suo arrivo in California, ha costruito un'organizzazione dell'intrattenimento ed ha investito in societ\u00e0 immobiliari, fondi di capitale per partecipazioni in societ\u00e0 ed azioni nel settore dell'informatica. La sua holding comprende un grande magazzino a Columbus, in Ohio, una compagnia aerea per voli charter, e obbligazioni emesse dall'agenzia che gestisce un carcere minorile a Walnut Grove, nel Missouri. Le sue rendite sono ulteriormente rimpinguate da fondi fiduciari a favore della famiglia di sua moglie Maria Shriver. Detiene una notevole quota societaria della Dimensional Fund Advisors, una societ\u00e0 di investimenti.\nHolding.\nIl cuore dell'impero finanziario di Schwarzenegger \u00e8 la Oak Production, una ditta di intrattenimento di Santa Monica. Schwarzenegger costitu\u00ec la societ\u00e0 nel 1977 che produsse \"Last Action Hero - L'ultimo grande eroe\" nel 1993 e una manciata di film di successo.\nSchwarzenegger possiede una quota di pi\u00f9 di 1 milione di dollari nella societ\u00e0: attraverso essa trae profitti da una lunga lista di aziende nel settore dell'intrattenimento, comprese la 20th Century Fox, la Columbia Pictures, MGM United Artists, Walt Disney, DC Comics e il produttore di videogiochi International Game Technology.\nPossiede poi una quota per un oltre un milione di dollari in altre due attivit\u00e0 di intrattenimento. La prima \u00e8 Pumping Iron America, chiamata cos\u00ec in ricordo del documentario del 1977 sulla attivit\u00e0 culturistica. Con questa societ\u00e0 trae profitti dalla vendita di video sul sollevamento pesi e da una linea di abbigliamento sportivo. L'altra \u00e8 la Fitness Publications Inc. che distribuisce i libri di Schwarzenegger sul sollevamento pesi. Detiene anche una partecipazione per un altro milione di dollari in diverse societ\u00e0 immobiliari tra le quali la 812 Main Street Inc, che a sua volta possiede un centro benessere a Venice (California), che era un tempo conosciuto come The World Gym, oltre ad altre propriet\u00e0 immobiliari a Venice.\nUn'altra societ\u00e0 \u00e8 la Main Street Plaza Inc. che \u00e8 proprietaria di un edificio di 3.000 metri quadrati a Santa Monica che ospita appartamenti, uffici e il ristorante per i VIP \"Schatzi on Main\". Possiede anche una partecipazione nell'A.S. Ohio Venures, che posseggono un centro commerciale vicino ad Akron. E inoltre Schwarzenegger possiede consistenti pacchetti azionari e pi\u00f9 di un milione di dollari in societ\u00e0 di investimento, compresi fondi di mutuo Soccorso e aziende di investimento nel capitale di rischio di altre societ\u00e0.\nInteressi azionari.\nIl suo portafoglio comprende oltre 100.000 dollari in azioni della General Electric Co., The Coca-Cola Company, PepsiCo, Starbucks Coffee, Walmart, Target Store e Pfizer. Possiede importi minori (oltre 10\u00a0000 dollari) della Dell Computers, Microsoft e due aziende di comunicazione, Gannett Co e The Washington Post. Ha una quota di 100.000 dollari nella Legend International Air, una compagnia aerea che ha comprato un Boeing 747 del valore di 133 milioni di dollari dalla Singapore Airlines nel 1996.\nSchwarzenegger possiede anche due aree residenziali nella parte occidentale di Los Angeles. Una \u00e8 un complesso di tre grandi case su un'area boschiva di 5 acri (circa 22.000 metri quadrati) nei pressi del Will Rogers State Park a Pacific Palisades; recentemente ha messo in vendita la propriet\u00e0 per 16 milioni di dollari. Nel 2002 Schwarzenegger ha comprato una casa da sette stanze da letto a Brentwood Country Estates, un\"enclave\" protetta da un recinto e con guardie al cancello. Questa enclave contiene 14 edifici nella zona di Mandeville Canyon, sui monti di Santa Monica. La casa, di 1.200 metri quadrati, \u00e8 stata costruita dall'architetto di Los Angeles Gus Duffy su un'area di 5,9 acri (circa 25.000 metri quadrati) sulla cima di una collina, dalla quale si ha una vista ininterrotta dell'Oceano Pacifico. La casa \u00e8 stata valutata 11,9 milioni di dollari.\nPlanet Hollywood.\nInsieme a Bruce Willis, Sylvester Stallone e Demi Moore, Arnold Schwarzenegger \u00e8 stato un celebre investitore del Planet Hollywood, la catena di ristoranti internazionale nata nel 1991 sulla scia dell'Hard Rock Cafe. Schwarzenegger ha risolto il suo contratto con l'attivit\u00e0 nel 1998, sostenendo che la societ\u00e0 non aveva raggiunto il successo da lui sperato e affermando di voler concentrare la propria attenzione su \"nuove attivit\u00e0 statunitensi di portata globale\" e sulla sua carriera di attore. Nel 1999 il titolo in borsa affonda sotto il valore di un dollaro e un anno dopo la societ\u00e0 entra in bancarotta.\nPatrimonio netto.\nIl patrimonio netto di Schwarzenegger \u00e8 tradizionalmente stimato intorno ai 300 milioni di dollari. Negli anni, ha investito il ricavato della sua carriera nel culturismo e dei suoi film in una variet\u00e0 di azioni, bond, compagnie controllate privatamente e holding di agenzie immobiliari negli Stati Uniti e nel mondo; di conseguenza la sua fortuna sarebbe stimabile sugli 800 milioni di dollari.\nVita privata.\nNel 1969, sei mesi dopo il suo arrivo negli USA, Schwarzenegger conobbe Barbara Outland, un'insegnante di inglese, con cui convisse in un appartamento a Santa Monica per quasi quattro anni, fino al 1974. Outland pubblic\u00f2 la propria biografia nel 2006 dal titolo \"Arnold and me: in the shadow of the Austrian oak\".\nSchwarzenegger conobbe la sua successiva compagna, Sue Moray, assistente parrucchiera a Beverly Hills, a Venice Beach nel luglio del 1977. Stando alle parole di Moray, la coppia aveva una relazione aperta. Nell'agosto del 1977 Schwarzenegger conobbe la giornalista Maria Shriver, nipote dell'ex Presidente USA John Fitzgerald Kennedy, al torneo di tennis Robert F. Kennedy e continu\u00f2 la relazione con entrambe le donne fino all'agosto del 1978, quando Moray (che sapeva della relazione di Schwarzenegger con la Shriver) gli diede l'ultimatum.\nIl 26 aprile 1986, a Hyannis, nel Massachusetts, Schwarzenegger spos\u00f2 Shriver. La cerimonia venne celebrata dal reverendo John Baptist Riordan nella chiesa cattolica di St. Francis Xavier. La coppia ha avuto 4 figli: Katherine Eunice (nata il 13 dicembre 1989 a Los Angeles), Christina Maria Aurelia (nata il 23 luglio 1991 a Los Angeles), Patrick Arnold (nato il 18 settembre 1993 a Los Angeles) e Christopher Sargent Shriver (nato il 27 settembre 1997 a Los Angeles).\nNel maggio 2011, Schwarzenegger e la moglie hanno annunciato la loro separazione dopo 25 anni di matrimonio. La decisione \u00e8 giunta dopo che l'attore ha rivelato a Shriver di aver avuto un figlio, Joseph Baena (2 ottobre 1997), da una loro collaboratrice domestica, Patty Baena. Schwarzenegger ha dichiarato di aver scoperto di aver avuto quel figlio solo otto anni dopo e che ha poi comprato una casa fuori Los Angeles per Baena e il loro figlio, assumendosi la responsabilit\u00e0 del mantenimento. Dal 2012 ha una relazione con la fisioterapista Heather Milligan.\nNell'aprile del 1997, \u00e8 stato sottoposto a un'operazione per correggere un difetto congenito a una valvola cardiaca. Il Sun Valley Resort ha una piccola pista sciistica chiamata \"Arnold's Run\", dedicata a Schwarzenegger nel 2001. La pista \u00e8 classificata come nera (diamante nero), o la pi\u00f9 difficile, a causa del suo terreno.\nCompr\u00f2 il primo Hummer fabbricato per uso civile nel 1992, un modello cos\u00ec grosso, 6.300\u00a0lb (2900\u00a0kg) e largo 7 piedi (2.1m), che \u00e8 classificato come un camion largo. Dopo la campagna per la rielezione al Governatorato, annunci\u00f2 che avrebbe convertito uno dei suoi Hummer per funzionare a idrogeno, la conversione cost\u00f2 $21.000. Dopo l'elezione, firm\u00f2 un ordine esecutivo per un avviamento immediato nella costruzione di impianti di rifornimento di idrogeno chiamati \"California Hydrogen Highway Network\", e ottenne una garanzia dal Dipartimento dell'Energia degli Stati Uniti d'America, che si impegnava ad aiutare nel pagamento del costo previsto di $91.000.000.\nLa California avvi\u00f2 la distribuzione dei primi H2H (Hummer a idrogeno) nell'ottobre 2004. Nel 2010, in occasione dei XXI Giochi olimpici invernali, svoltisi a Vancouver, fece da tedoforo portando la fiamma olimpica lungo il tragitto dello Stanley Park, consegnando poi la torcia a Sebastian Coe. Nonostante abbia superato da un po' la soglia dei sessant'anni, Schwarzenegger dedica buona parte del tempo libero all'allenamento e lo sport, amministrando un ingente patrimonio e scorrazzando con una delle sue Harley-Davidson per Los Angeles.\nIl 30 marzo 2018, secondo quanto riportato dal sito internet TMZ \u00e8 stato sottoposto ad un intervento cardiaco d'urgenza. Secondo ANSA, l'attore era ricoverato in una clinica a Los Angeles per la sostituzione di una valvola cardiaca, ma, in seguito a complicanze, si \u00e8 deciso per un intervento."}
{"id": "769052", "revid": "77358", "url": "https://it.wikipedia.org/wiki?curid=769052", "title": "Owain IV di Galles", "text": ""}
{"id": "769055", "revid": "1431409", "url": "https://it.wikipedia.org/wiki?curid=769055", "title": "Yvonne De Carlo", "text": "Biografia.\nNacque a Vancouver il 1\u00ba settembre 1922 da William Middleton, di origine australiana, e da Marie De Carlo (1903-1993), di origine italiana, figlia di Michele \"Michael\" de Carlo (1873\u20131954), originario di Messina, e Margaret Purvis (1874\u20131949), nata in Scozia. Abbandonata dal marito quando Yvonne aveva appena tre anni, Marie De Carlo lavor\u00f2 a lungo come cameriera e poi come attrice, ma con scarso successo. Fu proprio lei a spingere la figlia a entrare nel mondo dello spettacolo, incoraggiando il suo naturale talento per la danza, pagandole le lezioni alla Vancouver School of Dance e accompagnandola a Hollywood nel 1937, dove tuttavia la giovane Yvonne non trov\u00f2 nessun impiego.\nDopo il ritorno in Canada, nel 1941 Yvonne vinse il concorso di bellezza \"Miss Venice Beach\", e l'anno successivo raggiunse nuovamente Hollywood per ritentare la fortuna nel cinema. Per mantenersi trov\u00f2 un impiego come ballerina di nightclub, mentre durante il giorno si sottoponeva a provini per piccole parti negli studios. Assunto come cognome d'arte quello della madre, dopo aver firmato un contratto con la Paramount Pictures, venne prestata alla Columbia, per la quale interpret\u00f2 il suo primo lungometraggio, \"Harvard, Here I Come!\" (1941) di Lew Landers, ma per un paio d'anni riusc\u00ec a ottenere solo brevi ruoli non accreditati. Ebbe una prima parte importante in \"The Deerslayer\" (1943) di Lew Landers, ma la definitiva affermazione giunse con il film di successo \"Salom\u00e8\" (1945) di Charles Lamont, prodotto dalla Universal Pictures, di cui fu la protagonista accanto a Rod Cameron.\nSeguirono altre pellicole, principalmente western e di ambientazione esotica, in cui la De Carlo si impose per la sua vistosa avvenenza, come la commedia western \"Fiamma dell'Ovest\" (1945) di Charles Lamont, il fiabesco \"Scheherazade\" (1947) di Walter Reisch, \"La vergine di Tripoli\" (1947) di Charles Lamont, \"Dietro la maschera\" (1948) di George Sherman, \"Casbah\" (1948) di John Berry, \"La signora del fiume\" (1948) di George Sherman, e i noir \"Forza bruta\" (1947) di Jules Dassin e \"Doppio gioco\" (1949) di Robert Siodmak, in entrambi i quali recit\u00f2 al fianco di Burt Lancaster e che furono tra i suoi migliori film del periodo.\nDurante gli anni cinquanta la De Carlo continu\u00f2 ad interpretare ruoli da protagonista in film in costume e spesso ambientati in terre esotiche, come \"L'aquila del deserto\" (1950) di Frederick de Cordova, \"Hotel Sahara\" (1951) di Ken Annakin, \"Le rocce d'argento\" (1951) di Byron Haskin, \"L'angelo scarlatto\" (1952) di Sidney Salkow, \"I pirati della Croce del Sud\" (1952) di Jerry Hopper, \"Sombrero\" (1953) di Norman Foster, nei quali la smagliante fotografia in Technicolor contribuiva a esaltare la bruna ed esotica bellezza dell'attrice.\nNella prima met\u00e0 degli anni cinquanta lavor\u00f2 anche in Inghilterra e in Italia, trovando l'occasione di sfuggire al suo primitivo clich\u00e9 di \"vamp hollywoodiana\" e di far emergere talora sorprendenti doti di ironia, come nei film \"Il paradiso del Capitano Holland\" (1953) di Anthony Kimmins, \"L'eredit\u00e0 di un uomo tranquillo\" (1954) di Mario Zampi e \"La contessa di Castiglione\" (1954) di Georges Combret. Nel 1956 partecip\u00f2 al kolossal \"I dieci comandamenti\" (1956) di Cecil B. DeMille, in cui interpret\u00f2 il ruolo di Sephora, moglie di Mos\u00e8 (Charlton Heston). Nel 1957 recit\u00f2 accanto a Clark Gable nel western epico \"La banda degli angeli\" di Raoul Walsh. Nello stesso anno tent\u00f2 anche la carriera di cantante, incidendo un disco intitolato \"Yvonne De Carlo Sings\". Nel 1958 torn\u00f2 in Italia per recitare in \"La spada e la croce\" di Carlo Ludovico Bragaglia.\nAlla fine del decennio e durante i primi anni sessanta la De Carlo apparve spesso come guest star in popolari telefilm quali \"Bonanza\" (1959) e \"Il virginiano\" (1962). Fu poi protagonista femminile de \"I mostri\" (1964-1966), serie televisiva di grande successo e parodia delle storie dell'orrore, che le permise di lasciarsi alle spalle un periodo di depressione e di gravi problemi finanziari. Al termine della serie venne prodotta anche una versione cinematografica, \"La dolce vita... non piace ai mostri\" (1966) di Earl Bellamy, di cui l'attrice fu protagonista. Da allora le sue apparizioni sul grande schermo furono tuttavia sempre pi\u00f9 sporadiche: apparve ancora saltuariamente al cinema e in film di vario genere, come \"McLintock!\" (1963) di Andrew V. McLaglen, \"I guai di pap\u00e0\" (1964) di Jack Arnold, \"Agguato nel sole\" (1967) di R.G. Springsteen, \"La forza invisibile\" (1968) di Byron Haskin, \"I 7 minuti che contano\" (1971) di Russ Meyer, \"Il massacro della Guyana\" (1979) di Ren\u00e9 Cardona Jr., e via via in pellicole sempre meno importanti. \nNegli anni settanta partecip\u00f2 a numerosi musical a Broadway, tra cui ebbe un certo seguito \"Follies\", in scena nel 1971, e port\u00f2 numerose commedie musicali in tourn\u00e9e, anche in Australia. Lavor\u00f2 ancora per la televisione partecipando ad alcuni episodi delle serie \"Fantasilandia\" (1978-1979), \"La signora in giallo\" (1985), e sul grande schermo in pellicole spesso non degne della sua fama, ad eccezione di \"American Gothic\" (1988) di John Hough e della commedia \"Oscar - Un fidanzato per due figlie\" (1991) di John Landis, con Sylvester Stallone e Ornella Muti. Si ritir\u00f2 definitivamente dalle scene nel 1995, dopo oltre cento produzioni tra cinema e TV.\nVita privata.\nNel 1955, acquisendo cos\u00ec la cittadinanza statunitense, Yvonne De Carlo spos\u00f2 lo stuntman Robert Morgan, dal quale ebbe due figli, Bruce (1956) e Michael (1957-1997). Nel 1962, durante le riprese del kolossal western \"La conquista del West\", Morgan ebbe un grave incidente sul set, in conseguenza del quale perse una gamba. Il matrimonio con Morgan termin\u00f2 con il divorzio nel 1974.\nNella sua autobiografia, l'attrice afferm\u00f2 di aver avuto ventidue relazioni sentimentali, tra cui con il principe Al\u00ec Khan, il regista Billy Wilder, il produttore Howard Hughes, gli attori Clark Gable, Burt Lancaster, Robert Stack, Robert Taylor e Jock Mahoney (nel 1949 interrotta in seguito ad un aborto). Tra le sue amicizie nel mondo dello spettacolo, cit\u00f2 Raymond Burr, Charlton Heston e Rock Hudson.\nNel 1997, quando mor\u00ec suo figlio Michael, l'attrice si ritir\u00f2 a vita privata e non concesse nessuna intervista. L'anno successivo fu colpita da un infarto. Fu l'amico e collega Butch Patrick ad annunciarne il 25 settembre del 2006 il ricovero in un ospedale di Woodland Hills, lo stesso dove l'attrice si spense per cause naturali pochi mesi dopo, l'8 gennaio 2007. Il suo corpo \u00e8 stato cremato.\nCitazioni.\nYvonne De Carlo ha ispirato il poeta Manuel V\u00e1zquez Montalb\u00e1n per la poesia \"\u00bfYvonne de Carlo? \u00bfYvonne de Carlo?... \u00a1Ah! \u00a1Yvonne de Carlo!\", contenuta nell'antologia \"Nueve nov\u00edsimos poetas espa\u00f1oles\" (1970), curata dal critico catalano Josep Maria Castellet."}
{"id": "769056", "revid": "857138", "url": "https://it.wikipedia.org/wiki?curid=769056", "title": "Vernichtungsgedanke", "text": "Vernichtungsgedanke \u00e8 un termine della lingua tedesca che significa letteralmente \"concetto di annichilimento\" ed \u00e8 generalmente utilizzato per rendere l'idea del \"concetto di annichilazione rapida delle forze nemiche\" originario della dottrina tattica dello stato prussiano risalente a Federico il Grande. Il termine pone l'enfasi sul movimento rapido e fulmineo atto a sbilanciare il nemico e a spiazzarlo, permettendo in tal modo all'attaccante di imporre la sua volont\u00e0 a colui che doveva difendersi. Il \"Vernichtungsgedanke\" si pu\u00f2 notare anche nel trattato classico \"Vom Kriege\" (\"Della guerra\") di Carl von Clausewitz. \nQuesta dottrina fu utilizzata con successo nella guerra di successione austriaca, nella guerra dei sette anni, nelle guerre napoleoniche (ove per\u00f2 furono i Prussiani a subire una sorta di Vernichtungsgedanke da parte di Napoleone), nella guerra austro-prussiana e nella guerra franco-prussiana del 1870-1871. Il successo militare del Regno di Prussia/Germania fu la nascita dei sistemi di alleanze dell'Europa del XIX secolo.\nLe corsa alle armi del periodo produsse gli equipaggiamenti militari che alla fine posero fine alla Lunga pace dell'Europa, portandola alla catastrofe della Prima guerra mondiale. La lunga storia del \"Vernichtungsgedanke\" come prima dottrina tattica della guerra moderna fin\u00ec sul fronte occidentale.\nCon la conclusione del periodo interbellico e con l'Europa che si avvicinava nuovamente alla guerra, molti degli ufficiali della Germania (principalmente il generale Heinz Guderian) erano consci del fallimento di questa dottrina e pertanto nacquero nuove idee per sostituirla. Essi dovettero tuttavia combattere battaglie prebelliche per superare l'inerzia iniziale; queste battaglie furono vinte, portando avanti un'evoluzione della dottrina durante la seconda guerra mondiale, che incluse la nuova metodologia della guerra lampo, conosciuta come \"Blitzkrieg\". \nL'ultima campagna di puro \"Vernichtungsgedanke\" fu l'invasione della Polonia del 1939."}
{"id": "769058", "revid": "74173", "url": "https://it.wikipedia.org/wiki?curid=769058", "title": "Vernichtungsgedanken", "text": ""}
{"id": "769067", "revid": "1854255", "url": "https://it.wikipedia.org/wiki?curid=769067", "title": "Grind (videogiochi)", "text": "Grind \"(molatura)\" \u00e8 un termine utilizzato nell'ambito dei videogiochi, in particolare nei MMORPG e nei J-RPG, per indicare l'esecuzione ripetitiva, da parte del giocatore, di quest primarie o secondarie con l'unico scopo di far crescere il personaggio, aumentarne il livello o sbloccare nuovi contenuti pi\u00f9 velocemente, per non essere portati a spendere soldi veri, spesso anche a scapito del divertimento. In genere questo \u00e8 tradotto nell'uccisione di mostri controllati dall'IA fino ad ottenere l'avanzamento di livello tramite punti esperienza, o l'acquisizione di consumabili, che sono poi spesi nell'incremento di abilit\u00e0. \nQuesto stile di gioco \u00e8 tipico dei giochi free to play online, dove \u00e8 necessario affrontare un numero elevato di nemici (generalmente mostri) allo scopo di aumentare il proprio livello o acquisire risorse da quelli caduti, in questo secondo caso viene spesso usato il termine farming (dall'inglese f\"arm,\" fattoria) per indicare l'azione ripetitiva e sistematica di raccolta delle risorse, come avviene nel lavoro dei campi."}
{"id": "769069", "revid": "27723", "url": "https://it.wikipedia.org/wiki?curid=769069", "title": "Provincia di Terra di lavoro", "text": ""}
{"id": "769077", "revid": "108682", "url": "https://it.wikipedia.org/wiki?curid=769077", "title": "Ferrovia Pechino-Lhasa", "text": ""}
{"id": "769079", "revid": "1652635", "url": "https://it.wikipedia.org/wiki?curid=769079", "title": "Francesco Postiglione", "text": "Biografia.\nNato a Napoli, in una famiglia dalle grandi tradizioni sportive la quale comprende tre velisti, due nuotatori e cinque pallanuotisti e un calciatore: il nonno Vittorio fu velista e canottiere al pari dei fratelli di quest'ultimo Fortunato e Guido (campione europeo nella classe Star della vela nel 1935); il pap\u00e0 Italo Postiglione fu un buon velista, cos\u00ec come lo zio Carlo, padre di Stefano Postiglione che ha partecipato come pallanuotista alle Olimpiadi di Los Angeles 1984 e Seoul 1988.\n\u00c8 tra i pochi atleti nella storia dello sport mondiale ad aver partecipato ai Giochi olimpici in due discipline diverse: ha fatto parte della spedizione azzurra come nuotatore a Barcellona 1992 e come giocatore del Settebello ad Atlanta 1996, Sydney 2000 e Atene 2004.\nHa dovuto ritirarsi dall'attivit\u00e0 agonistica a 36 anni, a poche settimane dalla partecipazione ai Giochi olimpici di Pechino 2008.\nDal 2008 \u00e8 consigliere della Federazione Italiana Nuoto di cui \u00e8 stato eletto vice-presidente nel 2012. \u00c8 anche commentatore tecnico delle partite delle nazionali di pallanuoto per RAI Sport insieme a Dario di Gennaro.\nContemporaneamente all'attivit\u00e0 sportiva ha continuato gli studi universitari, laureandosi con il massimo dei voti in giurisprudenza presso l'Universit\u00e0 degli Studi di Napoli Federico II.\nDal 2002 svolge l'attivit\u00e0 di avvocato con specializzazione in diritto civile, diritto del lavoro e diritto sportivo; \u00e8 iscritto all'albo speciale per il patrocinio davanti alle giurisdizioni superiori.\nCarriera.\nNuotatore.\nAlla fine degli anni ottanta ha esordito come nuotatore e pallanuotista nelle fila del Posillipo, squadra con cui collezioner\u00e0 - sin dalle categorie giovanili - trofei in entrambe le discipline a livello regionale e nazionale. \nHa vinto numerosi titoli nazionali a partire dal 1988 nella specialit\u00e0 dei 200 metri rana, distanza in cui ha migliorato pi\u00f9 volte il primato italiano, gareggiando nelle maggiori competizioni internazionali. \nHa fatto parte della nazionale italiana giovanile in occasione dei campionati europei di Amersfoort nel 1988 e di Leeds nel 1989, dove ha conquistato l'oro nelle due gare individuali dei 100 e 200 metri rana. Nel 1989 \u00e8 stato convocato dalla nazionale maggiore, vincendo l'argento nella gara dei 200\u00a0metri rana in Coppa Latina (Nizza) ed esordendo ai campionati europei assoluti.\nNel 1990 migliora il successo dell'anno precedente in Coppa Latina, vincendo a La Paz la medaglia d'oro nei 200\u00a0metri rana e confermandosi miglior atleta italiano sulla distanza con la conquista dei campionati italiani assoluti. \nNel 1991 partecipa ai campionati mondiali di Perth e agli europei di Atene, in entrambi i casi qualificandosi alla finale B. Con la partecipazione ai Giochi della XXV Olimpiade di Barcellona del 1992, chiude la propria esperienza da nuotatore vantando i seguenti titoli conquistati tra il 1986 e il 1992:\nPallanuotista.\nDopo l'esperienza natatoria torna alla pallanuoto, militando dapprima nelle file del Gruppo Sportivo Carabinieri, poi della Roma Racing e, infine, in quelle del Posillipo, di cui vestir\u00e0 la calottina numero 2 dal 1996 al 2008. \nCon il Posillipo raggiunge eccezionali risultati, sia in campo nazionale che internazionale, vincendo 3 scudetti, 3 LEN Champions League, 2 Supercoppa LEN ed 1 Coppa LEN.\nHa fatto parte della nazionale di pallanuoto dal 1994 al 2008. Vanta con il Settebello ben 409 presenze e la partecipazione alle maggiori competizioni europee e mondiali, nonch\u00e9 ai Giochi olimpici di Atlanta 1996, Sidney 2000 e Atene 2004.\nTra i successi pi\u00f9 importanti raggiunti con il Settebello si ricordano le seguenti medaglie:\nPalmar\u00e8s.\nNuoto.\n\"nota: questa lista \u00e8 incompleta\"\nCampionati italiani.\n7 titoli italiani assoluti individuali:"}
{"id": "769082", "revid": "1305772", "url": "https://it.wikipedia.org/wiki?curid=769082", "title": "Universit\u00e0 di Miami", "text": "L'Universit\u00e0 di Miami (ufficialmente University of Miami, nota come UM oppure The U) \u00e8 un centro universitario privato statunitense, che ha il campus principale nella citt\u00e0 di Coral Gables ubicata nella parte sud dell'area metropolitana di Miami, Florida, nel sud degli Stati Uniti, ed \u00e8 stato fondato nel 1925.\nIntroduzione.\nL'Universit\u00e0 di Miami ha un corpo studentesco di poco pi\u00f9 di 15.000 alunni. Nel 2006, il grado medio pesato per gli studenti ammessi all'universit\u00e0 era 4.0 e lo score SAT mediano era 1260. 62% degli studenti della UM erano compresi nella parte superiore comprendente il 10% dei migliori voti nelle loro classi di provenienza (dallo high school, quasi equivalente al liceo). Durante l'anno accademico 2006-2007, 19.000 studenti si presentarono al concorso per entrare nella facolt\u00e0, e 8.360 (44%) vennero ammessi, e 2,000 accettarono l'invito a formare la classe matricola del 2006.\nDurante l'anno accademico 2006-07, il costo dell'insegnamento alla UM (escludendo l'alloggio ed il complesso di mense ed altri servizi) era di 31.232 dollari all'anno.\nIl campus principale della UM si estende per 1\u00a0km\u00b2 nella zona di Coral Gables. Fuori dall'area principale (anche a molti chilometri di distanza) si trovano diversi campus satellite, includendo la Rosenstiel School of Marine and Atmospheric Science (facolt\u00e0 di oceanografia, localizzata nell'isola di Virginia Key) ed il Leonard M. Miller School of Medicine (localizzato nel Jackson Memorial Hospital in piena citt\u00e0 di Miami, nei pressi dell'aeroporto). La UM \u00e8 la seconda maggiore fonte d'impiego nell'area metropolitana del sud della Florida.\nL'attuale presidente della UM, Donna Shalala, prest\u00f2 servizio come segretario di salute e servizi umani della Presidenza USA. I colori della scuola sono l'arancione, il verde ed il bianco, che rappresentano la frutta, le foglie, ed i germogli dell'albero d'arancio.\nLa UM \u00e8 anche sede della Iron Arrow Honor Society, una prestigiosa e seletta organizzazione onoraria per studenti della University of Miami.\nBascom Palmer Eye Institute (Istituto di oftalmologia).\nPer il terzo anno consecutivo, l'istituto oftalmologico \"Bascom Palmer Eye Institute\" dell'Universit\u00e0 di Miami venne classificato come il migliore ospedale nel paese per l'oftalmologia, dal rapporto \u201cAmerica's Best Hospitals\" del 2006, edito dalla rivista statunitense \"U.S. News and World Report\".\nStudent diversity.\nLa pubblicazione \"The Princeton Review\", nel suo numero del 2006, cataloga l'University of Miami come la tredicesima universit\u00e0 con il corpo studentesco pi\u00f9 razzialmente variegato tra tutti i collegi ed universit\u00e0 degli U.S.A.\nMiami Hurricanes.\nFootball.\nL'Universit\u00e0 di Miami detiene il primato nella First Division tra le squadre di football americano (collegiate football) nell'ultimo quarto di secolo della lega NCAA. In questo tempo, la University of Miami ha vinto cinque campionati nazionali di I divisione (1983, 1987, 1989, 1991, e 2001); la successiva in classifica per gli ultimi 25 anni \u00e8 l'University of Nebraska che ne ha vinti tre.\nIl team, fino alla stagione 2007, giocava le sue partite in casa nello storico Miami Orange Bowl, in un'area semicentrale della citt\u00e0 di Miami. A partire dalla stagione successiva si \u00e8 trasferito al Sun Life Stadium, gi\u00e0 Dolphins Stadium, nell'area di Miami Gardens a nord della citt\u00e0.\nBaseball.\nOltre al suo successo nel football, l'Universit\u00e0 di Miami ha avuto un successo nazionale col suo programma di baseball, vincendo quattro campionati nazionali (1982, 1985, 1999 e 2001) e raggiungendo il College World Series 21 volte nelle 32 stagioni a cui ha partecipato dal 1974. Cinque laureati all'Universit\u00e0 di Miami stanno attualmente giocando nelle squadre del MLB.\nLa squadra attualmente \u00e8 guidata da Jim Morris, l'allenatore della squadra di baseball Georgia Tech. L'ex allenatore Ron Fraser \u00e8 entrato nella College Baseball Hall of Fame nel luglio del 2006."}
{"id": "769083", "revid": "92723", "url": "https://it.wikipedia.org/wiki?curid=769083", "title": "Renault Type N-Type U", "text": "Tra il 1903 ed il 1904 la gamma Renault si amplia notevolmente e diviene anche piuttosto complessa per l'epoca: in questi due anni vengono proposti vari modelli contrassegnati da una lettera dell'alfabeto e nella maggior parte dei casi ognuno di essi era a sua volta suddiviso in pi\u00f9 sottoversioni.\nType N.\nProdotta nel solo anno 1903, la Type N fu prodotta in tre versioni. Le pi\u00f9 eleganti erano la Type N (a) e la Type N (b) erano due vetture di classe alta. Erano delle vetture a posto guida riparato solo da una capote, ma senza portiere n\u00e9 altro a proteggere il conducente, mentre nella zona posteriore l'abitacolo era a carrozzeria chiusa. Erano equipaggiate da un 4 cilindri da 2540 cm\u00b3 in grado di sviluppare una potenza massima di 20 CV. La terza versione era la Type N(c), di classe decisamente inferiore, era una sorta di sportiva di classe medio-bassa, realizzata sul pianale accorciato delle prime due versioni ed equipaggiata da un motore a 2 cilindri da 1270\u00a0cm\u00b3 in grado di erogare 16 CV di potenza massima.\nType Q.\nAnche la Type Q fu prodotta nel 1903: si trattava di una Type N(c), ma con motore bicilindrico portato a 1885\u00a0cm\u00b3 di cilindrata.\nType R e Type T.\nLa Type R e la Type T furono realizzate rispettivamente nel 1903 e nel 1904 ed erano due vetturette di fascia bassa. Erano equipaggiate da un monocilindrico da 860\u00a0cm\u00b3 di cilindrata, in grado di erogare 7 CV di potenza massima.\nType S.\nLa Type S era una vettura d'alta gamma realizzata sullo stesso pianale delle Type N(a) e (b). Da esse si differenziava essenzialmente per il motore, un 4 cilindri da 3770\u00a0cm\u00b3. Fu prodotta anch'essa, come le Type N, nel solo 1903.\nType U.\nProdotta nel solo 1904, la Type U era una vettura che andava a raccogliere l'eredit\u00e0 delle Type N e S, con le quali condivide i telai. Era disponibile in 4 versioni: la pi\u00f9 piccola Type U(a) era equipaggiata da un bicilindrico da 1570\u00a0cm\u00b3. Le pi\u00f9 grandi Type U(b), Type U(c) e Type U(d) erano invece equipaggiate da un 4 cilindri da 3050\u00a0cm\u00b3."}
{"id": "769085", "revid": "2214710", "url": "https://it.wikipedia.org/wiki?curid=769085", "title": "Domenico Alaleona", "text": "Biografia.\nEbbe i primi insegnamenti da Antonio Bernabei e prosegu\u00ec i suoi studi nel Liceo S. Cecilia in Roma: composizione con Cesare De Sanctis, Pianoforte con Alessandro Bustini, armonia e organo con Remigio Renzi. Si diplom\u00f2 in composizione, organo e armonia al Santa Cecilia di Roma nel 1907; l'anno successivo si laure\u00f2 in Lettere. Fu direttore d'orchestra e di societ\u00e0 corali a Livorno ed a Roma, dove insegn\u00f2 canto corale nella Scuola Nazionale di Musica; dal 1912 cattedratico al Conservatorio di Santa Cecilia come insegnante di Storia ed Estetica della musica, fu un precursore nello studio degli aspetti tecnici della musica, introducendo termini come la dodecafonia, ancora oggi in uso.\nFu collaboratore e critico musicale per varie riviste e giornali: \u00abRivista Musicale Italiana\u00bb, \u00abHarmonia\u00bb, \u00abIl pianoforte\u00bb. Alla sua morte, causata da una malattia sconosciuta, lasci\u00f2 oltre seicento lavori, tra cui l'opera pi\u00f9 conosciuta, \"Mirra\", composta nel 1913 e dedicata ad Arturo Toscanini. Il comune di Montegiorgio gli ha intitolato il teatro comunale e la piazza attigua, sulla quale si affaccia la sua casa natale.\nRisulta dispersa una monografia sul musicista marchigiano, scritta dal musicologo Renato Fondi."}
{"id": "769087", "revid": "287204", "url": "https://it.wikipedia.org/wiki?curid=769087", "title": "Kodansha", "text": ""}
{"id": "769098", "revid": "1543377", "url": "https://it.wikipedia.org/wiki?curid=769098", "title": "Heinrich Sch\u00fctz", "text": "\u00c8 considerato, insieme a Dietrich Buxtehude e Johann Sebastian Bach, uno dei massimi compositori tedeschi del periodo barocco.\nBiografia.\nNato nel 1585, il talento musicale di Heinrich Sch\u00fctz fu scoperto da Maurizio d'Assia-Kassel nel 1599. Dopo essere stato, in giovent\u00f9, membro di un coro, inizi\u00f2 a studiare legge a Marburgo prima di spostarsi a Venezia, dal 1609 al 1613, per studiare musica con Giovanni Gabrieli. Fu poi organista a Kassel e poi si trasfer\u00ec a Dresda, nel 1615, dove divenne compositore di corte di Giovanni Giorgio I di Sassonia. Ebbe come allievo il compositore tedesco Johann Sebastiani. \nSch\u00fctz mantenne il suo posto fino alla morte, fondando quella che oggi \u00e8 la S\u00e4chsische Staatskapelle Dresden, ma viaggi\u00f2 molto fuori dalla sua citt\u00e0 di residenza. Nel 1627 scrisse la prima opera tedesca, \"Dafne\" con il libretto di Ottavio Rinuccini tradotto in tedesco da Martin Opitz, andata in scena nel castello Hartenfels a Torgau, ma la musica \u00e8 andata perduta. Nel 1628 si rec\u00f2 nuovamente a Venezia, molto probabilmente per incontrare Claudio Monteverdi, ed \u00e8 anche possibile che abbia studiato con lui. \nNel 1633, dopo che la Guerra dei trent'anni aveva scompaginato la vita di corte, si trasfer\u00ec a Copenaghen. \nNel 1638 ebbe la prima assoluta la sua opera \"Orpheo und Euridice\".\nNel 1641 ritorn\u00f2 definitivamente a Dresda, dove rimase per il resto della vita. \nNel 1660 l'oratorio \"Historia, der Freuden- und gnadenreichen Geburt Gottes und Marien Sohnes, Jesu Christi\" ebbe la prima assoluta a Dresda.\nMor\u00ec a seguito di un ictus nel 1672, all'et\u00e0 di 87 anni.\nStile.\nLe composizioni di Heinrich Sch\u00fctz rivelano l'influenza del suo maestro Giovanni Gabrieli, come dimostrato dall'uso della musica policorale della Scuola veneziana, e di Monteverdi, specialmente nella \"Es steh Gott auf\" SWV 356. Inoltre, lo stile della scuola franco fiamminga \u00e8 facilmente riscontrabile nella sua produzione. I suoi lavori pi\u00f9 rappresentativi sono quelli di musica sacra, che vanno dai pezzi per voce solista accompagnata da uno strumento, alla musica corale a cappella, all'organico per soli, coro e strumenti. Fra le sue composizioni pi\u00f9 rappresentative si possono citare i tre libri di \"Symphoniae sacrae\", gli \"Psalmen Davids\", \"Sieben Worte Jesu Christi am Kreuz\" e le sue tre Passioni. Successivamente, anche a causa della Guerra dei trent'anni, che aveva devastato le strutture musicali della Germania rendendo difficoltoso eseguire le monumentali composizioni giovanili nello stile della scuola veneziana, lo stile di Sch\u00fctz divenne pi\u00f9 semplice e austero.\nSch\u00fctz fu uno degli ultimi compositori a usare la scala modale. Nella sua musica fa un uso estensivo dell'imitazione e una caratteristica peculiare delle sue opere sono le dissonanze generate da due o pi\u00f9 voci che si muovono fra dissonanze contrapposte alla linea armonica. Soprattutto, la sua musica dimostra un'eccezionale sensibilit\u00e0 e accostamento al significato dei testi.\nSch\u00fctz ebbe grande importanza nell'importare la musica italiana in Germania ed influenz\u00f2 lo stile dei compositori tedeschi che vennero dopo di lui. Lo stile della scuola organistica della Germania del nord deriva in parte dalle sue opere.\nOpere.\nDi seguito, le composizioni di Heinrich Sch\u00fctz giunte fino al XXI secolo. La maggior parte contengono raccolte di pezzi, che, in totale, sono pi\u00f9 di cinquecento:"}
{"id": "769102", "revid": "131962", "url": "https://it.wikipedia.org/wiki?curid=769102", "title": "Doria Landi", "text": ""}
{"id": "769105", "revid": "131962", "url": "https://it.wikipedia.org/wiki?curid=769105", "title": "Doria-Landi", "text": ""}
{"id": "769106", "revid": "6350062", "url": "https://it.wikipedia.org/wiki?curid=769106", "title": "Al Jazira", "text": ""}
{"id": "769107", "revid": "253269", "url": "https://it.wikipedia.org/wiki?curid=769107", "title": "Jake Lloyd", "text": "Biografia.\nFiglio del soccorritore William Lloyd e dell'agente di spettacolo Lisa Riley, Jake Lloyd inizi\u00f2 la sua carriera di attore nel 1996 interpretando Jimmy Sweet in quattro episodi di \"E.R. - Medici in prima linea\". Nel corso dello stesso anno ottenne una certa notoriet\u00e0, venendo scelto per interpretare Jake Warren in \"Una donna molto speciale\" e Jamie Langston in \"Una promessa \u00e8 una promessa\". Recit\u00f2 inoltre nel film televisivo \"Apollo 11\" nel ruolo di Mark Armstrong. Lloyd raggiunse la fama mondiale quando fu scelto da George Lucas per interpretare Anakin Skywalker in \"\" (1999), il primo film della trilogia prequel di \"Guerre stellari\". Centinaia di attori furono visionati prima che i produttori si decidessero per Lloyd, che Lucas riteneva soddisfacesse le sue esigenze di \u00abun buon attore, entusiasta e molto energico\u00bb. Il produttore Rick McCallum disse che Lloyd era \u00abintelligente, smaliziato e amante di tutto ci\u00f2 che \u00e8 meccanico, proprio come Anakin\u00bb.\nDopo aver dato voce ad Anakin in alcuni videogiochi correlati, Lloyd si ritir\u00f2 dalla recitazione nel 2001, citando come motivi il bullismo da parte dei compagni di classe e lo stress causato dal fare fino a sessanta interviste al giorno. Lasci\u00f2 Hollywood per Chicago, dove studi\u00f2 un semestre al Columbia College Chicago. Continu\u00f2 comunque ad apparire in fiere dedicate alla fantascienza e al fumetto.\nIl 17 giugno 2015 Lloyd \u00e8 stato arrestato per guida pericolosa, guida senza patente e resistenza all'arresto. La madre Lisa ha dichiarato che Lloyd soffre di schizofrenia e che l'incidente di guida era stato causato dal fatto che il figlio non aveva preso i suoi psicofarmaci; ha aggiunto che Lloyd, sempre a causa della sua malattia, l'aveva aggredita nella sua casa di Indianapolis il precedente 26 marzo. Nell'aprile 2016 \u00e8 stato trasferito in una struttura psichiatrica.\nDoppiatori italiani.\nNelle versioni in italiano dei suoi film, Jake Lloyd \u00e8 stato doppiato da: "}
{"id": "769118", "revid": "1573940", "url": "https://it.wikipedia.org/wiki?curid=769118", "title": "Viktor Renejskij", "text": "Alle Olimpiadi di vinse due medaglie d'oro, nel C2\u00a0500\u00a0m e C2\u00a01000\u00a0m con la squadra nazionale dell'URSS, in coppia con il suo compagno di gara Nicolae Juravschi. Ad , con la squadra nazionale moldava (per rimanere in coppia con Juravschi) vinse l'argento nel C2\u00a0500\u00a0m.\nDal 1997 torn\u00f2 a gareggiare per la Bielorussia.\nDopo il suo ritiro, \u00e8 ora allenatore della nazionale bielorussa di canoa."}
{"id": "769124", "revid": "6350536", "url": "https://it.wikipedia.org/wiki?curid=769124", "title": "Doria-Landi Pamphili", "text": ""}
{"id": "769125", "revid": "1369234", "url": "https://it.wikipedia.org/wiki?curid=769125", "title": "LA Galaxy", "text": "Il LA Galaxy, conosciuto anche come Los Angeles Galaxy, \u00e8 un club calcistico statunitense con sede nella citt\u00e0 di Los Angeles (California).\nNella stagione 2022 milita nella Major League Soccer (MLS), vertice della piramide calcistica statunitense.\nFondato nel 1994, ha come colori sociali il blu marino, il bianco e l'oro, tonalit\u00e0 cromatiche corrispondenti alla citt\u00e0 e allo stato della California. Includendo la stagione corrente, ha partecipato a tutti i 26 campionati nazionali della MLS.\nI Galaxy hanno vinto cinque MLS, quattro Supporters' Shield e due U.S. Open Cup.\nIn ambito internazionale ha vinto la CONCACAF Champions' Cup 2000. Il club figura al secondo posto della classifica di Forbes delle franchigie pi\u00f9 ricche della Major League Soccer.\nStoria.\nLa nascita dei Galaxy e l'esordio in MLS.\nNel 1996 Los Angeles Galaxy fu una delle dieci franchigie fondatrici della Major League Soccer e gioc\u00f2 la sua prima partita al Rose Bowl di Pasadena, terminando al secondo posto la stagione regolare.\nQualificatasi ai play-off, giunse sino in finale ma perse la prima lotta al titolo. Nella stagione successiva la squadra californiana ebbe un inizio di stagione negativo perdendo sette delle prime otto partite, riuscendo poi a invertire la tendenza negativa e a raggiungere per il secondo anno di fila la qualificazione alla fase finale in cui terminarono il proprio percorso ai quarti di finale.\nIl 1997 fu l'anno, grazie al secondo posto della stagione passata, dell'esordio in Champions' Cup: superati quarti e semifinali, persero in finale contro i messicani del . Nella stagione 1998 la continua crescita del livello della squadra fu testimoniata dalla vittoria del Supporters' Shield, titolo destinato alla prima classificata al termine della stagione regolare; ai play-off si ferm\u00f2 alle semifinali battuta dal .\nTra il 1999 e il 2000 consolid\u00f2 la sua posizione tra le pi\u00f9 prestigiose squadre della lega, perdendo per la seconda volta la MLS Cup ma fregiandosi del primo titolo internazionale, secondo club statunitense a riuscirci dopo il vincitore due anni prima: il 21 gennaio 2001 conquist\u00f2 la Champions' Cup battendo per 3-2 l'. Tale vittoria la qualific\u00f2 di diritto alla Coppa del mondo per club, manifestazione che per\u00f2 venne annullata a causa dei problemi economici di alcuni paesi partecipanti alla competizione, in aggiunta ai problemi finanziari di ISL Worldwide, partner commerciale della FIFA. La stagione seguente fu segnata dai tragici attentati dell'11 settembre, causando la cancellazione, tra le altre, di due partite dei californiani da disputare tra il 12 ed il 16 settembre. Il mese successivo i Galaxy vinsero la loro prima coppa nazionale.\nNel 2002 arriv\u00f2 la consacrazione come miglior squadra, vincendo per la prima volta l'MLS. Nel 2005 realizzarono il double, ovvero la doppietta MLS Cup e coppa nazionale.\nIl 16 marzo 2006 il club fu funestato da una tragica vicenda: l'allora direttore sportivo Doug Hamilton venne colto da un infarto mentre era con la squadra sull'aereo di ritorno dalla Costa Rica dove si era giocato pochi giorni prima il match di Champions' Cup contro il . Per onorare la sua memoria, la MLS gli intitol\u00f2 il premio assegnato annualmente al miglior dirigente sportivo.\nGli anni della risalita.\nL'11 luglio 2007 la societ\u00e0 annunci\u00f2 un cambio di identit\u00e0 visiva presentando il nuovo logo e, contemporaneamente, il nuovo calciatore David Beckham; fu la prima franchigia della massima serie statunitense a utilizzare la regola del giocatore designato, adottata dalla lega a partire dal 2007 e con la quale si concede ad ogni franchigia della MLS di ingaggiare fino a tre calciatori in deroga dal tetto salariale stabilito, perch\u00e9 remunerati con uno stipendio maggiore; tale regola venne ribattezzata in seguito proprio \"regola Beckham\". Nonostante l'importante popolarit\u00e0 acquisita con l'arrivo del centrocampista britannico, le successive due stagioni furono deludenti: nello stesso 2007 usc\u00ec anzitempo dalla coppa nazionale e al termine della stagione regolare la squadra si piazz\u00f2 al decimo posto, mancando la qualificazione ai play-off.\nLa stagione seguente fu invece tormentata dagli addii dell'allenatore Ruud Gullit e del direttore sportivo Alexi Lalas durante l'estate.\nIl 19 agosto fu annunciato come nuovo allenatore Bruce Arena, ex CT della nazionale statunitense e per due volte vincitore della Gold Cup. La stagione termin\u00f2 con il tredicesimo posto in campionato.\nIl 2009 costitu\u00ec la svolta sportiva di LA Galaxy: Arena ridisegn\u00f2 completamente la squadra riportandola ai fasti dei primi anni duemila. Seppure l'inizio di stagione non fu esaltante, la franchigia ebbe un grande ritorno nella seconda parte di campionato e si piazz\u00f2 seconda, conquistando la qualificazione per la fase finale del campionato a distanza di due anni. Arrivata in finale, venne battuta ai tiri di rigore dal .. La stagione 2010 conferm\u00f2 quanto di buono visto nell'annata precedente; la squadra inanell\u00f2 dodici partite senza subire sconfitte riuscendo cos\u00ec a consolidare il primato in classifica e a conquistare il terzo Supporters' Shield della propria storia. Giunta fino alla finale di conference, venne sconfitta da . Nelle altre competizioni termin\u00f2 prematuramente il proprio cammino: venne eliminata ai quarti di finale in coppa nazionale e non riusc\u00ec a superare il primo turno preliminare in Champions League.\nGrazie comunque alla sua posizione in cima al campionato, i californiani si qualificarono direttamente alla fase a gironi della Champions League. Nella stagione 2011 rimasero imbattuti per quattordici partite tra maggio e luglio, mentre nel mese di agosto conquistarono la qualificazione ai quarti di Champions League, dove vennero poi sconfitti nel doppio confronto con il . Terminata anche la corsa in coppa, la squadra continu\u00f2 il suo percorso vincente in campionato assicurandosi, per il secondo anno di fila, il primato in classifica, conseguendo il quarto titolo della stagione regolare; a conclusione, conquist\u00f2 la terza MLS Cup, battendo in finale lo .\nLa stagione 2012 rinnov\u00f2 le soddisfazioni degli anni precedenti: conquistati i play-off con l'ottavo piazzamento in campionato, LA Galaxy conquist\u00f2 la quarta MLS Cup, secondo titolo consecutivo, vincendo nuovamente Houston nella finale. Il percorso nella coppa nazionale e in Champions League fu similare e infatti il team si ferm\u00f2 ai quarti di finale nel primo ed in semifinale nel secondo torneo.\nNella stagione successiva i giocatori ottennero la qualificazione ai play-off, nonostante risultati altalenanti durante la stagione regolare, fermandosi alle semifinali di conference.\nNel 2014 si qualificarono alla fase finale ma la sconfitta contro il nell'ultima partita di campionato pregiudic\u00f2 la prima posizione nella classifica generale. Giunti ai play-off come seconda testa di serie, eliminarono prima il e poi al turno successivo proprio i Sounders, vendicando cos\u00ec la sconfitta di poche settimane prima. In finale ebbe la meglio sul in finale, aggiudicandosi la vittoria del quinto anello.\nIl 7 gennaio 2015 LA Galaxy annunci\u00f2 l'ingaggio di Steven Gerrard con un contratto di un anno e mezzo. Le stagioni 2015 e 2016 furono le ultime con Arena in panchina e prive di vittorie; la squadra si qualific\u00f2 entrambi gli anni ai play-off non arrivando mai in finale e nel 2016 raggiunse la semifinale di U.S. Open Cup ma venne battuta da Dallas.\nNel biennio successivo il team visse un secondo periodo di crisi: nel 2017 fall\u00ec, per la prima volta dal 2008, l'accesso alla fase finale, chiudendo la stagione regolare all'ultimo posto in classifica; questa stagione fu ribattezzata da diversi addetti ai lavori come la fine dell'era galattica dei Galaxy; nel 2018, nonostante l'arrivo di Zlatan Ibrahimovi\u0107, il club californiano manc\u00f2 ancora una volta l'accesso ai play-off e anche in coppa nazionale si ferm\u00f2 al terzo turno.\nNella stagione seguente i giocatori tornarono a qualificarsi per i play-off, non andando al di l\u00e0 della semifinale di conference per mano dei cugini del . Dopo diversi anni tornarono a disputare un torneo continentale, la Leagues Cup, alla prima edizione, dove subirono la battuta d'arresto in semifinale. La stagione 2020, segnata da una lunga interruzione dovuta alla pandemia di COVID-19, termin\u00f2 con un ventesimo posto in classifica generale.\nCronistoria.\nDi seguito la cronistoria del Los Angeles Galaxy:\nColori e simboli.\nColori.\nI colori del club sono il blu marino, l'oro e il bianco. Dal 1996 al 2007 erano utilizzati il verde, il nero e l'oro. Nel corso della storia anche la prima divisa attravers\u00f2 tre distinte fasi cromatiche: la prima nelle stagioni iniziali fu nera e verde acqua (dal 1996 al 2002); in seguito si pass\u00f2 a una tonalit\u00e0 oro con una banda verde acqua obliqua (dal 2003 al 2006); a partire dal 2007, la divisa primaria si present\u00f2 infine totalmente bianca con inserti oro e blu marino.\nI pantaloncini e i calzettoni, originariamente neri, furono sostituiti da una controparte verde acqua a partire dal 2000 fino al 2006, per poi cambiare colorazione e passare al bianco. \nNelle stagioni 2013 e 2014 il Galaxy adott\u00f2 una terza divisa nera con dettagli gialli e verdi sulle le spalle. Nella stagione 2021 adott\u00f2 una variazione cromatica per la seconda divisa, tornando ad utilizzare il verde e l'oro per rendere omaggio alla storia del club ai tempi delle partite giocate al Rose Bowl.\nSimboli ufficiali.\nStemma.\nLo stemma del club \u00e8 uno scudo dal bordo dorato: al suo interno \u00e8 presente una quasar brillante su sfondo blu che rappresenta il cielo della California. Al centro ci sono le iniziali \"LA\", usate globalmente per riferirsi a Los Angeles. Il colore oro onora l'orgogliosa storia e tradizione del club nello stato del prezioso metallo. Alla presentazione del nuovo logo, l'allora direttore sportivo Alexi Lalas motiv\u00f2 cos\u00ec il \"rebrand\":\nLo stemma utilizzato dal 1996 al 2007 aveva la forma di un vortice con un bordo nero stilizzato, pensato come rappresentazione simbolica del rumore della metropoli e l'intensit\u00e0 dello sport; all\u2019interno era presente una galassia a spirale, in cui al centro era rappresentato il sole, in riferimento al soleggiato stato in cui si trova la citt\u00e0. Il font rifletteva lo stile Art d\u00e9co, strettamente associato al periodo d'oro di Hollywood. Il nome \"Galaxy\" venne ideato dalla Nike, primo fornitore tecnico del club, agli albori della nuova lega statunitense.\nNel 2016 l'emittente Foxsports inser\u00ec il logo dei Galaxy tra i migliori dieci dei ventidue stemmi dei club della MLS.\nInno.\nL'inno ufficiale dei Galaxy \u00e8 \"We are the Galaxy\" realizzato dalla band messicana Kinky.\nMascotte.\nLa mascotte ufficiale della societ\u00e0 \u00e8 Cozmo, un pupazzo con le sembianze di un extraterrestre. Ha rimpiazzato la prima mascotte della squadra, Twizzle, un pupazzo dalle sembianze umane con indosso un elmo spaziale ed un mantello.\nStrutture.\nStadio.\nIl Los Angeles Galaxy gioca le partite casalinghe al Dignity Health Sports Park, precedentemente conosciuto come Home Depot Center e poi StubHub Center. Inaugurato nel giugno 2003 e situato all'interno del campus del California State University Dominguez Hills, ha una capienza di spettatori. Dall'anno di fondazione del club fino al 2002, la franchigia gioc\u00f2 al Rose Bowl situato a Pasadena con una capienza di posti a sedere. Durante questo periodo, tra il 1999 e il 2001, disput\u00f2 dieci partite di coppa nazionale al Titan Stadium di Fullerton e con posti a sedere, compresa la finale vinta dell'edizione 2001.\nCentro di allenamento.\nIl Los Angeles Galaxy si allena sempre all'interno del Dignity Health Sports Park, in cui trova la propria casa la squadra riserve, il Galaxy II, che gioca le partite casalinghe al Track &amp; Field Facility, stadio con posti a sedere fissi, espandibile fino a .\nSociet\u00e0.\nOrganigramma societario.\nDi seguito l'organigramma del Los Angeles Galaxy.\nSponsor.\nDi seguito la cronologia degli sponsor tecnici del Los Angeles Galaxy.\nImpegno nel sociale.\nUn'organizzazione sociale legata al club statunitense \u00e8 la \"The LA Galaxy Foundation\" (LAGF), avente come scopo quello di rendersi socialmente utile all'interno della comunit\u00e0 cittadina con programmi educativi in grado di includere tutti i giovani atleti e garantendo loro opportunit\u00e0 educative e infondendo spirito volontaristico attraverso svariate attivit\u00e0 sociali.\nSettore giovanile.\nNel 2014 la societ\u00e0 californiana, vista l'esigenza di far giocare con regolarit\u00e0 i giovani calciatori in modo da garantire loro un processo di crescita, cre\u00f2 una squadra riserve, il , cui segu\u00ec la prima affiliazione storica di una squadra satellite della MLS alla USL Pro. L'anno seguente venne fondata l'Academy del club, cio\u00e8 il corrispettivo di un settore giovanile.\nL'Under-12, l'Under-13, l'Under-14 e l'Under-15 giocano nei rispettivi campionati di categoria organizzati dalla Southern California Developmental Soccer Leagues (SCDSL); l'Under-16 e l'Under-18 parteciparono ai campionati di categoria organizzati dall'USSDA, l'United States Soccer Development Academy, fino al 2019, ultimo anno di attivit\u00e0 dell'accademia.\nDiffusione nella cultura di massa.\nCinema e televisione.\nIn una scena del film di John Hamburg \"I Love You, Man\" (2009), il protagonista Peter Klaven (Paul Rudd) sta assistendo ad una partita del LA Galaxy allo stadio e vicino gli siede un tifoso della squadra californiana, con cui finisce per scatenare una rissa a causa del suo tifo vivace. In ambito televisivo, la franchigia viene citata in \"Sports Night\" (1998-2000), quando Dan Rydell (Josh Charles) chiede ai suoi amici di citargli almeno cinque squadre della lega in modo tale da non fare una brutta figura con la ragazza con cui deve uscire, dato che lei stessa gioca a calcio. Inoltre \u00e8 capitato diverse volte che fossero presenti dei cameo dei calciatori: nel 1994, prima ancora che la stessa MLS iniziasse, il futuro membro dei Galaxy Cobi Jones appare sullo sfondo in una sequenza del secondo episodio della quinta stagione della serie \"90210\" durante una festa universitaria, mentre viene fotografato insieme ad altri sportivi. Nel 2003 appare anche nel lungometraggio di Sydney J. Bartholomew \"I gemelli del goal\" (2003).\nDiversi calciatori dei Galaxy, quali Todd Dunivant, Dan Gargan, Alan Gordon e AJ DeLaGarza, furono i doppiatori in inglese di alcuni personaggi del film d'animazione messicano del 2015 diretto da Carlos Pimentel e Nathan Sifuentes \"K9 World Tour\".\nTerritorio.\nNel 2019 venne inaugurata una statua in onore di David Beckham, la prima per un giocatore della MLS, per omaggiare l'ex centrocampista inglese, primo grande calciatore europeo ad approdare negli Stati Uniti. Nel 2020, un murale fu dipinto in ricordo della numerosa colonia di calciatori messicani che fecero parte del club losangelino; in seguito fu ripreso e riportato sui social dall'account ufficiale della franchigia. Nello stesso anno, in tributo a Cobi Jones, capitano della prima MLS Cup dei Galaxy, nell\"'EastSide\" di Los Angeles fu realizzato un altro murale che lo ritrae durante un'azione di gioco. Nel 2021 venne annunciata una seconda statua nei pressi dello stadio in onore di Landon Donovan, storico giocatore del club in cui milit\u00f2 dal 2005 al 2014 e nel 2016.\nPersonaggi dello spettacolo.\nIn occasione del primo campionato, ogni squadra fondatrice della MLS fu autorizzata a disporre di quattro calciatori per promuovere il nuovo campionato ed, in via eccezionale, ai Galaxy fu concesso di disporne di un quinto; il quinto calciatore di cui si avvalse il club fu Andrew Shue, ben pi\u00f9 noto attore televisivo, il quale venne schierato nella formazione iniziale della partita inaugurale tra Galaxy e MetroStars e gioc\u00f2 complessivamente cinque partite, fornendo un assist, nell'arco della stagione.\nAllenatori e presidenti.\nLa propriet\u00e0 della squadra \u00e8 sempre stata in mano ad Anschutz, che fu anche presidente dal 1995 al 2013.\nDi seguito l'elenco cronologico degli allenatori dei Los Angeles Galaxy.\nCalciatori.\nRing of Honor.\nIl 6 marzo 2016 LA Galaxy istitu\u00ec \"The Ring of Honor\", con lo scopo di premiare chiunque si sia distinto all'interno del club. Gli atleti, in particolare, sono selezionati secondo il criterio per cui ognuno di loro deve essersi ritirato da almeno tre anni. A partire dalla sua fondazione, viene introdotto almeno un giocatore per anno. Di seguito gli eletti:\nCapitani.\nIn totale sono dieci i capitani del LA Galaxy. Landon Donovan ha guidato la squadra per pi\u00f9 stagioni (sette tra il 2006 ed il 2013), diventando anche il capitano pi\u00f9 vincente della storia dei californiani con quattro MLS Cup, due Supporters' Shield ed una US Open Cup.\nContributo alle Nazionali.\nNazionale statunitense.\nSin dalla sua fondazione, il club vide vari giocatori vestire la maglia degli Stati Uniti e prendere parte alle diverse rassegne mondiali e continentali.\nTra il 1996 ed il 2007, Cobi Jones partecip\u00f2 a due edizioni dei mondiali (1998 e 2002), quattro della Gold Cup (1996, 1998, 2000 e 2002) vincendo l'ultima insieme al compagno di club Danny Califf, e una della FIFA Confederations Cup (1999); Greg Vanney e Robin Fraser (il quale venne convocato anche per la Confederations Cup del '99) presero parte alla spedizione statunitense per la Gold Cup del 2000 insieme a Jones.\nNella Gold Cup 2003 l'allora difensore statunitense Califf fu alla rassegna continentale giocando tre partite.\nNella vittoriosa spedizione del 2005 venne convocato Landon Donovan, il quale in seguito si laure\u00f2 nuovamente campione continentale nel 2007 e nel 2013, in quest'ultima occasione con il compagno Omar Gonzalez. Partecip\u00f2 anche a due edizioni dei mondiali (2006 e 2010). Nella rassegna del 2015 gli unici calciatori convocati da Los Angeles furono Donovan e Gyasi Zardes, chiamato anche per la Copa Am\u00e9rica dell'anno seguente. Per le edizioni del 2017 e del 2019, egli fu l'unico calciatore, in forza al club losangelino, ad esser convocatole occasioni. Il centrocampista Sebastian Lletget prese parte alla vittoria della prima edizione della Nations League giocando da titolare in semifinale e subentrando a partita in corso in finale.\nAltre nazionali.\nNegli ultimi anni diversi calciatori vestirono contemporaneamente la maglia del club e della propria nazionale. Tra i pi\u00f9 rappresentativi:\nMauricio Cienfuegos con l', Eduardo Hurtado con l', David Beckham con l' e Robbie Keane con l'. Ci sono diversi calciatori messicani che militarono nella propria nazionale, \"El Tricolor\": Jorge Campos, Carlos Hermosillo, Jonathan dos Santos, Giovani dos Santos, Uriel Antuna, Javier Hern\u00e1ndez e Julian Araujo; tra questi, dos Santos, il quale realizz\u00f2 la rete della vittoria, e Antuna si fregiarono dell'oro continentale nel 2019.\nStatistiche e record.\nPartecipazione ai campionati.\nDi seguito la partecipazione del Los Angeles Galaxy ai campionati:\nNegli Stati Uniti non esiste un sistema di promozioni e retrocessioni fra le leghe, quindi la distinzione in livelli delle leghe va intesa in base all'importanza commerciale del campionato e alla ratifica da parte della federazione.\nPartecipazione alle coppe.\nDi seguito la partecipazione del Los Angeles Galaxy alle coppe:\nStatistiche di squadra.\nIncludendo la stagione 2022, il club ha partecipato a 27 campionati nazionali, giocati tutti in MLS, e alla US Open Cup a partire dall'edizione 1999. Per quanto riguarda le competizioni continentali, ha disputato in dieci occasioni la CONCACAF Champions League, arrivando in finale per due volte nel 1997 e nel 2000, vincendo quest'ultima. Dalla sua fondazione, ha raggiunto per 18 volte i play-off, trionfando nella competizione per cinque volte.\nLa vittorie casalinghe con il maggior numero di reti di scarto avvennero nel 1998 (Los Angeles Galaxy- 8-1) e nel 2019 (Los Angeles Galaxy- 7-2); quella in trasferta nel 1997, (-Los Angeles Galaxy 1-6); la peggiore sconfitta interna arriv\u00f2 nel 2017 (Los Angeles Galaxy- 2-6), quella in trasferta nel 2018 (Real Salt Lake-Los Angeles Galaxy 6-2).\nStatistiche individuali.\nIl giocatore che detiene il maggior numero di presenze con la maglia del Galaxy \u00e8 Cobi Jones, con 392 apparizioni. Landon Donovan \u00e8 il miglior marcatore della storia dei californiani (140 reti). Lo svedese Zlatan Ibrahimovi\u0107 \u00e8 invece il miglior marcatore stagionale con 30 reti segnate nella stagione 2019.\nDi seguito i record di presenze e reti dei giocatori del LA Galaxy:\nTifoseria.\nStoria.\nIl primo gruppo di tifoseria organizzata furono i Galaxians: nato nel 1996, il loro motto \u00e8 \"Loyalty-Pride-Tradion\". Coerentemente con esso, supportano la squadra in ogni match casalingo attraverso dei cori accompagnati da strumenti a percussione e la seguono durante le trasferte. Esistono altri gruppi ultras riconosciuti il cui scopo \u00e8 di sostenere i giocatori in campo per tutta la partita: gli Angeles City Brigade, i LA Riot Squad e i Galaxy Outlawz. A partire dalla stagione 2020, il club annunci\u00f2 l'intenzione di assegnare un'area, all'interno dello stadio, per far s\u00ec che la tifoseria organizzata pi\u00f9 calda di stare in piedi ed in totale sicurezza; venne chiamata Victoria Block.\nGemellaggi e rivalit\u00e0.\nUna delle principali rivalit\u00e0 \u00e8 giocata contro il San Jose Earthquakes: simbolo del divario tra Nord e Sud della California, venne definita come la pi\u00f9 storica ed intensa rivalit\u00e0 nella lega. \nL'apice di questo scontro sportivo si raggiunse nei prima anni duemila; tra il 2001 ed il 2005, le due compagini californiane vinsero complessivamente quattro campionati (due a testa) e si contesero la vittoria nella finale dell'edizione 2001, che vide il trionfo di San Jose per la prima volta.\nIl primo derby cittadino si disput\u00f2 nel 2008 contro il , societ\u00e0 con la quale i losangelini condivisero lo stadio fino allo scioglimento dei \"RojiBlancos\". I confronti tra le due compagini californiane videro una netta predominanza dei Galaxy, con ben 22 partite vinte su 34 incontri disputati e solo quattro vittorie per Chivas.\nA partire dal 2018, la citt\u00e0 di Los Angeles pot\u00e9 contare anche sul derby cittadino tra i Galaxy e la nuova franchigia, i . La stracittadina fu fin da subito sentita anche in virt\u00f9 della nuova linfa vitale per gli ex tifosi del Chivas, i quali poterono tornare a sostenere una squadra della citt\u00e0 che non fosse il LA Galaxy. L'origine del nome attribuito a questa rivalit\u00e0 sportiva \u00e8 da individuare nell'intenzionale storpiatura del termine \"cl\u00e1sico\", unito a \"tr\u00e1fico\" che notoriamente congestiona le vie cittadine della metropoli californiana.\nUn'altra rivalit\u00e0 storica vede interessato il ; risalente agli esordi della MLS, nei primi quattro anni di vita della lega, il esso vinse tre delle prime quattro edizioni battendo in finale per ben due volte (1996 e 1999) proprio i californiani.\nOrganico.\nRosa 2022.\nDi seguito la rosa del Los Angeles Galaxy aggiornata al 10 febbraio 2022.\nStaff tecnico.\nDi seguito lo staff tecnico del Los Angeles Galaxy aggiornato al 21 dicembre 2021."}
{"id": "769126", "revid": "124251002", "url": "https://it.wikipedia.org/wiki?curid=769126", "title": "Giorgio Faletti", "text": "Biografia.\nI primi anni e il \"cabaret\".\nFiglio unico di Carlo Faletti e di Michela Dafarra, Giorgio Faletti visse da bambino nel Borgo Torretta, in un modesto alloggio di Corso Torino 133, ad Asti. Suo padre era un commerciante ambulante e vendeva bottoni e forcine per i capelli in piazza Vittorio Alfieri, nel centro di Asti. Sua madre era una sarta. Il nonno di Faletti era un antiquario e raccoglieva nel suo magazzino oggetti antichi, opere d\u2019arte, mobili e libri. Dopo la laurea in giurisprudenza, prefer\u00ec intraprendere la via dello spettacolo.. Si trasfer\u00ec a Milano, dove frequent\u00f2 i corsi della neonata scuola teatrale milanese Quelli di Grock, fondata da Maurizio Nichetti. Incominci\u00f2 la carriera come cabarettista nel locale milanese Derby negli anni Settanta, nello stesso periodo in cui sul palco del locale circolavano Diego Abatantuono, Teo Teocoli, Massimo Boldi, Paolo Rossi, Giorgio Porcaro, Francesco Salvi, Enzo Jannacci.\nIn televisione esord\u00ec nel 1979 a Telealtomilanese nell'ambito della trasmissione televisiva \"Playboy di mezzanotte\", nel 1981 pass\u00f2 poi sugli schermi di Antennatre ne \"Il guazzabuglio\", e nel 1983 partecip\u00f2 a fianco di Raffaella Carr\u00e0 a \"Pronto Raffaella\". Nel 1985 entr\u00f2 in \"Drive In\", programma televisivo di Antonio Ricci. Il suo personaggio pi\u00f9 famoso era Vito Catozzo, ma ne interpret\u00f2 anche altri, come Carlino, Suor Daliso, il Cabarettista Mascherato, Topolinho e il \"testimone di Bagnacavallo\". Poco dopo, a fianco di Zuzzurro e Gaspare cre\u00f2 il personaggio di Franco Tamburino in \"Emilio\".\nNel 1990 partecip\u00f2 all'undicesima stagione di \"Fantastico\" al fianco di Pippo Baudo, Marisa Laurito e Jovanotti e, successivamente, a \"Stasera mi butto... e tre!\" con Toto Cutugno. Dal 30 settembre al 30 novembre 1991 condusse in coppia con Lando Buzzanca il telegiornale satirico \"Striscia la notizia\" e mentre annunciava le notizie imperson\u00f2 alcune delle sue macchiette buffe e stravaganti, e nel 1992 partecip\u00f2 al variet\u00e0 domenicale \"Acqua calda\" su Rai 2 con Nino Frassica e l'imitatrice \"showgirl\" Loretta Goggi, ospite d'onore straordinaria, che fu soltanto la protagonista di un unico \"sketch\" all'interno della trasmissione pomeridiana assieme a Frassica e Faletti, con il ruolo divertente della moglie infedele del paziente sul letto ferito e ingessato (cio\u00e8 Faletti) ricoverato in una clinica. Nel 1996 e 1997 Faletti fu ospite fisso come comico e opinionista in due edizioni della trasmissione \"Roxy Bar\", condotta da Red Ronnie su Telemontecarlo. Nel 1999 Faletti fece parte del gruppo di comici della trasmissione televisiva \"Facciamo cabaret\" di Italia 1.\nL'attivit\u00e0 musicale.\nLa prima attivit\u00e0 musicale di Faletti si realizz\u00f2 nel 1980 dove, assieme al compositore Dario Piana, realizz\u00f3 per l\u2019etichetta Eleven di Aldo Pagani, un 45 giri di genere pop- musica leggera strumentale. Il duo si firm\u00f3 con il nome \u201cIsland\u201d. Con gli anni Faletti si avvicin\u00f2 maggiormente al mondo della musica e nel 1988 pubblic\u00f2 il mini-album \"Colletti bianchi\", colonna sonora del telefilm omonimo che lo vide fra i protagonisti. Nel 1991 usc\u00ec \"Disperato ma non serio\", il suo secondo disco, contenente tra gli altri \"Ulula\", dal notevole successo commerciale e radiofonico, con la quale partecip\u00f2 al Festivalbar 1991. Sempre quell'anno scrisse per Mina il pezzo \"Traditore\", incluso in \"Caterpillar\". L'anno seguente partecip\u00f2 per la prima volta, in coppia con Orietta Berti, al Festival di Sanremo, presentando la canzone \"Rumba di Tango\", inserita poi nel suo terzo album \"Condannato a ridere\".\nNel 1994 fu di nuovo al Festival, classificandosi al 2\u00ba posto e aggiudicandosi il Premio della critica con la canzone \"Signor tenente\", ispirata alle stragi di Capaci e di via d'Amelio. Il pezzo venne inserito nell'album \"Come un cartone animato\", prodotto da Danilo Amerio e premiato con un disco di platino. Nel 1995, ancora a Sanremo, cant\u00f2 \"L'assurdo mestiere\", dalla vena malinconica e riflessiva. Alla medesima edizione del festival partecip\u00f2 come autore della canzone \"Giovane vecchio cuore\" cantata da Gigliola Cinquetti. L'album omonimo, \"L'assurdo mestiere\", vinse il Premio \"Rino Gaetano\". Nel 2000 pubblic\u00f2 \"Nonsense\", sesto e ultimo album.\nScrisse in generale solamente i testi delle canzoni, ma talvolta fu compositore e paroliere degli stessi brani per svariati artisti. Per i Dik Dik scrisse \"Io, te, l'infinito\" (brano dell'album \"Amico\", 1978); per Dario Baldan Bembo scrisse nel 1979 tutto l'album omonimo \"Dario Baldan Bembo\" e diede forma anche ai testi dei brani del relativo 45 giri incisi in entrambi i lati \"Giuro/Cosa siamo noi\", (1979). Sempre per i Dik Dik scrisse altri due brani, \"Vuoto a rendere\" e \"Mamamadama\" (1980); per Drupi scrisse il testo e compose la musica della canzone \"Maledetta musica\" (brano dell'album \"Amica mia\", 1992). Per Fiordaliso scrisse \"Mascalzone\" (1994) e per Angelo Branduardi scrisse due brani dell'album \"Camminando camminando\", 1996. In seguito collabor\u00f2 ancora con Branduardi, componendo per lui l'intero album \"Il dito e la luna\" (1998), tra cui \"Il giocatore di biliardo\" e \"La comica finale\", ispirata alla vita di Stan Laurel e Oliver Hardy.\nL'attivit\u00e0 letteraria.\nRifacendosi alle sue origini di attore comico, pubblic\u00f2 nel 1994 il suo primo libro, intitolato \"Porco il mondo che ci\u00f2 sotto i piedi\", edito da Zelig, nel quale si narrano le gesta del suo personaggio pi\u00f9 celebre, Vito Catozzo. Nel frattempo, mise in scena lo spettacolo teatrale \"Tourdeforce\" mescolando l'umorismo e la caratterizzazione dei personaggi alla canzone d'autore. Nel 2002 Faletti sorprese col suo primo \"thriller\", intitolato \"Io uccido\", con pi\u00f9 di quattro milioni di copie vendute. Alla fine dello stesso anno fu colpito da ictus, che riusc\u00ec a superare senza conseguenze.\nNel 2004 usc\u00ec il secondo romanzo, \"Niente di vero tranne gli occhi\", con pi\u00f9 di tre milioni e mezzo di copie. Jeffery Deaver, uno tra gli autori di \"thriller\" di maggior successo, dichiar\u00f2: \u00abUno come Faletti dalle mie parti si definisce \"larger than life\", uno che diventer\u00e0 leggenda\u00bb. Nel 2005 fu \"testimonial\" per una campagna per la tutela del diritto d'autore, e nel novembre del 2005 ricevette dal Presidente della Repubblica il Premio Vittorio De Sica per la Letteratura. Nel 2005 vinse il \"Premio letterario La Tore Isola d'Elba\".\nGli ultimi anni: letteratura, musica e cinema.\nNel 2006 recit\u00f2 nel film \"Notte prima degli esami\" interpretando il professor Antonio Martinelli, spietato docente di lettere, che alla fine stringe un forte legame con Nicolas Vaporidis. La sua interpretazione gli valse la candidatura al David di Donatello come migliore attore non protagonista. Ebbe anche un ruolo minore nel \"sequel\" \"Notte prima degli esami - Oggi\". Nell'ottobre dello stesso anno pubblic\u00f2 per Baldini Castoldi \"Fuori da un evidente destino\", ambientato in Arizona. Gi\u00e0 prima dell'uscita del libro, Dino De Laurentiis ne aveva acquistato i diritti per realizzare un film.\nNel 2007 Faletti torn\u00f2 al Festival di Sanremo come autore della canzone \"The Show Must Go On\", interpretata da Milva, classificatasi oltre la decima posizione. Il brano fa parte dell'album \"In territorio nemico\", da lui interamente scritto. Recit\u00f2 poi nel film \"Cemento armato\", nel ruolo di un vendicativo malavitoso che perseguita il protagonista, ancora interpretato da Nicolas Vaporidis. Nel 2008 venne poi pubblicata la sua prima raccolta di racconti, intitolata \"Pochi inutili nascondigli\" (Baldini Castoldi), giunta tra i finalisti del Premio letterario Piero Chiara.\nNel dicembre 2008 fu ospite del programma televisivo comico-satirico \"Crozza Italia\", condotto da Maurizio Crozza su LA7, e in quell'occasione fece la parodia di Diabolik e Ginko assieme al comico ligure.\nNella primavera del 2009 usc\u00ec il suo quarto romanzo, \"Io sono Dio\" (Baldini Castoldi), dal notevole successo di vendite. Su \"Italians\", blog di Beppe Severgnini, fu fatto notare l'uso di calchi linguistici e la possibile presenza di un \"ghost writer\" dietro al romanzo. Faletti rispose liquidando la questione come figlia dell'invidia e del tentativo di ritagliarsi \u00abcinque minuti di popolarit\u00e0\u00bb. Nello stesso anno fu autore di due brani; scrisse \"Gli anni che non hai\" per Marco Masini, contenuto nell'album \"L'Italia... e altre storie\", e infine compose per Aldo Donati il testo di \"Diverso\", brano in gara a \"Il Festival degli Autori\" di Sanremo, dove il 21 giugno 2009 vinse nella sezione BIG. Ancora nel 2009 recit\u00f2 in \"Baar\u00eca\", film di Giuseppe Tornatore e ne \"Il sorteggio\", film televisivo del 2010 al fianco di Giuseppe Fiorello ed Ettore Bassi diretto da Giacomo Campiotti, dove interpret\u00f2 il sindacalista Gino Siboni.\nNel settembre del 2010 Faletti partecip\u00f2 a O' Sci\u00e0, il festival di musica leggera italiana che si svolse a Lampedusa, e duett\u00f2 nella terza serata con il cantautore Claudio Baglioni, ideatore e organizzatore della rassegna musicale, sulle note di \"Signor tenente\", brano di Faletti.\nNell'ultimo trimestre del 2010 venne pubblicato \"Appunti di un venditore di donne\", primo romanzo dello scrittore ambientato in Italia e subito in testa alle classifiche di vendita. In occasione del Festivaletteratura di Mantova del 2011 lo scrittore annunci\u00f2 il suo sesto romanzo, \"Tre atti e due tempi\", pubblicato il 4 novembre 2011 e ambientato nel mondo del calcio.\nFaletti fu invitato per la prima volta nel \"talk show\" \"Le invasioni barbariche\" di Daria Bignardi l'8 febbraio del 2011 e intervistato dalla conduttrice emiliana per parlare del libro \"Appunti di un venditore di donne\" dello scrittore e della sua carriera artistica.\nNel 2012, l'impegno e i successi in campo letterario gli valsero la nomina a presidente della Biblioteca Astense, per volere dell'amico Massimo Cotto, assessore alla cultura di Asti. Sempre nel 2012 divenne ambasciatore Eataly e partecip\u00f2 all'inaugurazione della sede romana con un allestimento di alcune opere pittoriche della serie \"Bandiere\", costituita da interpretazioni delle bandiere nazionali di vari Stati in chiave alimentare.\nNell'autunno del 2013 port\u00f2 in scena per una breve \"tourn\u00e9e\" lo spettacolo musicale \"Nudo e Crudo\", scritto assieme a Cotto e fatto di aneddoti, riflessioni e ricordi di vita.\nLa morte.\nAffetto da tumore polmonare, nella primavera 2014 si sottopose a una serie di cure a Los Angeles. Trasferito all'ospedale Molinette di Torino, mor\u00ec il 4 luglio 2014, a 63 anni. Dopo la camera ardente, allestita ad Asti nel Teatro Vittorio Alfieri, l'8 luglio i funerali si svolsero nella Collegiata di San Secondo. \u00c8 sepolto nel cimitero di Asti. Nel 2019, nel quinquennale della morte, la Fondazione Italia USA gli ha attribuito presso la Camera dei deputati il Premio America alla memoria, ritirato da Roberta Bellesini. Nel 2015 gli \u00e8 stata dedicata la Biblioteca Astense, di cui era stato presidente, che ha preso il nome di \"Biblioteca Astense Giorgio Faletti\".\nVita privata.\nMolto riservato, fu sposato con l\u2019architetta Roberta Bellesini, i due si conobbero nel 2000, durante un ricevimento nella casa di un amico comune ad Asti.\nPassioni sportive.\nAppassionato di corse automobilistiche, Faletti tenne per anni la rubrica \"Io, canaglia\" per la rivista \"Autosprint\" e partecip\u00f2 come pilota a due \"rally\" valevoli per il campionato del mondo FIA: il Rally di Sanremo del 1992 con una Lancia Delta Integrale Gr.A del Martini Racing (classificandosi 15\u00ba assoluto), e il Rally di Montecarlo del 1998 con una Fiat Cinquecento Sporting Gr.A (classificandosi 54\u00ba assoluto), con Giuseppe Cerri come navigatore.\nNel 1993 prese parte alla cronoscalata del Nido Dell'Aquila con una Lancia Delta Integrale, cappottandosi senza conseguenze nel tratto finale. Nella settimana successiva la sua rubrica \"Io Canaglia\" su \"Autosprint\" fu intitolata \"Qualcuno vol\u00f2 sul Nido dell'Aquila\". Il testo, accompagnato da una foto a tutta pagina della vettura in volo, recitava semplicemente \"Io, porca vacca!!!\" Tra i suoi compagni di corse vi fu anche Dodi Battaglia.\nEra tifoso della Juventus, della Ducati Corse e della Scuderia Ferrari."}
{"id": "769127", "revid": "83531", "url": "https://it.wikipedia.org/wiki?curid=769127", "title": "Caverna", "text": ""}
{"id": "769128", "revid": "212348", "url": "https://it.wikipedia.org/wiki?curid=769128", "title": "Doria-Pamphilj", "text": ""}
{"id": "769129", "revid": "6923", "url": "https://it.wikipedia.org/wiki?curid=769129", "title": "Doria Landi Pamphili", "text": "La famiglia Doria Landi Pamphili, o Doria Pamphili Landi, o pi\u00f9 semplicemente Doria Pamphili \u00e8 stata un'illustre famiglia di antica nobilt\u00e0 genovese e romana.\nStoria.\nOrigini.\nIl cognome composto da tre famiglie nobili di ascendenza secolare, \u00e8 stato l'esito di due importanti matrimoni:\nA Roma.\nNel 1767, Andrea IV Doria Landi Pamphili, figlio di Giovanni Andrea IV, seguito dalla moglie Leopolda di Savoia-Carignano, si trasfer\u00ec da Genova a Roma, in forza di un Decreto Pontificio che obbligava i titolari di ingenti patrimoni immobiliari di risiedere entro il territorio dello Stato. La nobile coppia prese quindi dimora nel palazzo, negli anni 2000 ancora abitato dagli eredi della famiglia.\nI fratelli di Andrea, Antonio (1749-1821) e Giuseppe (1751-1816), abbracciarono la vita ecclesiastica, divenendo entrambi cardinali. All'apice di un crescendo di responsabilit\u00e0, giunsero rispettivamente alle nomine di Maestro di Camera e di Segretario di Stato vaticano, al tempo di papa Pio VI.\nUno dei nove figli di Andrea IV, Luigi Giovanni Andrea V Doria Pamphili Landi (1799-1829), spos\u00f2, nel 1808, Teresa Orsini di Gravina, fondatrice delle Suore Ospedaliere della Misericordia e delle Dame Lauretane.\nNel 1870 Filippo Andrea V Doria Pamphili Landi (1813-1876), erede primogenito, divenne Assessore facente funzioni di Sindaco di Roma dal 21 dicembre 1870 al marzo 1871.\nEstinzione.\nIl principe Filippo Andrea VI Doria Pamphili Landi (1886-1958), convinto antifascista, fu il sindaco di Roma Capitale dal 10 giugno 1944 al 10 dicembre 1946. Il suo mandato attravers\u00f2 la Liberazione d'Italia e la transizione al nuovo ordinamento costituzionale repubblicano.\nNel 1958 fu celebrato a Londra il matrimonio fra Orietta Doria Pamphili Landi (1922-2000), ultima discendente in linea diretta della storica e blasonata famiglia e Frank George Wignall Pogson (1922-1998), ufficiale della Royal Navy britannica\n, che, in seguito al matrimonio, aggiunse al proprio cognome anche quelli della moglie.\nI coniugi Pogson Doria Pamphili, che non ebbero figli, adottarono, quindi, due bambini di origine inglese:\nCon la morte della principessa Orietta Doria Pamphili Landi il casato si \u00e8, dunque, estinto con i relativi titoli nobiliari in quanto (salvo provvedimento regio) gli stessi sono trasmissibili solo per linea maschile ai discendenti legittimi e naturali (e, quindi, non per linea femminile ai figli adottivi).\nNell'ottobre del 2009, Gesine ha citato in giudizio il fratello Jonathan Pogson in merito al diritto di successione patrimoniale dei suoi figli.\nNel 2010, il tribunale di Roma si pronunci\u00f2 affermando che non sussisteva il diritto di presentare il caso davanti a tale tribunale.\nAll'epoca non era ancora stata approvata in Italia la legge sul riconoscimento delle unioni civili, fermo restando che per la legge italiana in materia di fecondazione eterologa il \"donatore di gameti\" non pu\u00f2 far valere nei confronti del nato \"alcun diritto n\u00e8 essere titolare di obblighi\", mentre la madre naturale non ha \"diritto all'anonimato\" (l. 40/2004, art. 9), e il convivente con patti concludenti non pu\u00f2 \"disconoscere la paternit\u00e0\". L'art. 9 \u00e8 stato dichiarato incostituzionale (al primo e ultimo comma) nel 2014."}
{"id": "769130", "revid": "468892", "url": "https://it.wikipedia.org/wiki?curid=769130", "title": "Nicolae Juravschi", "text": "Alle Olimpiadi di Seoul 1988 ha vinto due medaglie d'oro, nel C2 500m e C2 1000 m 8 anni pi\u00f9 tardi, ad Atlanta 1996 ha vinto l'argento nel C2 500m, sempre in coppia con Viktor Reneysky. Ha gareggiato a Seul sotto la bandiera dell'Unione Sovietica, mentre ad Atlanta ha vinto l'argento per la Moldavia.\nOra, dopo il suo ritiro, \u00e8 a capo della federazione moldava di Canoa/Kayak."}
{"id": "769131", "revid": "533647", "url": "https://it.wikipedia.org/wiki?curid=769131", "title": "Gaetano Orsolini", "text": "Biografia.\nNato da una famiglia di intagliatori, fin da piccolo dimostr\u00f2 uno spiccato talento eseguendo lavori di fantasia che gli fecero guadagnare crediti e una borsa di studio. Dopo un periodo trascorso a Firenze fu allievo e collaboratore a Torino di Edoardo Rubino, docente all'Accademia Albertina di Torino. Partecip\u00f2 a numerosi concorsi per medaglie e monumenti in ricordo della grande guerra. Artista classico dotato di una notevole forza espressiva che esprimeva al meglio nelle raffigurazioni dell'armonia e della forza muscolare del corpo umano. Le sue opere, principalmente monumenti dedicati ai caduti sono eretti in varie citt\u00e0 italiane. Molte sculture, bozzetti, gessi e opere minori sono conservate in collezioni private.\nOpere.\nFu autore di monumenti ai caduti a Cuorgn\u00e8 (1922), Intra (1925), Tenda (1926), Portogruaro (1928), Alessandria (1937), Ascoli Piceno e Montegiorgio."}
{"id": "769134", "revid": "438678", "url": "https://it.wikipedia.org/wiki?curid=769134", "title": "Hamlet 2000", "text": "Hamlet 2000 (\"Hamlet\") \u00e8 una moderna trasposizione cinematografica della tragedia \"Amleto\" di William Shakespeare, diretta da Michael Almereyda.\nTrama.\nLa trama \u00e8 sostanzialmente identica a quella della tragedia, salvo adattamenti \"storici\" richiesti dall'ambientazione nel ventesimo secolo ma i dialoghi di Shakespeare sono rimasti gli stessi. Il castello di Elsinore diventa dunque l'Hotel Elsinore, sede della Denmark Corporation; il dramma che ricalca la morte di re Amleto \u00e8 un video diretto dal principe stesso; il personaggio di Marcello diventa Marcella, fidanzata di Orazio. Ofelia \u00e8 un'appassionata di fotografia e al posto dei fiori, porta fotografie degli stessi; inoltre, il personaggio annega in una fontana davanti all'Hotel Elsinore invece che in un lago. La prima apparizione del personaggio del giovane Osric viene tramutata nell'arrivo di un fax che riporta il messaggio di Laerte. Infine, nella scena del duello conclusivo il fioretto avvelenato \u00e8 sostituito da una pistola."}
{"id": "769135", "revid": "599013", "url": "https://it.wikipedia.org/wiki?curid=769135", "title": "Dicalidoni", "text": "I dicalidoni sono menzionati nel IV secolo da Ammiano Marcellino come un gruppo appartenente dal popolo dei pitti, che vivevano nell'odierna Scozia. (vedi verturioni). Secondo gli studiosi, questo nome potrebbe venire dai caledoni. Questi ultimi potrebbero essere identificati coi dicaledoni. Gli studiosi hanno anche ipotizzato che le altre pi\u00f9 importanti trib\u00f9 dei pitti menzionate da Claudio Tolomeo, cio\u00e8 i vacomagi, i veniconi e i tezali, alla fine si unirono per formare i meati, di cui parla Dione Cassio. Altre testimonianze antiche, che individuano nei caledoni e nei meati le due maggiori trib\u00f9 pitte, sembrerebbero confermare le ipotesi precedenti. "}
{"id": "769139", "revid": "1573940", "url": "https://it.wikipedia.org/wiki?curid=769139", "title": "Piotr Markiewicz", "text": "Ha vinto una medaglia di bronzo ad Atlanta 1996 nel K1\u00a0500\u00a0m. Si \u00e8 ritirato nel 2001 dopo un incidente stradale."}
{"id": "769147", "revid": "36426", "url": "https://it.wikipedia.org/wiki?curid=769147", "title": "Cassio Longino", "text": ""}
{"id": "769148", "revid": "6350749", "url": "https://it.wikipedia.org/wiki?curid=769148", "title": "Doria-Landi-Pamphilj", "text": ""}
{"id": "769150", "revid": "73447", "url": "https://it.wikipedia.org/wiki?curid=769150", "title": "Schwarzy", "text": ""}
{"id": "769153", "revid": "767487", "url": "https://it.wikipedia.org/wiki?curid=769153", "title": "Torsten Gutsche", "text": "Ha vinto tre titoli olimpici e un argento nel K2 in due edizioni ( e ), sempre in coppia con Kay Bluhm. Numerosi sono anche i titoli mondiali."}
{"id": "769154", "revid": "287204", "url": "https://it.wikipedia.org/wiki?curid=769154", "title": "S\u00e4chsische Staatskapelle Dresden", "text": "La S\u00e4chsische Staatskapelle Dresden (\"Cappella di Stato sassone di Dresda\") \u00e8 un'orchestra sinfonica di Dresda. Essa fu fondata nel 1548, ed \u00e8 pertanto una delle pi\u00f9 antiche orchestre del mondo.\nL'orchestra \u00e8 stata affidata ad alcuni dei pi\u00f9 grandi direttori d'orchestra. Nei suoi primi anni di vita fu diretta anche da Heinrich Sch\u00fctz e nel XIX secolo fu diretta tra gli altri da Carl Maria von Weber e Richard Wagner. Nel XX secolo Richard Strauss lavor\u00f2 molto con essa sia in qualit\u00e0 di direttore che in quella di compositore e molte delle sue opere vennero eseguite per la prima volta dalla \"S\u00e4chsische Staatskapelle Dresden\". Karl B\u00f6hm e Rudolf Kempe furono anche loro direttori stabili dell'orchestra.\nGiuseppe Sinopoli era il suo direttore stabile al momento della sua morte nel 2001. Nell'agosto 2002, Bernard Haitink prese il posto di Sinopoli che mantenne fino al 2004 quando diede le dimissioni. Dall'agosto 2007, l'incarico di direttore principale dell'orchestra \u00e8 stato assunto da Fabio Luisi fino al 2010. Dal 2012 Christian Thielemann \u00e8 il direttore principale. Nella stagione 2012/2013 Chung Myung-whun \u00e8 il Direttore Ospite Principale.\nStoria.\nL'orchestra \"Hofkapelle\" \u00e8 stato il pi\u00f9 importante ensemble musicale del suo tempo. Raggiunse la sua prima fioritura sotto Heinrich Sch\u00fctz nel XVII secolo, ma tocc\u00f2 anche un punto pi\u00f9 basso alla fine della guerra dei trent'anni.\nLa \"Kurf\u00fcrstlich-S\u00e4chsische und K\u00f6niglich-Polnische Kapelle\" (\"Cappella reale elettorale di Sassonia e Polonia\") esistette tra il 1697 e il 1756 sotto il dominio di Augusto il Forte e di suo figlio Federico Augusto II. Il nome dell'ensemble a quel tempo era dovuto al fatto che entrambi i sovrani (con lievi interruzioni) non erano solo elettori di Sassonia, ma erano anche re di Polonia.\nAlla corte sassone di Dresda, la musica era gi\u00e0 in piena fioritura durante il regno degli elettori Giovanni Giorgio II (1656\u20131680) e Giovanni Giorgio III (1680\u20131691). Ma nell'era dell'alto barocco, conobbe un'ulteriore ripresa. Nel 1697, anno dell'incoronazione di Federico Augusto, lo stanziamento per la musica di corte era stato ridotto da oltre 15.000 talleri a poco meno di 7.600 talenti rispetto al 1691, ma poi aumentato a quasi 17000 talenti entro il 1719 e persino a 26400 talenti. Tuttavia, questo comprendeva anche la musica da chiesa della corte cattolica che divenne necessaria dopo la conversione di Federico Augusto. Kapellmeister era Johann Christoph Schmidt, che inizialmente aveva avuto almeno 31 musicisti.\nLa scrittura del violinista Jean-Baptiste Volumier, nel 1709 come primo violino, a cui fu assegnato un compenso annuo di 1.200 talleri, si rivel\u00f2 un colpo di fortuna. Nel 1712 fu assunto il giovane violinista emergente Johann Georg Pisendel, nel 1715 l'allora famoso Pantaleon Hebenstreit, nel 1716 come secondo direttore Johann David Heinichen, nel 1717 come terzo Antonio Lotti. Inoltre venne scritturata sua moglie, il soprano Santa Stella, il castrato Francesco Bernardi, chiamato \"Senesino\" (per uno stipendio di 70.000 talleri) e il virtuoso del violino italiano Francesco Maria Veracini. Durante la lunga malattia di Heinichen fino alla sua morte, avvenuta nel 1729, il compositore Jan Dismas Zelenka lo sostitu\u00ec nella sua funzione di direttore delle cappelle elettorali sassone e polacca.\nNel 1716/1717 Pisendel fu inviato in Italia per scoprire l'ultima arte del violino. L\u00ec conobbe Antonio Vivaldi, di cui ammirava moltissimo la musica. Alla corte di Dresda, si preparavano gradualmente le imminenti cerimonie nuziali dell'erede al trono con l'arciduchessa austriaca Maria Giuseppa d'Austria.\nDopo il 1763 al 1807 la cappella elettorale sassone divenne \"K\u00f6niglich-s\u00e4chsische musikalische Kapelle\" (cappella reale musicale sassone) e dal 1918 \"S\u00e4chsische Staatskapelle\" (cappella statale sassone). Nel periodo della RDT fu chiamata \"Staatskapelle Dresden\" o \"Dresdner Staatskapelle\" e ricevette il nome attuale solo dopo Die Wende.\nL'attivit\u00e0 concertistica pubblica dell'orchestra inizi\u00f2 alla fine del XVIII secolo e i concerti in abbonamento furono introdotti nel 1858.\nLa \"S\u00e4chsische Staatskapelle\" \u00e8 stata un'orchestra d'opera dal primo trentennio del XVII secolo fino al 1945 e dopo la sua riapertura, nel 1985, si \u00e8 esibita alla Semperoper."}
{"id": "769157", "revid": "599013", "url": "https://it.wikipedia.org/wiki?curid=769157", "title": "Kay Bluhm", "text": "Ha vinto 3 titoli olimpici e un argento nel K2 in due edizioni: Barcellona 1992 e Atlanta 1996, sempre in coppia con Torsten Gutsche. A Seoul 1988 ha invece vinto un bronzo nel . Numerosi sono anche i titoli mondiali."}
{"id": "769158", "revid": "52562", "url": "https://it.wikipedia.org/wiki?curid=769158", "title": "RNA eterogeneo nucleare", "text": "L'hnRNA (RNA eterogeneo nucleare) \u00e8 un gruppo di molecole di cui fanno parte il pre-mRNA e altri trascritti non destinati a divenire mRNA citoplasmatico. Nonostante questa distinzione l'hnRNA \u00e8 spesso usato come sinonimo di pre-mRNA.\nL'hnRNA pu\u00f2 essere complessato da proteine formando l\"'hnRNP\" (\"particelle ribonucleoproteiche nucleari eterogenee\")."}
{"id": "769163", "revid": "130040", "url": "https://it.wikipedia.org/wiki?curid=769163", "title": "Bernardo I di Tolosa", "text": "Origine.\nFiglio del conte di Tolosa, duca di Narbona e marchese di Gotia, Guglielmo di Gellone (755-812), che era cugino di Carlo Magno, e di Cunegonda, nobile di origine visigota, come \u00e8 riportato anche nella vita di san Guglielmo di Gellone, scritta da un anonimo cronista, tra il X e l'XI secolo.\nBiografia.\nBernardo compare, assieme al padre, alla madre alla matrigna ed ai fratelli e sorelle, in un documento del dicembre 804, inerente alla fondazione dell'Abbazia di Gellone (oggi Saint-Guilhem-le-D\u00e9sert).\nQuando il padre si ritir\u00f2 in monastero, anche Bernardo gli subentr\u00f2 nella successione.\nIn giovent\u00f9, in Gotia, appoggi\u00f2 il fratellastro Gocelone, conte di Rossiglione e d'Emp\u00faries, capo del partito della guerra ad al-Andalus contro il fratello, Ber\u00e0, conte di Barcellona, del partito della pace coi musulmani.\nNell'820 ricevette il ducato di Settimania da Ludovico il Pio e sempre nel febbraio di quell'anno fu tra quelli che accusarono suo fratello Ber\u00e0, alla dieta di Aquisgrana, che port\u00f2 al combattimento a cavallo e alla condanna all'esilio di Ber\u00e0.\nIl 29 giugno 824, nel palazzo di Aquisgrana, spos\u00f2 Dhuoda di Guascogna(804-843), presunta figlia del duca di Guascogna Sancho I Lopez (772-816) e autrice di un celebre \"Manuale\" per il figlio Guglielmo.\nNell'826, alla morte dello zio, Teodoino (il cronista francese Flodoardo (894\u2013966), nella sua Historiae Remensis lo ricorda come parente di Teodoino), divenne conte di Autun, il suo fratellastro, Teodorico IV, che mor\u00ec poco dopo e a cui successe Bernardo.Sempre nello stesso anno, ottenne la contea di Barcellona (negli \"Einhardi Annales\", nell'827, viene citato come conte di Barcellona). Appena insediato, una parte della nobilt\u00e0 gota, ancora fedele a Ber\u00e0, capeggiata da Aiss\u00f3, che era scappato dalla prigione di Aquisgrana si ribell\u00f2 e, con l'aiuto dei mussulmani della zona (pacifisti), riusc\u00ec ad occupare parte della contea, senza che l'imperatore intervenisse validamente in suo aiuto (aveva inviato solo un piccolo contingente di Franchi).Una parte della nobilt\u00e0 visigota si schier\u00f2 con Bernardo, che riusc\u00ec a contenere i ribelli.Aiss\u00f3 allora chiese aiuto all'emiro di Cordova, \u02bfAbd al-Ra\u1e25m\u0101n II ibn al-\u1e24akam, che invi\u00f2 un contingente, che arriv\u00f2 a Saragozza, nel maggio 827, marci\u00f2 su Barcellona, a cui pose l'assedio, a cui si era unito il nipote di Bernardo, il figlio di Ber\u00e0, Guillemundus, detto \"Guglielmo\" (?-dopo l'827), conte di Raz\u00e8s e di Conflent.Solo dopo l'arrivo dei Mori, guidati dal generale \"Ubayd Allah\", detto \"Abu Marwan\", Ludovico il Pio ordin\u00f2 al figlio, Pipino, re d'Aquitania ed ai conti Ugo di Tours e Matfrido d'Orl\u00e9ans, di allestire un esercito per portare aiuto a Bernardo.Ma prima che l'esercito Franco si muovesse, i Mori erano gi\u00e0 stati respinti fuori dalla contea ed i ribelli con loro, senza per\u00f2 poter recuperare il bottino che avevano razziato nei distretti di Gerona e di Barcellona (827); questa vittoria, comunque, port\u00f2 ad incrementare la stima che la corte aveva per Bernardo.\nNell'828, Bernardo svent\u00f2 un nuovo attacco dei Mori contrapponendogli un esercito in armi.\nNell'agosto dell'829, Bernardo, insignito del titolo di gran camerlengo di Francia e ricevuto il feudo della marca di Spagna, fu chiamato a corte a sostituire il nuovo re d'Italia, Lotario I, inviato in Italia, nella custodia del figlio minore di Ludovico il Pio, Carlo il Calvo.\nLasciati i suoi feudi nelle mani del fratellastro, Gocelone, denominato per questo \"marchese di Gotia\", and\u00f2 ad occupare ad Aquisgrana la posizione pi\u00f9 vicina all'imperatore e a amministrare il palazzo ed in generale tutti i beni imperiali, portando forse eccessivi cambiamenti tra i componenti della corte di Ludovico, ed i suoi nemici lo accusarono di aver \u00abmesso sottosopra il palazzo e di aver sciolto il consiglio imperiale\u00bb.Sembra inoltre che, secondo il cronista Thegano, i parecchi nemici (Wala e tutti i collaboratori del co-imperatore Lotario in testa) non tardarono a mettere in giro la voce che Bernardo fosse divenuto l'amante dell'imperatrice, Giuditta di Baviera (la quale fu chiusa in un monastero), anche perch\u00e9 i di lei fratelli, Corrado e Rodolfo, che furono tonsurati e chiusi in un monastero, con lui gran camerlengo, avevano fatto rapida carriera a corte.\nNell'830, Bernardo era succeduto al fratellastro, Teodorico III, Conte di Autun.\n&lt;br&gt;Sempre nell'830, secondo la \"Vita Hludowici Imperatoris\", il figlio di Ludovico il Pio, il re Pipino I di Aquitania (797-838), per vendicare lo sgarbo fatto al padre, si apprest\u00f2 a marciare contro l'imperatore per punire la matrigna ed uccidere Bernardo che ebbe l'autorizzazione di Ludovico il Pio a mettersi in salvo, mentre, secondo gli \"Annales Bertiniani\", Bernardo e l'imperatore, lasciata Aquisgrana, stavamo avanzando verso la Bretagna, per una spedizione contro i Bretoni riottosi a riconoscere l'autorit\u00e0 dell'imperatore, per riunirsi a Parigi, col resto dell'esercito. Il figlio di Ludovico il Pio, il re Pipino I di Aquitania (797-838), convinto da Wala che Bernardo volesse portargli via il regno, si ribell\u00f2 al padre e col fratello Lotario I, proveniente dall'Italia, si avviarono verso Parigi per scalzare Ludovico il Pio ed uccidere Bernardo. Bernardo sentendosi seriamente minacciato, si trov\u00f2 costretto a fuggire e ritornare nei suoi domini, a Barcellona ed in Settimania.\nNel novembre dell'831, dopo che l'imperatore a febbraio, nella dieta di Aquisgrana, aveva trionfato, il re Pipino I di Aquitania, con l'appoggio di Bernardo, che non solo, non era ancora stato reintegrato nella carica di gran camerario, ma era stato esiliato in Spagna, si ribell\u00f2 all'imperatore; il quale, dopo aver soggiogato l'altro figlio Ludovico il Germanico, sconfisse (832) i ribelli che si dovettero presentare all'imperatore. Pipino fu imprigionato e il suo regno fu dato a Carlo il Calvo; mentre, secondo la \"Vita Hludowici Imperatoris\", Bernardo fu spogliato di tutti i suoi possedimenti, che furono concessi al conte di Tolosa, Berengario il Saggio, che si era schierato con l'imperatore.Inizialmente Bernardo si oppose, ma poi, nell'833, assieme al fratellastro, Gocelone ed a Sunila, fedele luogotenente di Gocelone si decise a ritornare nelle propriet\u00e0 di famiglia in Burgundia, nella contea di Autun, ora governata dal conte d'Alvernia, Guerino, che aiut\u00f2 Bernardo a riprendersi ed insieme arrivarono sino al fiume Marna.\nNell'834 Pipino e Bernardo si schierarono con Ludovico il Pio contro Lotario I, che, all'assedio di Chalon-sur-Sa\u00f4ne (Bernardo era rientrato in possesso della contea di Autun, mantenendola sino all'844), fu sconfitto; nel corso dell'assedio, Lotario, dopo averli catturati, condann\u00f2 al patibolo sia il fratellastro di Bernardo, Gocelone che Sunila, che vennero decapitati, mentre la sorella, la monaca Gerberga, in quanto strega, venne annegata, nella Saona. Bernardo, sia per la vittoria riportata, che per il tributo di sangue della sua famiglia, chiese di essere reintegrato nei suoi titoli. Ovviamente Berengario si oppose in quanto anche lui era stato artefice della vittoria.\nPer risolvere la questione, nell'835, Ludovico li convoc\u00f2 entrambi ad un'assemblea che si tenne, nei pressi di Lione; ma durante il trasferimento, Berengario all'improvviso mor\u00ec per cui Bernardo rientr\u00f2 in possesso di quasi tutti i suoi domini a cui si aggiunse la contea di Tolosa, infatti il cronista francese Flodoardo (894\u2013966), nella sua opera lo cita come \"Bernardo comiti Tolosano\".\nNell'841, dopo la vittoria riportata da Carlo il Calvo e Ludovico il Germanico sull'imperatore Lotario I, Bernardo invi\u00f2 il figlio Guglielmo da Carlo il Calvo per garantirgli il suo appoggio per la sottomissione del nuovo re Pipino II di Aquitania (823-864).Ciononostante, Carlo il Calvo, nell'842, decise di destituirlo. Bernardo non accett\u00f2 ed allora appoggi\u00f2 Pipino II nella sua ribellione.\nDopo la pace (trattato di Verdun dell'843), che assegnava l'Aquitania, Tolosa e la Settimania al re dei Franchi Occidentali, Carlo il Calvo, quest'ultimo attacc\u00f2 (844) la contea di Tolosa per impadronirsene, ma la spedizione si blocc\u00f2 all'assedio di Tolosa; per\u00f2 Bernardo fu catturato (sembra per una fortunata coincidenza) e tradotto, nel maggio dello stesso anno da Carlo, che condann\u00f2 colui che per due anni (829-830) era stato il suo protettore, alla decapitazione, per sospetto tradimento e che incautamente mai si sarebbe aspettato di essere giustiziato da Carlo il Calvo.\nSecondo gli \"Annales Xantenses\", dopo che Bernardo fu decapitato, il figlio Guglielmo di Settimania, con Pipino II, al comando delle truppe aquitane sconfisse Carlo il Calvo, il 14 giugno 844, sulle rive del fiume Agout, un affluente del Tarn.\nNella contea di Tolosa gli subentr\u00f2 il figlio Guglielmo di Settimania, mentre nelle contee di Barcellona, Gerona, Osona, Besal\u00fa, B\u00e9ziers, Narbona e N\u00eemes, invece gli subentr\u00f2 il conte d'Urgell e Cerdagna, Sunifredo I.\nDiscendenza.\nBernardo e Dhuoda ebbero tre figli:"}
{"id": "769164", "revid": "599013", "url": "https://it.wikipedia.org/wiki?curid=769164", "title": "Neighborhood Watch", "text": ""}
{"id": "769165", "revid": "298055", "url": "https://it.wikipedia.org/wiki?curid=769165", "title": "Personaggi minori di PK", "text": ""}
{"id": "769167", "revid": "6351114", "url": "https://it.wikipedia.org/wiki?curid=769167", "title": "Doria Pamphili Landi", "text": ""}
{"id": "769170", "revid": "174925", "url": "https://it.wikipedia.org/wiki?curid=769170", "title": "Esoni", "text": ""}
{"id": "769172", "revid": "2730", "url": "https://it.wikipedia.org/wiki?curid=769172", "title": "Keith Elam", "text": ""}
{"id": "769174", "revid": "599013", "url": "https://it.wikipedia.org/wiki?curid=769174", "title": "Daniele Scarpa", "text": "Nasce nel vivaio della Reale Societ\u00e0 Canottieri Bucintoro per poi approdare alle Fiamme Oro. Ha vinto due medaglie ad Atlanta 1996 in coppia con Antonio Rossi (oro nel K2 1000\u00a0m) e Beniamino Bonomi (argento nel K2 500\u00a0m). Ha vinto anche due titoli mondiali nel 1995."}
{"id": "769175", "revid": "1543377", "url": "https://it.wikipedia.org/wiki?curid=769175", "title": "Gruppi etnici dell'Europa", "text": "Per gruppi etnici europei o popoli europei si intendono i vari gruppi etnici presenti sul continente europeo, sia quelli presenti da tempi storici che quelli di immigrazione pi\u00f9 recente.\nPopoli indigeni.\nI popoli indigeni d'Europa sono quei popoli identificati come popoli indigeni nell'accezione tradizionale del termine ossia gruppi etnici minoritari.\nPochi sono i popoli indigeni dell'odierna Europa, per lo pi\u00f9 confinati nel nord e nelle estreme zone orientali della penisola eurasiatica. Sebbene ci siano molte minoranze etniche in Europa, poche sono quelle che mantengono tratti culturali tradizionali e potrebbero essere quindi indicati come popoli indigeni.\nAttualmente possono essere considerati popoli indigeni europei i baschi, i sardi, i sami (Scandinavia settentrionale), i nenci e altri popoli samoiedici (Siberia e del nord della Russia) e i komi (Urali occidentali)."}
{"id": "769176", "revid": "6923", "url": "https://it.wikipedia.org/wiki?curid=769176", "title": "Certificati di deposito", "text": "I certificati di deposito (CD) sono titoli vincolati e trasferibili che attribuiscono al possessore il diritto al rimborso del capitale pi\u00f9 un interesse.\nI certificati di deposito hanno una durata che varia dai 3 mesi ai 18 mesi e possono essere a tasso fisso o variabile.\nGli interessi sono corrisposti normalmente attraverso cedole; tuttavia sono presenti anche certificati che sono sottoscritti sotto la pari e rimborsati al valore nominale (zero coupon) cos\u00ec come accade per i BOT. Il capitale \u00e8, di norma, rimborsato alla scadenza.\nI rischi per il possessore.\nNell'aver sottoscritto un CD il possessore accetta di sottostare ai seguenti rischi:\nFiscalit\u00e0 e profittabilit\u00e0.\nLa ritenuta sui certificati di deposito \u00e8 prevista in ragione del 26% dal 1\u00ba luglio 2014. In precedenza (fino al 1996) i CD di durata superiore a 18 mesi prevedevano un'aliquota del 12,5%. Per questa ragione i certificati di deposito hanno perso progressivamente quote di mercato a vantaggio delle obbligazioni che sono percepite dal cliente, che le sottoscrive, sostanzialmente come prodotti equivalenti."}
{"id": "769179", "revid": "124963892", "url": "https://it.wikipedia.org/wiki?curid=769179", "title": "Joe Haldeman", "text": "Biografia.\nJoe William Haldeman nacque nella citt\u00e0 di Oklahoma City in Oklahoma. A causa dei frequenti spostamenti della sua famiglia visse da ragazzo a Porto Rico, New Orleans, Washington, Bethesda (Maryland) e Anchorage in Alaska.\nNel 1965 si spos\u00f2 con Mary Gay Potter. Consegu\u00ec un bachelor of science in astronomia dall'Universit\u00e0 del Maryland nel 1967. Lo stesso anno fu chiamato alle armi nell'Esercito degli Stati Uniti con la qualifica di geniere e mandato in Vietnam. Fu ferito in combattimento e questa sua esperienza gli forn\u00ec l'ispirazione per \"War Year\", il suo primo romanzo.\nNel 1975 consegu\u00ec un master in scrittura creativa presso l'Universit\u00e0 dell'Iowa.\nAbita tra Gainesville in Florida e Cambridge nel Massachusetts e insegna al MIT.\nIl romanzo pi\u00f9 celebre di Haldeman, \"Guerra eterna\" (\"The Forever War\", 1977), ispirato anch'esso al suo Vietnam, ha vinto sia il premio Hugo sia il premio Nebula. L'autore si rifiut\u00f2 per pi\u00f9 di vent'anni di dare un seguito alla storia, malgrado pressioni di editori ed appassionati, fino agli anni novanta, quando scrisse \"Pace eterna\" (\"Forever Peace\", 1997), Premio Hugo 1998, legato al precedente per il tema ma con una diversa ambientazione, e quindi \"Missione eterna\" (\"Forever Free\", 1999), la prosecuzione di \"Guerra eterna\" con gli stessi personaggi.\nHaldeman ha scritto inoltre due dei primi romanzi basati sulla serie classica di \"Star Trek\", \"Il pianeta del giudizio\" (\"Planet of Judgment\", agosto 1977) e \"Mondo senza fine\" (\"World Without End\", febbraio 1979).\nJoe Haldeman \u00e8 fratello di Jack C. Haldeman II (1941-2002), anch'egli scrittore di fantascienza le cui opere comprendono un romanzo originale basato sulla serie \"Star Trek\" (\"Perry's Planet\", febbraio 1980).\nLa fantascienza secondo Haldeman.\nNel corso di scrittura creativa tenuto da Haldeman al MIT gli studenti devono presentare un racconto originale. Nel programma del corso l'autore chiarisce indirettamente cosa ritiene buona fantascienza, dichiarando che bisogna possibilmente evitare storie relative a:\nOpere.\n\"(Elenco parziale)\""}
{"id": "769181", "revid": "14691", "url": "https://it.wikipedia.org/wiki?curid=769181", "title": "Volta (regione)", "text": ""}
{"id": "769201", "revid": "33689", "url": "https://it.wikipedia.org/wiki?curid=769201", "title": "Ulpio Marcello", "text": "Biografia.\nTra il 169 ed il 173/174 fu governatore della Pannonia inferiore. Nel 174 venne eletto \"consul suffectus\". Venne, quindi, inviato a governare la Britannia dall'imperatore Marco Aurelio nel 176 almeno fino al 178/180, Una volta ucciso il suo successore in Britannia a seguito di una massiccia invasione delle trib\u00f9 del nord, che, secondo Dione Cassio, avevano oltrepassato il Vallo di Adriano (forse il predecessore di Ulpio Marcello era Cerellio Prisco), venne inviato nuovamente in questa provincia. Poco altro si conosce su questi eventi. Non si sa con precisione neppure quanto tempo i romani abbiano impiegato per ricacciare oltre il Vallo gli invasori. \u00c8 possibile ipotizzare che Marcello abbia ottenuto importanti successi militari al 184/185, tanto che Commodo pot\u00e9 fregiarsi del titolo vittorioso di \"Britannicus\".\nNel corso delle operazioni militari, Marcello fece dei \"raid\" sui confini settentrionali e forse tent\u00f2 di rioccupare il Vallo di Antonino, anche se poi si ritir\u00f2 dietro al Vallo di Adriano e forse concluse trattati con le trib\u00f9 del nord. Ebbe problemi per la scarsa disciplina delle legioni."}
{"id": "769210", "revid": "15756", "url": "https://it.wikipedia.org/wiki?curid=769210", "title": "Stanza da bagno", "text": "La stanza da bagno, sala da bagno, o semplicemente bagno o anche toilette \u00e8 un locale adibito alla sede di apparecchi igienico-sanitari, diffuso in gran parte del mondo.\nNelle abitazioni moderne di solito \u00e8 sede del vaso sanitario, del lavabo, della vasca o del piatto doccia e, negli stati dove questo accessorio \u00e8 diffuso, del bidet. Quando non vi siano pi\u00f9 accessori oltre al vaso sanitario e al lavabo, \u00e8 detto pi\u00f9 specificamente gabinetto. Frequentemente il bagno funge anche da lavanderia.\nNei bagni pubblici maschili sono spesso presenti gli orinatoi a muro. Termine desueto per indicare il bagno \u00e8 toletta. Quando cominci\u00f2 a diffondersi l'uso di un vaso sanitario in casa (di solito all'esterno, al termine di un ballatoio), il locale che lo conteneva era correntemente definito cesso, termine poi diventato desueto per la tendenza a ricercare costantemente eufemismi.\nStoria.\nLe prime testimonianze di pratiche igieniche provengono gi\u00e0 da civilt\u00e0 antiche come gli Ind\u00f9, nel 3.000 a.C., dove il bagno era la sede dove migliorare il proprio aspetto e soddisfare le esigenze fisiologiche.\nInoltre si hanno testimonianze analoghe anche dalla civilt\u00e0 egizia e da quella greca, di cui si ha traccia anche dell'utilizzo di un primo sistema del tutto simile alla attuale doccia.\nNumerose testimonianze ci giungono dagli antichi greci e dai romani, dove soprattutto le persone pi\u00f9 facoltose trascorrevano molto tempo nelle terme pubbliche sotto l'auspicio della dea Igea, dal cui nome deriv\u00f2 il termine igiene. Durante tutta l'epoca romana, infatti, sia il gabinetto che i bagni pubblici intesi come terme furono vissuti come luogo pubblico di socializzazione, dove avvenivano scambi culturali e mercantili.\nGi\u00e0 all'epoca sia i greci che i romani utilizzavano balsami e conoscevano i benefici e le tecniche terapeutiche dell'acqua calda e fredda, gli antichi romani rasero al suolo centinaia di boschi dell'odierna Italia per poter riscaldare le loro terme. La presenza di bagni privati era anche diffusa nelle case dei patrizi, le quali erano dotate di numerosi comfort.\nNell'et\u00e0 medievale, invece, la cultura del bagno fu profondamente trasformata poich\u00e9 vennero a mancare le conoscenze tecniche che rendessero possibile la costruzione di nuovi impianti di scarico e fognature. Di conseguenza la carenza di igiene divenne la principale causa di malattie infettive, inoltre si diffuse l'errata credenza popolare che l'acqua penetrasse nei pori della pelle e che causasse malattie di vario tipo, tale diceria contribu\u00ec ad allontanare le persone dall'utilizzo dell'acqua per lavarsi e, di conseguenza, il completo declino dei bagni pubblici.\nA partire dal Trecento, la produzione di profumi \u00e8 documentata anche in Europa, ma solo a partire dal Rinascimento, grazie allo sviluppo di mezzi tecnici come l'alambicco si arriv\u00f2 ad una certa diffusione di questo prodotto. Cos\u00ec, all'inizio dell'epoca moderna si era soliti semplicemente spruzzarsi abbondantemente di profumo ovunque, specie i nobili e la borghesia, nonch\u00e9 incipriarsi parrucche e capelli ovviando cos\u00ec alla scarsa igiene e all'effetto d'unto.\nAnche nei secoli successivi continu\u00f2 a persistere l'errata convinzione che lavarsi troppo spesso potesse nuocere alla salute. Soltanto nel XVIII secolo torn\u00f2 a riaffermarsi l'igiene personale e la rinascita dei bagni e con il XX secolo, anche la progettazione architettonica si preoccup\u00f2 delle esigenze igienico-sanitarie facendo diventare il bagno dapprima un'appendice esterna delle abitazioni con stanzini in fondo al ballatoio, per poi tornare ad occupare una stanza all'interno delle abitazioni pi\u00f9 prestigiose. \u00c8 con il secondo dopoguerra che il bagno entr\u00f2 nuovamente a far parte del corredo delle abitazioni private su larga scala, stimolando anche l'interesse di progettisti e architetti. Il ritorno alla diffusione dei bagni in ogni abitazione ha contribuito ad eliminare molte malattie prima assai diffuse a causa delle precarie condizioni igieniche.\nPrefabbricazione.\nLa necessit\u00e0 di razionalizzare e accelerare la costruzione di fabbricati di grandi dimensioni ha di fatto contribuito alla diffusione negli ultimi anni di un metodo di costruzione innovativo: il bagno prefabbricato. Questi moduli vengono realizzati in uno stabilimento, e attraverso l'efficienza della produzione in fabbrica e la standardizzazione \u00e8 possibile ridurre i tempi di costruzione degli edifici. Questo metodo di costruzione \u00e8 particolarmente utilizzato nella realizzazione di strutture con tante stanze da bagno, come ospedali, alberghi, studentati e residenze sanitarie assistenziali.\nCollegamenti esterni.\nhttps://www.newsarredobagno.com/ristrutturazione-del-bagno/"}
{"id": "769215", "revid": "599013", "url": "https://it.wikipedia.org/wiki?curid=769215", "title": "Dario Frigo", "text": "Professionista dal 1996 al 2005, vinse due tappe al Giro d'Italia, una al Tour de France e un titolo nazionale a cronometro.\nCarriera.\nGli esordi e la crescita in Saeco.\nIncomincia a correre a 13 anni con la divisa del Genova 1913. La prima corsa la disputa nel milanese ma si ritira. Nei primi due anni i risultati non arrivarono. Maturando gradatamente passa allievo con la FGM-Michelin di Varedo, formazione in cui corre per due anni: nel secondo anno ottiene la sua prima a Puginate di Bregnano nel comasco, nella corsa d'inizio stagione.\nPoi passa nella UC Comense nella categoria juniores e trionfa a Campofiorenzo in Brianza. Al secondo anno, conquista cinque vittorie. Approda tra i dilettanti alla Cosmos dove i primi successi arrivano nel secondo anno: conquista 6 vittorie, tra cui la tappa di Crevacol al Giro della Valle d'Aosta e la cronoscalata Baveno-Levo. Poi ancora altri successi nelle stagioni successive: ancora al Giro della Valle d'Aosta nella tappa di Les Contamines. Nell'ultima stagione vince la cronoscalata Berceto-Passo Cisa.\nNegli ultimi mesi del 1995 gareggia da stagista con la maglia della Mercatone Uno-Saeco, la formazione quell'anno di Michele Bartoli, Mario Cipollini e Francesco Casagrande; il debutto arriva al Giro del Veneto. Dal 1996 \u00e8 ufficialmente professionista con la Saeco, che sar\u00e0 la sua formazione per quattro anni. In stagione partecipa per la prima volta al Giro d'Italia, portandolo a termine. L'anno dopo \u00e8 invece sesto al Trofeo Pantalica e secondo nella tappa di Lanciano al Giro d'Italia, corsa (vinta dal suo capitano Ivan Gotti) che conclude al quattordicesimo posto; corre anche per la prima volta il Tour de France.\nNei primi mesi del 1998 conclude quinto alla Setmana Catalana, sesto alla Klasika Primavera e secondo al Giro del Trentino; nel finale di annata si piazza invece terzo al Trofeo Melinda, corre la sua prima Vuelta a Espa\u00f1a, ritirandosi, ed \u00e8 infine sesto al Giro del Piemonte. Nel 1999 \u00e8 settimo alla Parigi-Nizza, mentre al Giro d'Italia raggiunge per alcune tappe il terzo posto della generale: \u00e8 per\u00f2 costretto al ritiro durante la tredicesima frazione per una caduta che gli causa la frattura della clavicola. In luglio ottiene il primo successo da professionista, nella seconda tappa del Dekra Open Stuttgart, in Germania, vincendo poi anche la classifica generale della corsa; nel finale di stagione termina in seconda posizione la Vuelta a Burgos e in terza il Gran Premio Beghelli.\n2000-2001: l'affermazione e i fatti di Sanremo al Giro.\nNel 2000 passa tra le file della Fassa Bortolo e arrivano i successi nella tappa di Arco di Trento al Giro del Trentino e al Giro di Campania; conclude tredicesimo al Giro d'Italia ed \u00e8 poi secondo al Tour de Suisse alle spalle di Oscar Camenzind. Nel finale di stagione partecipa alla cronometro dei mondiali di Plouay, raggiungendo il sesto posto finale, miglior italiano.\nArrivano importanti risultati all'inizio del 2001: la vittoria nella cronoscalata al Col d'\u00c8ze e nella classifica finale della Parigi-Nizza (secondo italiano a vincere la corsa), il secondo posto alla Settimana Internazionale di Coppi e Bartali, il settimo alla Freccia Vallone, tre podi parziali e la classifica finale del Tour de Romandie.\nComincia il Giro d'Italia come gregario di lusso di Francesco Casagrande, con l'incognita della tenuta in una gara a tappe di tre settimane. Nel prologo \u00e8 secondo dietro il vincitore Verbrugghe, e grazie a questo piazzamento e a quello nella quarta tappa con arrivo in salita, riesce a conquistare la maglia rosa. Terr\u00e0 il simbolo del primato per nove giorni cedendolo a Gilberto Simoni al termine della tappa con arrivo al Passo Pordoi, nella tredicesima frazione. Il distacco in classifica tra i due \u00e8 comunque minimo. Il 3 giugno Frigo vince la quindicesima tappa, la Sirmione-Sal\u00f2, una prova a cronometro, ma Simoni secondo riesce a tenere la maglia. Il 7 giugno \u00e8 prevista un'importante tappa, la Imperia-Sant'Anna di Vinadio, ma la prova viene annullata in seguito alle perquisizioni dei NAS negli alberghi di Sanremo dove alloggiavano le squadre partecipanti al Giro; i corridori rimangono infatti per lungo tempo a disposizione delle forze dell'ordine senza avere la possibilit\u00e0 di riposare adeguatamente e cos\u00ec si decide per l'annullamento.\nDurante le perquisizioni a Frigo vengono trovati cerotti al testosterone, una siringa usata e delle fialette con sostanze dopanti che, per sua ammissione, possedeva, sebbene affermasse di non averle mai usate. La mattina del 9 giugno Frigo non parte da Busto Arsizio perch\u00e9 licenziato dal suo Gruppo Sportivo. In seguito si scopre che il ciclista era stato truffato nell'acquisto su internet, dato che il contenuto di alcune fialette di presunto \"Hemassist\", un'emoglobina sintetica, non corrispondeva al prodotto riportato in etichetta, ma a semplice acqua e sale (o solo acqua, secondo altre fonti). Frigo viene comunque sospeso per nove mesi dalla commissione disciplinare della Federciclismo.\n2002-2005: il rientro, i successi a Giro e Tour e il ritiro.\nNel 2002 \u00e8 ingaggiato dalla Tacconi Sport-Emmegi di Davide Boifava e al suo rientro alle corse, in marzo alla Parigi-Nizza, vince la tappa pi\u00f9 dura con arrivo al Col d'\u00c8ze. In seguito vince una tappa e la classifica finale del Tour de Romandie, bissando il risultato dell'anno prima. Si ripresenta alla partenza del Giro d'Italia, ma pur riuscendo a rimanere sempre con i primi, conclude con un decimo posto in classifica a 11'50\" dal vincitore Paolo Savoldelli. Dopo il Giro vince il campionato italiano a cronometro e si presenta al via al Tour de France: \u00e8 subito fuori classifica ma nel finale riesce a vincere la 17\u00aa tappa con una fuga azzeccata a Cluses. Dopo aver finito il Tour in crescendo di condizione, nel mese di agosto vince il Campionato di Zurigo, prova di Coppa del mondo, e firma per il 2003 di nuovo con la Fassa Bortolo. Conclude la stagione al sesto posto della classifica UCI.\nNel 2003 parte forte e nella prima met\u00e0 della stagione vince sei corse: una tappa e la classifica finale sia alla Volta a la Comunitat Valenciana che alla Setmana Catalana, una frazione alla Parigi-Nizza e una al Giro d'Italia, sul traguardo di Chianale, concludendo la corsa al settimo posto. Poi si concentra sul finale di stagione, porta a termine la Vuelta a Espa\u00f1a con la ventunesima piazza e partecipa ai Mondiali di Hamilton sia nella prova a cronometro, che conclude al quinto posto, sia in quella in linea, dove si ritira ma solo dopo aver lavorato per la squadra. Chiude l'anno con il terzo posto al Giro di Lombardia. Il 2004 \u00e8 un anno negativo: tre mesi lontano dalle corse per problemi fisici, il Giro d'Italia saltato e un recupero lento e difficile non gli permettono di vincere alcuna corsa. Nonostante tutto, nel finale di stagione ottiene alcuni podi nelle classiche italiane (secondo alla Coppa Agostoni, terzo al Trofeo Melinda) e per il secondo anno consecutivo \u00e8 selezionato per la prova in linea dei Mondiali, disputati a Verona, dove conclude 22\u00ba.\nNella prima parte del 2005 si classifica quarto al Trofeo Laigueglia, torna quindi al successo vincendo la terza tappa del Giro di Lussemburgo. A luglio, durante il Tour de France, lui e sua moglie sono fermati dalla polizia francese al termine della tappa di Courchevel. La moglie era stata infatti fermata al posto doganale di Albertville e sulla sua auto erano state trovate sostanze proibite dall'UCI (una decina di dosi di Epo, l'eritropoietina, sostanza vietata). Il corridore, escluso dalla corsa e licenziato dal team Fassa Bortolo, viene posto in libert\u00e0 vigilata insieme alla moglie subito dopo l'interrogatorio, ma a seguito della vicenda annuncia il ritiro definitivo dall'attivit\u00e0 professionistica.\nInchieste giudiziarie.\nIn merito ai fatti del 2005, nel settembre 2008 Dario Frigo e la moglie vengono condannati in primo grado dal tribunale di Albertville a sei mesi con la condizionale, pi\u00f9 ammenda doganale di 8.757 euro, per reato legato al possesso e al traffico di prodotti dopanti. L'avvocato generale ricorre alla corte d'appello di Chamb\u00e9ry chiedendo un anno di carcere con la condizionale per il ciclista e sei mesi per la moglie. Nell'aprile 2009 la corte d'appello di Chamb\u00e9ry commuta la pena di entrambi a tre mesi con la condizionale. Nella sentenza viene riconosciuta l'esistenza, gi\u00e0 denunciata dallo stesso Frigo, di un sistema di doping organizzato in seno al team Fassa Bortolo, e sostanzialmente imposto dai dirigenti ai ciclisti della squadra; vengono cos\u00ec ritenute credibili, anche dal confronto in aula con gli altri testimoni, le deposizioni rese da Frigo gi\u00e0 al processo di primo grado di Albertville. I magistrati riportano: \u00abLe pressioni subite da Dario Frigo perch\u00e9 si piegasse di nuovo alle pratiche sistematiche di doping istituzionalizzate in seno alla sua squadra sono evidenti\u00bb e \u00abLe umiliazioni e le vessazioni dei dirigenti della Fassa Bortolo hanno colpito particolarmente il corridore, la cui salute era ormai incrinata da anni di doping in seguito ad un sistema scandaloso ben lontano da qualsiasi etica sportiva\u00bb."}
{"id": "769221", "revid": "729019", "url": "https://it.wikipedia.org/wiki?curid=769221", "title": "Virio Lupo", "text": "Serv\u00ec come legato in una delle province della Germania e support\u00f2 Settimio Severo durante la guerra civile seguita all'assassinio di Pertinace. Nel 196, le sue truppe furono per\u00f2 sconfitte da quelle dell'usurpatore Decimo Clodio Albino, che era stato acclamato imperatore dalle legioni della Britannia.\nDopo aver forse rivestito il consolato, nel 197, quando Severo divenne imperatore, Virio fu nominato proconsole della Britannia, col compito di ristabilire l'ordine nell'isola. Avendo poche truppe con cui opporsi ai meati e temendo che si alleassero coi Caledoni, fu costretto a scendere a patti con loro e a comprare la pace, cos\u00ec da garantire la tranquillit\u00e0 lungo i confini della provincia.\nEgli ricostru\u00ec molte fortezze nelle Pennines e fu aiutato nel suo lavoro dal procuratore provinciale Sesto Vario Marcello."}
{"id": "769241", "revid": "125790257", "url": "https://it.wikipedia.org/wiki?curid=769241", "title": "Galata \u2212 Museo del mare", "text": "Il Galata \u2212 Museo del mare di Genova \u00e8 il museo dedicato a questo genere pi\u00f9 grande dell'area del mar Mediterraneo e anche uno dei pi\u00f9 moderni d'Italia.\nStoria.\nGalata \u00e8 uno storico quartiere di Istanbul e, fino al XV secolo, sede di una delle pi\u00f9 importanti comunit\u00e0 genovesi nel Mediterraneo. \nL'arsenale.\nPerci\u00f2 alla fine dell'Ottocento, quando il Comune di Genova costru\u00ec un quartiere di docks commerciali, al pi\u00f9 antico di questi venne dato il nome dell'antica colonia. \nNell'Ottocento, \u201cil Galata\u201d aveva gi\u00e0 una storia lunga quasi tre secoli: nella sua parte inferiore, infatti, venivano costruite le galee della Repubblica di Genova e l'edificio faceva parte dell'Arsenale, il complesso militare e marittimo pi\u00f9 importante della citt\u00e0. \nNel Novecento, \u201cil Galata\u201d perse la sua funzione commerciale e venne abbandonato. Alla fine degli anni '90, il Comune decise di stabilire qui la sede del futuro museo marittimo di Genova.\nIl museo.\nInaugurato nel 2004, il museo sorge nel Palazzo Galata, la cui ristrutturazione \u00e8 stata studiata dall'architetto spagnolo Guillermo V\u00e1zquez Consuegra. Il museo ospita, oltre a una riproduzione in scala naturale di una galea genovese, parecchie sale interattive in cui capire che cosa voleva dire, in diverse epoche, andar per mare. Una di queste \u00e8 la mostra \"La Merica\" che mostra il viaggio dei nostri antenati verso l'America. Numerose sono le sale dedicate al commercio marittimo e all\"'andar per mare\" ai tempi della repubblica marinara di Genova. Il museo espone anche una sezione dedicata ai transatlantici con carte nautiche e una simulazione di tempesta al largo di capo Horn. Il Galata - Museo del mare offre anche una sala per mostre, libreria, caffetteria con terrazza. \u00c8 sede di attivit\u00e0 con scuole, favorite anche dalla vicinanza del polo museale con la stazione di Genova Principe e la prossimit\u00e0 della fermata della metropolitana \"Darsena\".\nNel 1978 al largo delle isole Falkland nel Sud dell'Oceano Atlantico l'imbarcazione di Ambrogio Fogar viene probabilmente colpita da un'orca oppure da un'onda anomala e affonda in breve tempo. Ambrogio e il compagno di viaggio Mauro Mancini riescono a portarsi in salvo su una zattera dove furono salvati 74 giorni dopo, ma purtroppo Mancini non sopravvisse. Nel 2010, a 32 anni di distanza, la famiglia Fogar decide di donare la zattera al Galata - Museo del mare di Genova. \nSono anche presenti alcuni documenti autografi di Cristoforo Colombo.\nDal 2005, insieme al Museo navale di Pegli, al Museo della Lanterna e al Museoteatro della Commenda di San Giovanni di Pr\u00e9 (attivo tra il maggio 2009 e il 6 gennaio 2020, destinato a confluire nel Museo nazionale dell'emigrazione italiana), il Galata fa parte del polo culturale del Mu.MA - Istituzione Musei del Mare e delle Migrazioni.\nLa mostra \"Memoria e Migrazioni\", dedicata all'emigrazione italiana, \u00e8 stata inaugurata al Galata nel 2011: spazia dallo sfruttamento degli immigrati italiani a Genova nel XIX secolo fino a quello dei migranti della diaspora italiana che si recarono negli Stati Uniti o in Argentina, e che a volte perirono in mare lungo la traversata. Viene inoltre rivolta particolare attenzione all'emigrazione in corso. La mostra sar\u00e0 integrata nel nuovo Museo nazionale dell'emigrazione italiana, ospitato nella Commenda di San Giovanni di Pr\u00e9, la cui apertura \u00e8 prevista per il 2020-2021.\nUn sommergibile come museo galleggiante.\nDal 26 settembre 2009 davanti alla darsena antistante il Museo del Mare \u00e8 ormeggiato il sommergibile \"Nazario Sauro\" (S 518), varato nel 1976 dai cantieri della Fincantieri di Monfalcone. Destinato dalla Marina Militare italiana alla municipalit\u00e0 di Genova, \u00e8 utilizzato dal 29 maggio 2010 come appendice galleggiante del museo.\nParti del sommergibile.\nCorsivo: parti visitabili\nSala degli armatori.\nDal 2 Marzo 2017 al terzo piano del Galata-Museo del mare di Genova \u00e8 aperta la Sala degli armatori dedicata alla storia di Genova e del suo porto attraverso i suoi protagonisti: gli armatori."}
{"id": "769245", "revid": "161374", "url": "https://it.wikipedia.org/wiki?curid=769245", "title": "Catena di fornitura", "text": ""}
{"id": "769253", "revid": "1718925", "url": "https://it.wikipedia.org/wiki?curid=769253", "title": "Planimetria", "text": "La planimetria \u00e8 una rappresentazione in piano dello spazio o di una superficie, di un terreno o di un territorio, di un edificio o di una costruzione, di un macchinario o di un oggetto.\nRiguarda quindi varie discipline scientifiche e tecniche ed equivale al concetto di pianta nel disegno tecnico per le rappresentazioni pi\u00f9 limitate (edifici, macchinari, oggetti).\nApplicazioni.\nLe rappresentazioni planimetriche vedono la loro applicazione:\nIl disegno in piano dello spazio o della superficie irregolare di un territorio, di un fabbricato o di un oggetto, consente di valutare le loro dimensioni rispetto ad altri elementi e determinarne quindi la grandezza. Collegata alle altre rappresentazioni di sezione e di prospetto, specificatamente negli oggetti di minore estensione, rende misurabile anche il volume."}
{"id": "769261", "revid": "34392", "url": "https://it.wikipedia.org/wiki?curid=769261", "title": "Scuola materna", "text": ""}
{"id": "769272", "revid": "1494169", "url": "https://it.wikipedia.org/wiki?curid=769272", "title": "Asilo", "text": ""}
{"id": "769279", "revid": "120905178", "url": "https://it.wikipedia.org/wiki?curid=769279", "title": "La figlia del capitano", "text": "La figlia del capitano (in russo: \"\u041a\u0430\u043f\u0438\u0442\u0430\u043d\u0441\u043a\u0430\u044f \u0414\u043e\u0447\u043a\u0430\", \"Kapitanskaja do\u010dka\") \u00e8 un romanzo storico dello scrittore russo Aleksandr Sergeevi\u010d Pu\u0161kin, pubblicato nel 1836.\nTrama.\nP\u00ebtr Andr\u00e9evi\u010d Grin\u00ebv, il protagonista del romanzo, \u00e8 l'unico figlio maschio di un nobile ufficiale a riposo e perci\u00f2 destinato sin da prima della sua nascita alla carriera militare come sergente nella Guardia imperiale.\nCresciuto nella residenza di campagna della famiglia a Simbirsk, viene educato prima dal fido stalliere Sav\u00e9l'i\u010d e poi affidato ad un francese, Beaupr\u00e9. All'et\u00e0 di quasi diciassette anni suo padre decide di inviarlo a servire come soldato.\nRitenendo la Guardia imperiale e Pietroburgo non abbastanza formativo, suo padre decide di inviarlo a servizio a Orenburg, presso un suo vecchio compagno d'armi.\nSeguito dal suo vecchio precettore, P\u00ebtr intraprende il viaggio che lo porter\u00e0 alla sua destinazione, la fortezza di Belogorsk, un viaggio sia fisico che di crescita personale.\nDurante una sosta in una locanda P\u00ebtr Grin\u00ebv fa la conoscenza di Zurin, un capitano del reggimento degli ussari a cavallo e del suo gruppo di soldati, e sfuggito al controllo del vecchio Sav\u00e9l'i\u010d, perde con loro al gioco cento rubli; resosi conto dell'errore e dopo aver rimborsato il suo debito, nonostante il tempo inclemente P\u00ebtr Grin\u00ebv e Sav\u00e9l'i\u010d si mettono di nuovo in marcia per Orenburg.\nNel mezzo della steppa li sorprende una bufera che rende loro impossibile l'orientamento, ma fortunatamente incontrano un \"vagabondo\" che li guider\u00e0 in un villaggio vicino, dove troveranno un riparo. Il giorno seguente, prima di proseguire per Orenburg, per ringraziare il \"vagabondo\", P\u00ebtr Grin\u00ebv gli regala una pelliccia di lepre, nonostante le proteste del vecchio Sav\u00e9l'i\u010d.\nGiunti ad Orenburg, vengono ricevuti dal governatore Andr\u00e9j K\u00e0rlovi\u010d, cui P\u00ebtr mostra una lettera del padre, vecchio camerata di Andr\u00e9j, in cui lo si sollecita a non dare \u00ab troppa libert\u00e0 \u00bb al giovane. Andr\u00e9j dispone allora l'invio di P\u00ebtr Grin\u00ebv alla \"Belog\u00f3rskaja\", una fortezza nella steppa distante poco pi\u00f9 di quaranta \"verste\" da Orenburg. P\u00ebtr e Sav\u00e9l'i\u010d si mettono in marcia. \nAl loro arrivo la fortezza si presenta loro come un piccolo villaggio di \"izb\u00e0\" nel fondo valle, nella steppa polverosa; tuttavia vengono accolti con calore da Vas\u00eclisa Eg\u00f3rovna la moglie del capitano della fortezza, Iv\u00e0n Kuz'imi\u010d, e perci\u00f2 detta la \"capitana\".\nDopo essersi sistemati P\u00ebtr viene invitato a cena dal capitano e qui fa la conoscenza della giovane Mar'ja (chiamata spesso col diminutivo Ma\u0161a).\nDapprincipio la vita nella fortezza trascorre tranquilla senza scossoni, e P\u00ebtr lentamente sente crescere in s\u00e9 un nuovo sentimento nei confronti di Ma\u0161a, la figlia del capitano, alla quale dedica delle canzoni e delle poesie; decide di rendere partecipe di questo suo sentimento un ex ufficiale della Guardia Aleks\u00e9j Iv\u00e0ny\u010d \u0160vabrin (che aveva conosciuto nella fortezza e con il quale, inizialmente, aveva intrattenuto ottimi rapporti di amicizia) il quale lo deride e insulta Ma\u0161a (quello che P\u00ebtr ignora \u00e8 che \u0160vabrin stesso \u00e8 innamorato di Ma\u0161a). Ne segue un duello nel quale P\u00ebtr viene gravemente ferito ad una spalla.\nGrazie alle cure di Ma\u0161a, P\u00ebtr si rimette e viene cos\u00ec a conoscenza che il suo amore \u00e8 corrisposto dalla giovane; decide allora di scrivere al proprio padre per ottenere il permesso di sposarsi, ma suo padre glielo rifiuta fermamente ritenendolo una bravata giovanile e pretendendo addirittura che sia spedito in un'altra fortezza per allontanarlo da Mar'ja, ritenendola solo una fonte di distrazione dai doveri del proprio figlio.\nNel contempo alla fortezza arriva la notizia che le fortezze vicine sono tutte cadute sotto gli assalti di un gruppo di ribelli guidati da \"Emel'jan Puga\u010d\u00ebv\", deciso a portare avanti il suo rivoltoso piano di farsi passare, agli occhi della gente, come lo zar Pietro III. Le notizie sono sconfortanti: i ribelli sono in marcia verso la \"Belog\u00f3rskaja\"; nella fortezza stessa, fra i cosacchi e i kirghisi presenti, si respira aria di rivolta.\nNon sorprende allora che la fortezza, assalita dai ribelli di Puga\u010d\u00ebv cada facilmente. Puga\u010d\u00ebv fa sommariamente impiccare il capitano e gli ufficiali che non gli dichiarino fedelt\u00e0, e quando P\u00ebtr si rifiuta anch'egli di dichiarare fedelt\u00e0 all'impostore, questi dapprima lo condanna, ma poi misteriosamente, anche grazie alla supplichevole richiesta di Sav\u00e9l'i\u010d, lo grazia.\nDopo essersi ripreso, P\u00ebtr riconosce in Puga\u010d\u00ebv il vagabondo a cui aveva regalato la pelliccia di lepre e capisce le ragioni della grazia; invitato da Puga\u010d\u00ebv a cena, P\u00ebtr chiede e ottiene di poter raggiungere l'esercito regolare a Orenburg. P\u00ebtr sa di lasciare la povera Ma\u0161a, che avendo perso anche la madre, anch'essa uccisa dagli insorti, \u00e8 orfana e per giunta malata e alla merc\u00e9 di \u0160vabrin - nel frattempo unitosi agli insorti e nominato nuovo comandante della fortezza - ma confida che con l'esercito regolare potr\u00e0 riconquistare presto la \"Belog\u00f3rskaja\".\nGiunto alla fortezza di Orenb\u00f9rg, P\u00ebtr si unisce al consiglio di guerra per decidere quale strategia applicare. Il giovane ufficiale, chiamato a decidere lui stesso tra i membri del consiglio di guerra, consiglia di attaccare i ribelli presso la fortezza \"Belog\u00f3rskaja\" (in modo da salvare la sua amata da \u0160vabrin), ma, contrariamente alle sue speranze, il consiglio opta per una strategia di difesa. P\u00ebtr allora, dopo aver ricevuto una lettera disperata dalla sua cara Ma\u0161a, nella quale ella rivela i piani di \u0160vabrin di costringerla a sposarlo, decide di recarsi da solo a \"Belog\u00f3rskaja\" per liberarla.\nSulla strada, viene per\u00f2 fermato dagli insorti che lo conducono a Berda, al cospetto del loro capo. Nuovamente P\u00ebtr riceve i favori di Puga\u010d\u00ebv, ed accompagnato dallo stesso capo dei ribelli, riesce a ricongiungersi a Ma\u0161a. Grazie a Puga\u010d\u00ebv, riesce inoltre ad ottenere un lasciapassare dalle mani del nuovo comandante di \"Belog\u00f3rskaja\", l'ex amico e traditore \u0160vabrin, che gli consente di condurre quella che egli gi\u00e0 ritiene sua moglie nella sua tenuta in campagna.\nLe avventure di P\u00ebtr And\u00e9i\u010d Grin\u00ebv non terminano qui, infatti nel viaggio di ritorno viene intercettato da una guarnigione dell'esercito regolare che, visto il suo lasciapassare, lo confonde con un insorto. Per fortuna in quella guarnigione presta servizio una vecchia conoscenza: Zurin, che gli aveva vinto al gioco i cento rubli durante il viaggio che dalla sua tenuta di campagna lo conduceva ad Orenburg. Zurin riconosce P\u00ebtr e consente a Ma\u0161a di proseguire il viaggio, mentre consiglia a P\u00ebtr di non andare con lei, ma di finire di prestare servizio nella sua guarnigione, con l'esercito regolare. P\u00ebtr accetta volentieri il suo consiglio.\nLa rivolta viene finalmente domata, ma quando P\u00ebtr confida di poter ritrovare le braccia della sua amata, ecco che viene arrestato.\nLo accusano di essere stato uno degli insorti e chi lo accusa \u00e8 proprio il perfido \u0160vabrin.\nSottoposto al giudizio di una commissione di indagine, P\u00ebtr racconta la sua storia che tuttavia sembra poco credibile; egli sa che basterebbe fare il nome di Ma\u0161a e che questa, interrogata, potrebbe scagionarlo. Tuttavia tace per amore per evitarle di comparire in giudizio e rivivere quei momenti terribili. La condanna a morte, poi commutata in un esilio permanente in Siberia, \u00e8 allora inevitabile.\nPer tutti ora P\u00ebtr \u00e8 un traditore, ma Ma\u0161a sa come si sono realmente svolti i fatti e decide di tentare un'ultima possibilit\u00e0, quella di chiedere la grazia alla zarina Caterina II. Con questo intento si reca a Pietroburgo. Qui riesce a incontrare la zarina e a raccontarle la sua storia. La zarina allora grazia P\u00ebtr, che finalmente potr\u00e0 riabbracciare e sposare la sua amata.\nAdattamenti successivi.\nOpere liriche.\nIl compositore Cezar' Antonovi\u010d Kjui, ispirandosi al romanzo di Pu\u0161kin, tra il 1907 e il 1909 scrisse partitura e libretto di un'opera dallo stesso titolo.\nVersioni televisive e cinematografiche.\nNello sceneggiato televisivo del 1965 (dallo stesso titolo, \"La figlia del capitano\") - interpretato, tra gli altri, da Amedeo Nazzari, nel ruolo di Puga\u010d\u00ebv, Aldo Giuffr\u00e9 in quello di \u0160vabrin e Umberto Orsini in quello di P\u00ebtr - la zarina Caterina II chiede a P\u00ebtr di darle una prova di fedelt\u00e0. In concreto gli affida il comando del plotone che giustizier\u00e0 Puga\u010d\u00ebv.\nDal soggetto letterario era stato tratto nel 1947 anche un film diretto da Mario Camerini dallo stesso titolo, \"La figlia del capitano\", e anche in questo caso Puga\u010d\u00ebv era interpretato da Amedeo Nazzari.\nNel corso degli anni, il romanzo \u00e8 stato oggetto di vari adattamenti cinematografici e televisivi:"}
{"id": "769282", "revid": "599013", "url": "https://it.wikipedia.org/wiki?curid=769282", "title": "Aleks\u00e0ndr Serg\u00e9evi\u010d Pu\u0161kin", "text": ""}
{"id": "769285", "revid": "484362", "url": "https://it.wikipedia.org/wiki?curid=769285", "title": "Comparsa (Palio di Siena)", "text": "Viene chiamata Comparsa, nella citt\u00e0 toscana di Siena, il gruppo di monturati che rappresenta la contrada durante il corteo storico. \nLa composizione di ciascuna comparsa \u00e8 rigidamente regolamentata dal Regolamento del Palio.\nIn particolare, la Comparsa di ciascuna Contrada deve essere formata da:\nInoltre, le comparse delle dieci Contrade partecipanti al Palio comprendono:\nDurante il Corteo Storico le Comparse delle varie Contrade vengono giudicate da una speciale commissione, al fine di giudicarne la migliore in base all'eleganza, la dignit\u00e0 di portamento e la coordinazione. La Contrada vincitrice riceve in premio il cosiddetto Masgalano."}
{"id": "769297", "revid": "1869172", "url": "https://it.wikipedia.org/wiki?curid=769297", "title": "Alan Parsons", "text": "Ha contribuito a molti album, oggi considerati tra i pi\u00f9 importanti della storia della musica rock, e collaborato con importanti gruppi e cantanti rock, tra cui Beatles, Pink Floyd, Al Stewart, John Miles e Steven Wilson. Ha ricevuto 14 nomination al Grammy Award, vincendolo per la prima volta nel 2019, nella categoria \"Surround Sound - Best Immersive Audio Album\", per la realizzazione della \"35th Anniversary Edition\" dell'album \"Eye in the Sky\".\nBiografia.\nAlan Parsons nasce il 20 dicembre 1948 a Londra, in Inghilterra, da Jean Kelty MacLeod e Denys Parsons. Da bambino studia pianoforte e flauto, e da adolescente si appassiona alla chitarra suonando in diversi gruppi nel periodo scolastico. Nel 1965 a sedici anni viene assunto dalla EMI, a West London, e viene assegnato al magazzino di duplicazione nastri, e tra la fine del 1966 e l'inizio del 1967 ha modo di avere a che fare con i nastri master dell'album \"Sgt. Pepper's Lonely Hearts Club Band\" che i Beatles stavano registrando proprio alla EMI. Nell'ottobre del 1967, la sua professionalit\u00e0 viene notata e la EMI gli trova un posto come aiuto tecnico del suono presso gli studi di Abbey Road, per poi divenire in breve tempo tecnico del suono e poi ingegnere del suono. Nel 1968 con il suo gruppo amatoriale i \"The Earth\" registra l'album \"Elemental\" che verr\u00e0 pubblicato solamente nel 2016 a cura dell'ex leader del gruppo Ian Harris.\nThe Beatles.\nNel 1969 collabora, come assistente di studio, alla realizzazione del famoso ed ultimo concerto dal vivo dei Beatles, tenuto il 30 gennaio sul tetto degli Apple Studios. Alan sar\u00e0 testimone diretto dell'evento trovandosi anche lui sul terrazzo dell'edificio. Nel gennaio del 1969, presso gli studi di Abbey Road, lavora all'LP \"Let It Be\", sempre dei Beatles, che sar\u00e0 pubblicato solo a maggio del 1970, e frattanto viene confermato, come secondo ingegnere del suono, nel team di Geoff Emerick e George Martin per la realizzazione del successivo album dei Beatles \"Abbey Road\" che sar\u00e0 pubblicato il 26 settembre 1969 e sul quale viene accreditato per la prima volta.\nSempre ne 1969 collabora con numerosi gruppi seguiti dalla EMI tra cui i Procol Harum e gli The Hollies, e svolge alcune sessioni per i Pink Floyd durante la registrazione dell'album \"Ummagumma\".\nNel 1970, dopo lo scioglimento dei Beatles, Parsons collabora con George Harrison per l'album \"All Things Must Pass\" e con Paul McCartney per l'album \"McCartney\". Nello stesso anno collabora con numerosissimi artisti tra cui Roy Harper per l'album \"Stormcock\", Freddie and the Dreamers per \"Oliver In The Overworld\" e Chris Spedding per \"Backwood Progression\".\nPink Floyd.\nNel 1970 viene nuovamente chiamato dai Pink Floyd per seguire la registrazione dell'album \"Atom Heart Mother\". Nel 1971 viene chiamato a contribuire alla realizzazione dell'album \"Meddle\", sempre dei Pink Floyd.\nLa collaborazione con Paul McCartney prosegue con gli album \"Ram\" e \"Wild Life\" del 1971. A fine 1971 registra, quale ingegnere del suono, il doppio album \"Inori\" di Karlheinz Stockhausen.\nTra i numerosi album registrati come ingegnere del suono nel 1972 si segnalano \"Only Lick I Know\" di Chris Spedding, \"Romany\" dei The Hollies e \"Red Rose Speedway\" il quarto album da solista di Paul McCartney.\nNel giugno del 1972 viene assunto, sempre come ingegnere del suono, dai Pink Floyd per realizzare il grande successo mondiale \"The Dark Side of the Moon\", che verr\u00e0 pubblicato nel marzo del 1973. Per l'ottimo lavoro svolto Parsons riceve la nomination ai Grammy Awards 1974 per la categoria \"Best Engineered Recording\".\nSulla scia del successo ottenuto con i Pink Floyd incrementano le richieste di collaborazione come ingegnere del suono, del 1973 sono l'album d'esordio dei Kayak \"See See The Sun\" e due album di Roy Wood \"Boulders\" e \"Wizzard Brew\".\nNel 1974 comincia l'attivit\u00e0 di produttore, con sempre pi\u00f9 artisti che si rivolgono a lui attraverso la EMI. L'esordio nel nuovo ruolo avviene con Steve Harley, il leader dei Cockney Rebel, per l'album \"The Psychomodo\", per poi arrivare nello stesso anno alla produzione del singolo \"Magic\", grande successo contenuto nell'album omonimo, e completamente prodotto da Parsons, del gruppo esordiente dei Pilot di Stuart Tosh, Ian Bairnson e David Paton, tutti futuri protagonisti del \"The Alan Parsons Project\". Sempre per la EMI, continua a svolgere anche l'attivit\u00e0 di ingegnere del suono, tra le tante collaborazioni Samantha Jones con l'album \"Sing It Again Sam\", gli The Hollies con l'album omonimo \"Hollies\" e Terry Sylvester con l'album d'esordio.\nProprio dopo i primi successi come produttore, che peraltro non gli portavano benefici oltre lo stipendio fisso della EMI, Alan conosce Eric Woolfson che gli si propone quale manager. La collaborazione comincia immediatamente e dopo aver rifiutato la chiamata dei Pink Floyd per l'album \"Wish You Were Here\", in quanto non intendevano riconoscergli delle royalty, cominciano i successi con le produzioni di Al Stewart, John Miles, The Hollies, Pilot, Richard Myhill, Jack Harris e gli Ambrosia.\nThe Alan Parsons Project.\nSuccessivamente, nel 1975, con Eric Woolfson fonda il gruppo progressive rock \"The Alan Parsons Project\", il cui nucleo iniziale \u00e8 costituito dai due fondatori che di volta in volta chiamano per le singole registrazioni numerosi session man. I principali collaboratori saranno i membri di due gruppi che Parsons sta seguendo come produttore in quegli anni, David Paton, Billy Lyall, Ian Bairnson e Stuart Tosh dei Pilot, e Joe Puerta, Burleigh Drummond, Christopher North e David Pack degli Ambrosia. Il gruppo in quindici anni di attivit\u00e0 pubblica dieci album in studio. A questi si andr\u00e0 ad aggiungere l'inedito \"The Sicilian Defence\", inizialmente scartato nel 1979, inserito nel 2014 nel box-set \"The Complete Albums Collection\" contenente tutti i dischi del Project. Discorso a parte per il disco che doveva essere ufficialmente l'undicesimo, \"Freudiana\", ma che dopo dissidi tra Parsons e Woolfson fu pubblicato a nome di quest'ultimo e senza il logo del Project, anche se produzione, autori, cantanti e musicisti erano gli stessi degli album precedenti. Nel 1990 dopo l'uscita di \"Freudiana\" il The Alan Parsons Project si sciolse ufficialmente.\nTales of Mystery and Imagination Edgar Allan Poe.\nAlan ed Eric, con il loro \"The Alan Parsons Project\", cominciano nell'aprile del 1975 ad incidere i brani che andranno a formare, dopo un lungo ed accurato lavoro, \"Tales of Mystery and Imagination - Edgar Allan Poe\" pubblicato nel maggio del 1976. L'album \u00e8 strutturato come un concept con tutti i brani ispirati alle opere di Edgar Allan Poe e riscuote da subito un ottimo successo, specialmente in Europa dove in Germania raggiunge l'undicesimo posto nelle classifiche di vendite, e raggiungendo ad oggi, con le varie riedizioni, una vendita di oltre otto milioni di copie.\nMentre \u00e8 impegnato alla realizzazione del primo album del Project, nel maggio del 1975, Alan viene richiesto per una collaborazione speciale, quale tecnico del suono, per mixare in quadrifonia il brano \"Tubular Bells\" di Mike Oldfield che verr\u00e0 inserito nell'album \"Quadrafile (Four Speakers Four Systems Four Sides)\" pubblicato in tiratura limitata nel 1976.\nAi Grammy Awards del 1976 Alan Parsons si ritrover\u00e0 con ben due nomination su cinque per la categoria \"Best Engineered Recording, Non Classical\", avendola ricevuta, oltre che per il primo album del Project, anche per il secondo album degli Ambrosia \"Somewhere I've Never Travelled\". Non riuscir\u00e0 per\u00f2 ad aggiudicarsi il premio.\nSempre nel 1976 Parsons sar\u00e0 impegnato, dopo \"Modern Times\" del 1975, a produrre un nuovo album per Al Stewart \"Year of the Cat\".\nI Robot.\nDopo aver firmato un ricco contratto con l'Arista Records, nel dicembre del 1976, Parsons e Woolfson cominciano a registrare, presso gli studi di Abbey Road, il nuovo album che intitolano \"I Robot\" e dedicano quindi ai racconti di Isaac Asimov ed al futuro tecnologico che attende l'umanit\u00e0. L'album viene pubblicato nel giugno del 1977, in contemporanea all'uscita del film di George Lucas \"Star Wars\" e pochi mesi prima di \"Incontri ravvicinati del terzo tipo\" di Steven Spielberg, raccoglie quindi un immediato successo raggiungendo subito la nona posizione nelle classifiche USA ed aggiudicandosi il disco di platino per aver superato il milione di copie vendute. L'album entra nelle top ten di numerose nazioni toccando il picco del secondo posto in Germania, Spagna e Nuova Zelanda. Sulla scia del successo verr\u00e0 realizzato anche il primo videoclip del Project per il brano \"I Wouldn't Want to Be Like You\".\nContemporaneamente Parsons produce l'ultimo album dei Pilot \"Two's a Crowd\".\nPyramid.\nNel settembre del 1977, con ancora in corso il successo di vendite dell'album precedente, Parsons e Woolfson cominciano a registrare per il nuovo album che intitolano \"Pyramid\" ed avr\u00e0 come filo conduttore l'antico Egitto ed il mistero.\nL'album viene pubblicato nel maggio del 1978 ed ottiene un nuovo successo in termini di vendite, anche se inferiore all'album precedente, e Parsons riceve una nuova nomination, per i Grammy Awards del 1978, sempre per la categoria \"Best Engineered Recording, Non Classical\".\nNel 1978 Parsons si occupa anche della produzione del nuovo disco di Al Stewart \"Time Passages\", registrato a Los Angeles, e della realizzazione del brano \"Boulder To Birmingham\" dei The Hollies, registrato in Inghilterra.\nDopo il successo di \"Pyramid\", nell'autunno del 1978, Alan Parsons si trasferisce, anche per motivi fiscali, a Monaco e vi rimarr\u00e0 fino al 1981.\nEve.\nDopo aver allestito un piccolo studio di registrazione nel loro appartamento di Monte Carlo, Alan ed Eric cominciano a registrare i brani per l'album successivo che chiamano \"Eve\". Anche questo album segue lo schema del concept legando i brani al tema della donna, della sua rivalit\u00e0 con l'uomo ed anche dal punto di vista spirituale. Per completare le registrazione viene utilizzato anche uno studio a met\u00e0 strada tra Monte Carlo e Nizza, il \"Super Bear Studios\", che in quegli anni era frequentato anche dai Pink Floyd ed Elton John. \"Eve\" viene pubblicato nell'agosto del 1979 e continua a riscuotere successo, specialmente in Europa dove in Germania arriva al primo posto nelle classifiche sia l'album che il singolo \"Lucifer\".\nPer l'album \"Eve\" Parsons riceve una nuova nomination ai Grammy Awards 1979, nella categoria \"Best Engineered Recording, Non Classical\".\nNel 1979 Parsons produce il nuovo album di John Miles \"More Miles Per Hour\".\nThe Turn of a Friendly Card.\nLa permanenza a Monaco e la scontata frequentazione del Casin\u00f2 di Monte Carlo stimolano il tema dell'album successivo, che tratter\u00e0 del mondo del gioco e dei suoi rischi. Le registrazioni di \"The Turn of a Friendly Card\" cominciano a fine 1979 e questa volta Alan ed Eric decidono di utilizzare uno studio di registrazione pi\u00f9 attrezzato spostandosi per alcuni periodi a Parigi. L'album viene pubblicato nel novembre del 1980 e riscuote un grande successo in termini di vendite, che sar\u00e0 inferiore solo all'album \"Eye in the Sky\", raggiunge la tredicesima posizione nelle classifiche USA, ma come sempre \u00e8 in Europa che spopola arrivando al secondo posto sia in Austria che in Germania.\nVisto il successo vengono realizzati anche tre videoclip per altrettanti brani \"The Gold Bug\", \"Games People Play\" e \"The Turn of a Friendly Card (part two)\". Per il brano \"May Be A Price To Pay\" viene invece realizzato un video promozionale con riprese effettuate nello studio di registrazione di Montecarlo.\nParsons nel 1981 riceve la quarta nomination ai Grammy Awards per un album del Project, sempre nella categoria \"Best Engineered Recording, Non Classical\".\nEye in the Sky.\nRientrati in Inghilterra, anche grazie alle tasse notevolmente diminuite, Parsons e Woolfson cominciano ad incidere il nuovo album nella seconda met\u00e0 del 1981 chiamandolo \"Eye in the Sky\" e verr\u00e0 registrato presso gli studi Abbey Road. Il tema dell'album sar\u00e0 il Grande Fratello di Orwell anche nella sua accezione divina. La veste grafica viene realizzata dalla Hipgnosis di Storm Thorgerson che per \"Eye in the Sky\" crea come simbolo distintivo l'occhio di Horus, che diventer\u00e0 poi il simbolo del The Alan Parsons Project ed in seguito di Alan Parsons in generale.\n\"Eye in the Sky\" viene pubblicato nel maggio del 1982 divenendo da subito il pi\u00f9 grande successo della band di Parsons, negli USA arriva settimo, in Canada, Paesi Bassi, Norvegia e Nuova Zelanda arriva terzo, in Italia secondo e come al solito primo in Austria e Germania. Il singolo \"Eye in the Sky\" riscuote un notevole successo arrivando terzo negli USA e primo in Canada e Spagna, in generale ha ottimi risultati in tutti i paesi europei compresa l'Italia dove arriva quinto.\nI brani dell'album saranno, tra quelli del Project, i pi\u00f9 utilizzati negli anni 80 e 90 dalle radio e tv, con la strumentale \"Mammagamma\" mandata in loop continuo al termine della programmazione di alcune radio e \"Sirius\" che negli anni 90 viene utilizzato per sei stagioni come sottofondo per l'ingresso in campo dei giocatori della squadra dei Chicago Bulls.\nCon quella del 1982 per \"Eye in the Sky\" Parsons arriva alla decima nomination ai Grammy Awards, senza per\u00f2 riuscire ancora a vincerlo.\nSulla scia del successo di \"Eye in the Sky\" nell'arco del 1983 ad ottobre viene pubblicata la prima raccolta del Project \"The Best of the Alan Parsons Project\" e Andrew Powell ri-arrangia i migliori brani del gruppo pubblicando l'album \"Andrew Powell and The Philharmonia Orchestra Play The Best of The Alan Parsons Project\".\nAmmonia Avenue.\nNel arco del 1983 viene registrato il nuovo album \"Ammonia Avenue\" che non ha un vero e proprio filo conduttore ma comunque si ispira alle grandi fabbriche ed al tema dell'inquinamento. Viene pubblicato nel febbraio del 1984 ed \u00e8 il primo album del Project ad essere stampato anche su CD. L'album non ripete i risultati record del precedente ma conferma l'alto livello raggiunto dal gruppo posizionandosi al quattordicesimo posto negli USA, quinto in Italia, Austria e Norvegia, secondo in Spagna, primo in Germania, Paesi Bassi e Svizzera.\nPer \"Prime Time\" e \"Don't Answer Me\" vengono realizzati i videoclip e quest'ultimo ha un notevole successo anche dal punto di vista qualitativo tanto che riceve la nomination per gli MTV Video Music Awards 1984.\nDopo la pubblicazione di \"Ammonia Avenue\" una famosa marca di liquori italiana decide di utilizzare la strumentale \"The Gold Bug\", dell'album \"The Turn of a Friendly Card\", come colonna sonora per gli spot della stagione 1984 e 1985.\nVulture Culture.\nNel maggio del 1984 Parsons e Woolfson cominciano a registrare per l'album \"Vulture Culture\" il cui concept sar\u00e0 l'aspra critica alla societ\u00e0 moderna, definita nel titolo \"cultura dell'avvoltoio\", in cui i pi\u00f9 furbi tentano di fare profitto alle spalle del prossimo. Come cantanti, oltre ad Eric Woolfson, vengono scelti Colin Blunstone, David Paton, Chris Rainbow e Lenny Zakatek, terminate le registrazioni nel luglio del 1984, l'album viene pubblicato il febbraio del 1985 e mentre nei paesi di lingua inglese viene accolto freddamente, entra in top ten in quasi tutti i paesi europei con i soliti ottimi risultati nei Paesi Bassi con il terzo posto, Spagna e Svizzera con il secondo e il primo posto in Germania.\nPer il brano \"Let's Talk About Me\" viene realizzato anche un videoclip.\nSar\u00e0 l'unico album del \"The Alan Parsons Project\" senza il supporto delle orchestrazioni dirette da Andrew Powell, infatti il direttore d'orchestra \u00e8 impegnato nella realizzazione della colonna sonora per il film Ladyhawke.\nLadyhawke.\nNel 1985 Alan Parsons produce la colonna sonora del film \"Ladyhawke\" composta da Andrew Powell.\nStereotomy.\nNell'ottobre del 1984 cominciano a registrare per l'album \"Stereotomy\" presso i Mayfair Studios a Londra, quando ancora si sta lavorando alle ultime fasi per la pubblicazione di \"Vulture Culture\", ed il nome del disco viene suggerito ad Eric Woolfson dal racconto di Edgar Allan Poe \"I delitti della Rue Morgue\", in cui la parola stereotomy fornisce al protagonista l'indizio per venire a capo di un mistero. Il concept di questo album \u00e8 molto pi\u00f9 difficile da percepire, e si riferisce ai fattori che influiscono, nel bene e nel male, sulla vita degli uomini, alcol, sesso, fama e voglia di raggiungere gli obiettivi. \"Stereotomy\" \u00e8 sicuramente l'album pi\u00f9 rock del Project e Parsons per la prima volta realizza un album completamente in digitale. Come cantanti vengono scritturati John Miles, Chris Rainbow, Gary Brooker, Steve e Graham Dye.\nConcluse le registrazioni nell'agosto del 1985 \"Stereotomy\" viene pubblicato nel gennaio del 1986, solo in Germania nel novembre del 1985, ottiene un buon risultato, ma non riesce a ripetere i successi degli altri album nelle classifiche di vendita, con il quinto posto in Spagna quale miglior posizionamento. Per il singolo \"Stereotomy\" viene realizzato un videoclip con tecniche rivoluzionarie ma poco attrattivo visivamente. Tra le altre caratteristiche di \"Stereotomy\" vi \u00e8 quella di contenere il brano strumentale pi\u00f9 lungo mai realizzato dal Project \"Where's The Walrus?\", e per la prima volta dall'album \"Eve\" del 1979 Eric Woolfson non canta in alcun brano.\nAi Grammy Awards 1986 Parsons riceve due nomination, una per il brano strumentale \"Where's The Walrus?\" inserito nella categoria \"Best Rock Instrumental Performance (Orchestra, Group or Soloist)\", ed una seconda per la copertina dell'album nella categoria \"Best Album Package\". Nessuna delle due nomination raggiunge l'obiettivo.\nIl brano \"Limelight\" verr\u00e0 utilizzato come spot per una nota marca di elettrodomestici per quasi dieci anni a partire dal 1987\nNel 1985, durante la registrazione di \"Stereotomy\", la Philips realizza un video promozionale, con intervista a Parsons e Woolfson, per far conoscere il compact disc che in quegli anni cominciava ad essere utilizzato nelle discografie dei migliori artisti.\nGaudi.\nNell'ottobre del 1985 Parsons e Woolfson cominciano a registrare i brani da inserire nell'album \"Gaudi\", ed il concept sar\u00e0 incentrato sulla vita e sulle opere dell'artista catalano Antoni Gaud\u00ed. Le registrazione avvengono, oltre che ai gi\u00e0 testati Mayfair Studios, nel nuovissimo studio personale appena costruito a Benenden, presso la sua abitazione, da Alan Parsons e chiamato \"The Grange\" e terminano nell'agosto del 1986. \"Gaudi\" viene pubblicato nel gennaio del 1987 non riscuotendo grandi consensi nei paesi di lingua inglese e raggiungendo buone posizioni in classifica nei mercati europei, in particolare nei Paesi Bassi arriva secondo, sesto in Germania, e trainato dal titolo, familiare agli iberici, arriva primo in Spagna.\nPer l'album vengono coinvolti Ian Bairnson alle chitarre, Richard Cottle alle tastiere e sax, Stuart Elliott alla batteria e la new entry Lawrence Cottle alla chitarra basso ed Andrew Powell dirige l'orchestra, come cantanti John Miles, Lenny Zakatek, Eric Woolfson e Geoff Barradale.\nPer il singolo \"Standing on Higher Ground\" viene realizzato anche un videoclip.\nTales of Mystery and Imagination Edgar Allan Poe - 1987.\nNel novembre del 1987 viene ripubblicato il primo album del Project, \"Tales of Mystery and Imagination - Edgar Allan Poe\", su compact disc rimasterizzato e remixato da Parsons nel suo nuovo studio. Parsons ritocca tutti i brani migliorando tutto ci\u00f2 che \u00e8 possibile ed aggiungendo alcuni passaggi ai sintetizzatori, vengono inoltre aggiunti gli assoli di chitarra di Bairnson. La novit\u00e0 principale \u00e8 l'inserimento delle narrazioni di Orson Welles, registrate nel 1976 ma poi accantonate ed utilizzate solamente negli spot promozionali radiofonici.\nCaso pi\u00f9 unico che raro, per una ripubblicazione, \"Tales of Mystery and Imagination\", vende oltre copie.\nNel novembre del 1987 viene pubblicata la raccolta \"The Best of The Alan Parsons Project Vol. 2\" per contenere i migliori brani degli ultimi quattro album che mancavano nel primo volume del \"The Best\" del 1983. Per sfruttare la notoriet\u00e0 del brano \"Limelight\" amplificato dallo spot televisivo di una nota marca in Europa, per questo mercato la raccolta verr\u00e0 intitolata \"Limelight The Best of Vol.2\".\nNel novembre del 1988 viene pubblicata la raccolta \"The Instrumental Works\" che contiene una selezione delle 10 migliori strumentali realizzate dal Project.\nFreudiana.\nDopo aver terminato il lavoro sulla riedizione di \"Tales of Mystery and Imagination\", nel dicembre del 1987, Parsons e Woolfson firmano un contratto con la EMI per pubblicare un nuovo album del Project. I lavori di registrazione vanno avanti per quasi due anni presso lo studio \"The Grange\" di Parsons, e i musicisti sono gli stessi degli album precedenti con Ian Bairnson alle chitarre, Stuart Elliott alla batteria e percussioni, Laurie Cottle alla chitarra basso, Richard Cottle ai sintetizzatori e sax, Andrew Powell agli arrangiamenti orchestrali, Eric Woolfson alle tastiere e pianoforte ed Alan Parsons oltre che della produzione effettua alcuni interventi alle tastiere. I cantanti sono Eric Woolfson, Leo Sayer, Graham Dye, The Flying Pickets, Kiki Dee, Eric Stewart, Frankie Howerd, Marti Webb, Gary Howard, Chris Rainbow e John Miles. \"Freudiana\" viene pubblicato l'11 ottobre 1990 ed il concept che unisce tutti i brani sono la vita e le opere di Sigmund Freud, ma per un dissidio tra Parsons e Woolfson non viene accreditato al Project ma semplicemente intitolato \"Freudiana by Eric Woolfson\". Lo scontro era sorto dalla decisione di Woolfson che durante la fase di registrazione aveva creato una sua societ\u00e0 per poi mettere su un musical utilizzando \"Freudiana\", musical che partir\u00e0 a Vienna nel dicembre del 1990, Parsons che voleva mantenere la pubblicazione ordinaria e non trasformarla in un musical non diede l'ok per l'utilizzo del nome del Project. L'album senza alcun collegamento al Project avr\u00e0 scarsissima visibilit\u00e0 e le vendite molto al di sotto delle aspettative.\nPer il brano \"Freudiana\" viene realizzato un videoclip, che sar\u00e0 l'ultimo del Project, in cui oltre a ballerini e figuranti, l'unico membro del gruppo a comparire, sia mentre suona il piano che mentre canta, \u00e8 Eric Woolfson.\nParsons continua a collaborare al musical \"Freudiana\" occupandosi della parte tecnica delle prime repliche, ve ne saranno quasi quattrocento, e nonostante gli spettacoli abbiano sempre il tutto esaurito, quando lo stesso non va oltre la citt\u00e0 di Vienna, e Woolfson comincia a parlare di realizzare un altro musical, le strade dei due si dividono definitivamente con Parsons che non si sente adatto nel mondo del teatro.\n\"Freudiana\" quindi rimane l'ultima collaborazione, non accreditata, del \"The Alan Parsons Project\".\nSolista.\nNell'ottobre del 1990 Alan Parsons ed Eric Woolfson, con tutti i membri del loro gruppo, fanno la loro prima, ed ultima, apparizione dal vivo ed insieme, al festival musicale \"Night of the Proms\", svoltosi dal 25 al 27 ottobre ad Anversa in Belgio. Le esibizioni delle tre serate saranno le uniche nella storia in cui con il nome \"The Alan Parsons Project\" si esibisce dal vivo il gruppo al completo, con l'orchestra guidata da Andrew Powell, Alan Parsons al mixer, Eric Woolfson dietro le quinte, con le voci di Lenny Zakatek, Gary Brooker e David Paton, Ian Bairnson alla chitarra elettrica, Richard Cottle al sax e tastiere e Laurie Cottle alla chitarra basso.\nNel 1991 Alan Parsons decide con la famiglia di trasferirsi a Santa Barbara in California dove acquista una casa e vende tutte le sue propriet\u00e0 in Inghilterra compreso lo studio di registrazione \"The Grange\". In California Parsons rimarr\u00e0 pochissimo non riuscendo la famiglia ad accettare il cambiamento. Quindi si trasferisce nuovamente in Inghilterra e comincia a costruire un nuovo studio di registrazione il \"ParSonics\".\nNel novembre del 1992 Parsons pubblica un libro per gli addetti ai lavori negli studi di registrazione \"The Master Tape Book\". Alla realizzazione del libro collaborano Bill Foster e Chris Hollebone, e la prefazione \u00e8 a cura di Phil Collins.\nNel 1993 realizza con Stephen Court un album intitolato \"Sound Check\", dedicato agli addetti ai lavori, per il test audio professionale delle apparecchiature.\nTry Anything Once.\nDopo lo scioglimento del \"The Alan Parsons Project\", Parsons registra al ParSonics, dall'ottobre del 1992 all'agosto del 1993, per un nuovo album ed inizia la sua attivit\u00e0 da solista con il solo nome \"Alan Parsons\" incidendo il primo album \"Try Anything Once\" pubblicato il 26 ottobre del 1993. Del nuovo gruppo fanno parte Ian Bairnson, Stuart Elliott, Andrew Powell, David Pack e Richard Cottle, come cantanti vengono chiamati a collaborare Chris Thompson, Eric Stewart e Jacqui Copland. L'album non raggiunge i risultati sperati entrando nella top cento solo in Germania e nei Paesi Bassi.\nIl brano \"Turn It Up\" viene lanciato anche come singolo con la realizzazione di un videoclip di ottima fattura. Per la promozione dell'album viene realizzato un apposito spot per la distribuzione televisiva e cinematografica.\nIl 14 ottobre del 1993, pochi giorni prima dell'uscita di \"Try Anything Once\", al Greek Theatre di Los Angeles Alan e la sua band partecipano al Concerto per la Bosnia \"Children Under Siege\". Dopo le tre serate dell'ottobre 1990 questa \u00e8 la seconda volta che Alan Parsons, con la sua band, si esibisce dal vivo eseguendo tre brani \"Sirius\", \"Eye in the Sky\" e \"Turn It Up\".\nAlan Parsons Live Project.\nNel maggio del 1994 comincia un tour europeo, di nove date, che rappresenta il primo tour di Parsons in quasi 20 anni di attivit\u00e0 discografica. In questo tour si presenta come \"Alan Parsons Live Project\", e vi chiama a partecipare Ian Bairnson, Richard Cottle, Andrew Powell, Stuart Elliott, Jeremy Meek, Chris Thompson e Gary Howard. Dal tour viene estratto l'album \"Live\", prima registrazione dal vivo di Alan Parsons, pubblicato nel 1994 in Europa. Nel 1995 viene pubblicato anche negli USA col titolo \"The Very Best Live\" e con l'aggiunta di tre brani, registrati appositamente al ParSonics nel febbraio del 1995, \"When\", \"Take The Money And Run\" e la cover di \"You're The Voice\" di John Farnham.\nWorld Liberty Concert.\nNel 1995 Parsons diventa direttore artistico del \"World Liberty Concert\", l'importante concerto tenutosi l'8 maggio ad Arnhem nei Paesi Bassi per festeggiare il 50\u00ba anniversario della fine della seconda guerra mondiale. Partecipano al concerto Joe Cocker, Art Garfunkel, Cyndi Lauper, Wet Wet Wet, UB40, Candy Dulfer e Ren\u00e8 Froger, Alan Parsons e la sua band sono sempre presenti sul palco, ed oltre a eseguire diversi brani del The Alan Parsons Project e di Parsons da solista, accompagnano anche le esibizioni di tutti gli altri artisti. Per la manifestazione Parsons realizza appositamente anche tre nuovi brani strumentali \"The World Liberty Theme\", \"Black Horizon\" e \"White Dawn\". Il concerto viene organizzato come una vera e propria rievocazione dello sbarco in Normandia e delle operazioni militari per liberare i Paesi Bassi, con oltre alle esibizioni canore numerosi interventi di figuranti e membri delle forze armate, specialmente lungo il corso dei canali lungo il quale sono posizionati gli spettatori, la narrazione delle rievocazioni \u00e8 affidata al giornalista statunitense Walter Cronkite. La band di Parsons \u00e8 composta da Ian Bairnson alla chitarra, Stuart Elliott alla batteria, Andrew Powell e Richard Cottle alle tastiere, Felix Krish al basso, come cantanti Mick Muttins e Chris Thompson, mentre Alan Parsons oltre a partecipare ai cori suona le tastiere e la chitarra.\nNello stesso anno organizza un nuovo tour mondiale di ben 50 date sempre con l'ormai collaudato nome \"Alan Parsons Live Project\".\nSempre nel 1995 Alan Parsons riceve il \"Les Paul Award\" per l'eccellenza raggiunta nell'applicazione della tecnologia audio.\nOn Air.\nNel dicembre del 1995 comincia ad incidere il nuovo album \"On Air\", che verr\u00e0 pubblicato il 4 settembre 1996, disco ispirato all'epopea del volo, ai fratelli Montgolfier e al futuro che verr\u00e0 con la fantastica previsione della colonizzazione di altre galassie e di mondi lontani. Parsons chiama a collaborare ad \"On Air\" Ian Bairnson, Richard Cottle, Christopher Cross, Graham Dye, Stuart Elliott, John Giblin, Neil Lockwood, Steve Overland, Gary Sanctuary, Eric Stewart ed Andrew Powell. Per i singoli \"Brother Up In Heaven\" e \"Fall Free\" vengono realizzati dei videoclip che non riescono ad incrementare le vendite che in generale non raggiungono le aspettative. Ne segue un tour dal nome \"On Air World Tour\" che durer\u00e0 fino al 1998.\nSempre nel 1996 Parsons pubblica per gli addetti ai lavori, con Stephen Court, \"Sound Check 2\".\nNel 1997 Parsons cura la rimasterizzazione dei brani del \"The Alan Parsons Project\" che vengono inseriti nella raccolta in due CD \"The Definitive Collection\".\nIl 1\u00ba luglio 1997 Parsons viene nominato vice presidente dell'EMI Studios Group, che tra gli altri comprende gli studi \"Abbey Road\", ma dopo circa un anno, nel 1998, a fronte dei gi\u00e0 ingenti impegni, chiede e ottiene un ridimensionamento dell'incarico al solo responsabile degli Special Projects.\nNel maggio del 1998, durante il lunghissimo tour mondiale di On Air, Alan Parsons si esibisce per la prima volta in Italia toccando le citt\u00e0 di Trieste, Bolzano e Milano.\nIl 27 giugno del 1999 nello Stadio Olimpico di Monaco di Baviera, Michael Jackson organizza un concerto di beneficenza, a favore del fondo internazionale \"Nelson Mandela's Children's Fund\", chiamato \"Michael Jackson &amp; Friends: The Power of Humanity - What More Can I Give\". Alan e la sua band si esibiscono con i loro successi e suonano anche con Ringo Starr i due brani dei Beatles \"Yellow Submarine\" e \"With a Little Help from My Friends\".\nThe Time Machine.\nConcluso il tour \"On Air\", tra il gennaio ed il maggio 1999 Parsons registra \"The Time Machine\", pubblicato il 28 settembre, il cui titolo \u00e8 preso a prestito dall'omonimo romanzo di H.G. Wells. Nell'album figura la partecipazione di altri famosi artisti come \"Tony Hadley\" degli Spandau Ballet, \"Moya Brennan\" dei Clannad, \"Beverly Craven\" e l'amico \"Colin Blunstone\". Per il brano \"Dr. Evil Edit\" viene pubblicato anche un videoclip, e lo stesso brano viene inserito come bonus track per la versione europea con un re-mixaggio con cui Parsons aggiunge la narrazione del Dr. Evil presa dal film \"Austin Powers - La spia che ci provava\", uscito a giugno nelle sale, in cui il regista ha dedicato una citazione ad Alan Parsons ed al The Alan Parsons Project. L'album non riscuote un grande successo ma supera abbondantemente le vendite di \"On Air\". Sempre a settembre inizia il \"The Time Machine World Tour\", per le cui date europee parteciper\u00e0 quale special guest Tony Hadley. Il tour si conclude a dicembre in Giappone.\nNella primavera del 2000 Alan Parsons si separa dalla moglie Smokey e, dopo aver chiuso il ParSonics, si trasferisce, con la nuova compagna Lisa Marie Griffiths di nuovo in California.\nTra il 15 ed il 30 novembre del 2000 Alan \u00e8 coinvolto, per dodici serate, nell'edizione di \"The British Rock Symphony\", un progetto di David Fishof: gli artisti chiamati a parteciparvi interpretano brani di band anni sessanta e settanta, accompagnati da un'orchestra sinfonica ed un coro.\nA Walk Down Abbey Road.\nNel 2001 nasce una produzione di Tony Ludwig, in cooperazione con la Front Row Productions e Alan Parsons, che dopo l'approvazione di Sir Paul McCartney d\u00e0 vita al \"A Walk Down Abbey Road\", tour multi artistico di tributo ai Beatles, in cui Parsons tra giugno e luglio partecipa a trentatr\u00e9 date in giro per gli USA e Giappone.. Il progetto andr\u00e0 avanti per quasi quattro anni e tra gli artisti pi\u00f9 presenti vi sono Todd Rundgren, Ann Wilson degli Heart, John Entwistle dei The Who e Jack Bruce dei Cream.\nAlan Parsons Live Project, scioglimento e rinascita.\nDopo che sia nel 2000 che nel 2001 Parsons abbia ripreso a sprazzi il \"The Time Machine World Tour\", il 4 settembre del 2001 dichiara terminata l'esperienza del \"Alan Parsons Live Project\" specialmente a causa della distanza tra i membri del gruppo dopo che lui si \u00e8 trasferito in California.\nNel gennaio del 2003 Parsons ricomincia ad effettuare tour ma con un gruppo rinnovato, definito sempre \"Alan Parsons Live Project\", i nuovi membri sono: Godfrey Townsend alla chitarra, Steve Murphy alla batteria, John Montagna al basso, Manny Focarazzo alle tastiere e Kip Winger voce, ma la grande novit\u00e0 \u00e8 Parsons stesso che oltre a partecipare ai cori, in alcuni brani canta ed utilizza chitarra, tastiere e mixer. Ad ottobre riprende un Tour mondiale, che comincia dagli USA per poi fare tappa in Messico e Spagna, con il nuovo gruppo ormai consolidato a cui si aggiunge come voce, al posto di Winger, P.J. Olsson.\nA Valid Path.\nIl 24 agosto del 2004, dopo cinque anni di silenzio discografico, Parsons pubblica \"A Valid Path\", un nuovo album solista in cui inizia una sperimentazione verso la musica elettronica, avvalendosi anche della collaborazione di nomi celebri in questo campo, e di \"special guest\" come \"David Gilmour\", \"The Crystal Method\", \"Nortec Collective\", \"Shpongle\", \"Uberzone\" e l'ex \"Monty Python\" \"John Cleese\" come narratore. Partecipano inoltre \"David Pack\", \"Jeremy Parsons\", \"Alastair Greene\" e \"P.J. Olsson\" che oltre a cantare \u00e8 coautore di alcuni brani ed affianca Parsons come ingegnere del suono nel mixaggio. L'album, nonostante la crisi del mercato discografico sia in atto gi\u00e0 da diversi anni, ottiene un buon risultato superando in termini di vendite \"The Time Machine\", con i soliti migliori risultati nei mercati europei.\nAll'uscita del disco fanno seguito alcuni tour che portano Parsons ad esibirsi nuovamente anche in Italia, e per la prima volta a Napoli. Una delle date spagnole di questo tour \u00e8 stata immortalata nel DVD Live in Madrid che contiene alcuni dei pi\u00f9 grandi successi del \"The Alan Parsons Project\" affiancati da brani dell'ultimo album da solista \"A Valid Path\".\nNel 2006 Parsons pubblica la raccolta in tre cd \"Days Are Numbers\" in cui viene inserito il brano inedito \"No Answers Only Questions\" messo da parte nel 1983.\nPer \"A Valid Path\" Parsons riceve la nomination ai Grammy Awards 2007 nella categoria \"Best Surround Sound Album\".\nThe Alan Parsons Project - Expanded Edition.\nDal marzo del 2007 al settembre del 2008 Parsons, in collaborazione con la Sony ed Eric Woolfson, si occupa della ripubblicazione di tutto il catalogo del \"The Alan Parsons Project\" in versione rimasterizzata ed ampliata, denominata \"Expanded Edition\". In ogni singola ripubblicazione viene aggiunto materiale inedito e si arrivano ad avere anche ben sei o sette bonus track per album, come per \"The Turn of a Friendly Card\" che raggiunge un totale di 17 tracce.\nIl 6 gennaio 2008 partecipa al Concerto dell'Epifania, trasmesso su Raiuno dall'Auditorium Rai di Napoli, cantando due successi dal repertorio di \"The Alan Parsons Project\": \"Eye in the Sky\" e \"Don't Answer Me\".\nNel 2010 Alan Parsons pubblica il singolo \"All Our Yesterdays\", di cui realizza anche un videoclip, ed il live album \"\", registrato dal vivo a Madrid il 4 maggio del 2004. Nello stesso anno pubblica un triplo DVD intitolato \"Art &amp; Science Of Sound Recording\", un vero e proprio corso di formazione sulla produzione e registrazione musicale, e nel 2014 con lo stesso titolo verr\u00e0 pubblicato anche un libro.\nMaster Class Training Session.\nSempre nel 2010 Parsons da inizio ad una serie di seminari denominati \"Master Class Training Sessions\", in cui gruppi di praticanti vivono una o pi\u00f9 giornate negli studi di registrazione con Alan e spesso anche con ospiti speciali. Nei seminari tenuti dal 16 al 19 novembre 2015 lo studio di registrazione ad ospitare Parsons \u00e8 stato l'Abbey Road a Londra. Ospite speciale per queste giornate \u00e8 stato il batterista dei Pink Floyd Nick Mason.\nNell'ambito della promozione dei seminari e dell'Art &amp;Science of Recording nel novembre 2011 Parsons scrive e produce il singolo \"Do You Live At All?\", per il brano vi \u00e8 il contributo al basso di Nathan East, alle tastiere Rami Jaffee, alla batteria Vinnie Colaiuta, alle chitarre Michael Thompson e come voce P.J. Olsson.\nNel 2020, dopo ben dieci anni di seminari, a causa del covid Parsons ha momentaneamente trasformato le Master Class Training Sessions in versione streaming.\nDiva Award 2012.\nIl 26 giugno 2012, a Monaco in Germania, riceve il \"Diva Award 2012\" alla carriera, per la categoria \"Hall of Fame - Music Lifetime Achievement\".\nThe Prog Collective, Lichtmond, Steven Wilson e Jake Shimabukuro.\nIl 14 agosto del 2012 la Cleopatra Records pubblica l'album \"The Prog Collective\" del bassista Billy Sherwood. Alan Parsons compare come guest star cantando nel brano \"The Technical Divide\".\nNell'estate del 2012 Alan Parsons viene chiamato a collaborare dai Lichtmond per il brano \"Precious Life\" del loro secondo album \"Universe Of Light\". Per il brano Parsons \u00e8 co-autore, tastierista aggiuntivo e voce, e ne viene realizzato anche un videoclip. L'album viene pubblicato il 28 settembre 2012 mentre il videoclip a fine agosto.\nNel settembre 2012, in qualit\u00e0 di produttore ed ingegnere, inizia la registrazione dell'album di Steven Wilson, pubblicato nel febbraio 2013, \"The Raven That Refused to Sing (And Other Stories)\". L'album riceve critiche molto positive, e viene premiato come \"Album progressive dell'anno\" ai \"Progressive Music Awards 2013\"\nIl 2 ottobre 2012 l'etichetta Hitchhike Records pubblica l'album \"Grand Ukulele\" di Jake Shimabukuro interamente prodotto da Alan Parsons. Parsons compare anche come arrangiatore del quartetto d'archi nel brano \"Akaka Falls\", narratore al termine del brano \"Gentlemandolin\", ed anche in veste di musicista, al sintetizzatore, nella cover del brano \"Fields Of Gold\" di Sting.\nLiveSpan.\nIl 23 luglio del 2013 pubblica il terzo album dal vivo dal titolo \"LiveSpan\", che in un doppio cd contiene l'intero concerto tenuto alla \"Beethoven Halle\" a Stoccarda in Germania il 24 marzo 2013.\nNel 2013 la citt\u00e0 tedesca di Bad Krozingen ha inserito anche Alan Parsons nella \"Walk of Fame\" che si trova in un parco cittadino.\nIl 14 ottobre 2013 la Cleopatra Records pubblica l'album \"Epilogue\" del \"The Prog Collective\", dietro cui si cela il bassista Billy Sherwood. L'album viene registrato nel mese di aprile del 2013 ed Alan Parsons compare come guest star cantando nel brano \"Shining Diamonds\".\nThe Alan Parsons Project - The Complete Albums Collection.\nNel 2014 pubblica \"The Complete Albums Collection\", un cofanetto contenente undici cd rimasterizzati, la discografia completa dei The Alan Parsons Project e con in pi\u00f9 l'inedito \"The Sicilian Defence\" che in origine era stato proposto all'Arista quale quinto album del gruppo ma fu poi accantonato per essere sostituito dall'album The Turn of a Friendly Card nel 1980. L'unico disco che rimane fuori dalla raccolta \u00e8 Freudiana, in quanto non ufficialmente accreditato al Project. Il box set oltre agli undici cd, tutti in singole custodie in cartoncino e con le copertine riprodotte come nelle versioni originali in LP, contiene anche un ricco booklet, di ventotto pagine, con numerose foto inedite.\nFragile, Blackfield V, Empire e In The Key Of Silence.\nNel 2014 pubblica il videoclip del brano \"Fragile\" con sonorit\u00e0 che riportano allo stile dei Pink Floyd.\nNel febbraio del 2015 Alan Parsons si occupa della produzione dell'album Blackfield V, quinto album dei Blackfield, gruppo composto da Steven Wilson e Aviv Geffen. L'album per una serie di ritardi sar\u00e0 pubblicato solamente il 10 febbraio 2017.\nIl 6 novembre 2015 viene pubblicato l'album \"Citizen\" del bassista Billy Sherwood, per il quale collabora anche Alan Parsons cantando nel brano \"Empire\".\nIl 19 novembre 2015, durante un seminario dell\"Art &amp; Science Of Sound Recording\" tenuto a Londra presso gli Abbey Road Studios, Parsons registra per il gruppo belga dei \"Fish On Friday\" il brano \"In The Key Of Silence\". Il brano viene inserito nell'album \"Quiet Life\" pubblicato dai \"Fish On Friday\" il 26 maggio 2017 con Parsons che viene accreditato come produttore, ingegnere e corista per il brano.\nElemental dei The Earth.\nIl 25 gennaio del 2016 viene pubblicato dalla Diamond Publishing, in edizione limitata di sole cinquecento copie in vinile, l'album \"Elemental\" dei \"The Earth\". Si tratta della band giovanile in cui a fine anni sessanta militava Parsons come chitarrista, l'album fu registrato a fine 1968 e poi mixato il 10 gennaio 1969, per poi per\u00f2 non essere mai pubblicato. Della band facevano parte, oltre ad Alan Parsons alla chitarra, il cantante Ian Harris, Barry Mitchell al basso, Phil Brockton alla batteria e Ray Quilley all'organo.\nDeluxe Box Set Edition e vincita del Grammy Award.\nNel 2016, in occasione del 40\u00ba anniversario dalla pubblicazione di \"Tales of Mystery and Imagination Edgar Allan Poe\", del 1976, Parsons assieme alla figlia di Woolfson lavora alla realizzazione di un prestigioso box set che verr\u00e0 chiamato \"Tales of Mystery and Imagination 40\u00ba Anniversary Edition Super Deluxe Box Set\", nel cofanetto oltre a diversi memorabilia vengono inseriti 1 Blu-ray 5.1 surround, 3 CD, 2 LP ed un volume di 60 pagine.\nIl 27 maggio 2016 pubblica il suo quarto album dal vivo \"Live in Colombia\", registrato durante il concerto tenuto a Medell\u00edn, durante il tour svolto in Colombia, il 31 agosto 2013.\nIl 1\u00ba dicembre del 2017, in occasione del 35\u00ba anniversario dalla pubblicazione di \"Eye in the Sky\", Parsons pubblica un box set con la rimasterizzazione dell'album originale e con l'aggiunta di numeroso materiale raro ed inedito, il tutto in 3 CD, 2 LP, 1 Blu-ray 5.1 surround, 1 volume di 60 pagine, 1 flexidisc promozionale e diversi memorabilia. Questa edizione speciale prender\u00e0 il nome di \"Eye in the Sky 35\u00ba Anniversary Edition Super Deluxe Box Set\", ed il lavoro molto accurato nella rimasterizzazione di tutto il materiale specialmente per la versione in blu-ray varr\u00e0 a Parsons la vittoria di ben due premi.\nProgressive Music Awards 2018.\nIl 13 settembre 2018, presso il teatro Shakespeare's Globe, nel quartiere Southwark di Londra, Parsons si aggiudica il Progressive Music Award 2018 nella categoria \"Reissue Of The Year\", per l'album Eye in the Sky edizione \"35th Anniversary\", pubblicato l'anno precedente con l'aggiunta di materiale raro ed inedito.\nGrammy Awards 2019.\nIl 7 dicembre 2018 Parsons riceve la nomination per il Grammy Awards 2019 nella categoria \"Surround Sound - Best Immersive Audio Album\". Il 10 febbraio 2019, presso lo Staples Center di Los Angeles, si aggiudica il suo primo Grammy per l'ottimo lavoro svolto nella realizzazione della \"35th Anniversary Edition dell'album Eye In The Sky\", la vittoria sar\u00e0 anche merito dei suoi collaboratori Dave Donnelly e P.J. Olsson che lo hanno affiancato in qualit\u00e0 di surround mastering engineer.. Parsons per impegni di lavoro non riesce ad essere presente alla premiazione e i suoi collaboratori gli organizzano una premiazione a sorpresa durante il concerto del 4 aprile 2019 al Saban Theatre a Beverly Hills in California.\nThe Secret.\nDopo che nella seconda met\u00e0 del 2017, presso la sua abitazione il ranch \"Tres Vientos\" in California, ha allestito un nuovo studio di registrazione il \"ParSonics Studio\", inaugurato ufficialmente il 19 luglio del 2018, nell'arco del 2018 vi comincia a lavorare per registrare i brani da inserire in un nuovo disco. Dopo quasi un anno di lavoro, il 26 aprile 2019, pubblica il suo quinto album da solista \"The Secret\". In contemporanea con l'uscita del disco pubblica il videoclip del brano \"As Lights Fall\". Il 28 agosto pubblica il videoclip del brano \"One Note Symphony\" realizzato per celebrare il 50\u00ba anniversario della missione spaziale della NASA Apollo 11 che il 20 luglio 1969 port\u00f2 i primi uomini sulla Luna. Nel videoclip vi \u00e8 la ripresa live del brano durante il concerto tenuto il 3 e 4 giugno a Tel Aviv in Israele. Nella realizzazione di \"The Secret\" sono coinvolti Steve Hackett, Ian Bairnson, Nathan East, Vinnie Colaiuta, Lou Gramm dei Foreigner, ed alcuni artisti appartenenti alla nuova generazione quali Jared Mahone, Jason Mraz e Jake Shimabukuro. Parsons \u00e8 quasi onnipresente nell'album comparendo in qualit\u00e0 di produttore, ingegnere del suono, co-autore di tutti i brani, direttore orchestrale, cantante, corista e narratore, offre inoltre il suo contributo con diversi strumenti musicali tra cui tastiere, chitarre e percussioni.\nNell'arco di tutto il 2019, anche per promuovere l'album \"The Secret\", Parsons effettua un tour mondiale di ben 73 date esibendosi in USA, Canada, Germania, Italia, Svizzera, Paesi Bassi, Belgio, Turchia, Israele e Russia.\nIntervistato su come mai avesse scelto il concept della magia per l'album, Parsons ha dichiarato che la scelta era da tempo nel cassetto, essendo lui appassionato di magia ed illusionismo e da anni membro del \"Magic Castle\" di Los Angeles. Ha anche dichiarato di aver collaborato con un'azienda giapponese specializzata nella produzione di articoli per prestigiatori, la Tenyo, scrivendo per loro manuali di istruzioni e cataloghi per i loro articoli.\nVersione in catalano di Eye In The Sky.\nNel novembre del 2019 Parsons partecipa ad un evento di beneficenza, organizzato dalla tv spagnola TV3, per raccogliere fondi destinati alla ricerca sulle malattie rare. Viene realizzato un CD con la partecipazione di numerosi artisti, tra cui Noa, Lola \u00cdndigo, Vanesa Mart\u00edn, Amaral, Roger Mas, La Pegatina, Miki N\u00fa\u00f1ez e \u00c1lex Ubago. Parsons incide il brano \"Ser\u00e9 Els Teus Ulls Al Cam\u00ec\", adattamento al catalano di \"Eye in The Sky\", e realizza anche un videoclip. L'album viene pubblicato il 1\u00ba dicembre del 2019 con il titolo \"Minories Que Fan Una Majoria\".\nAmmonia Avenue Deluxe Box Set.\nIl 27 marzo 2020 Parsons pubblica un prestigioso box set per il 35\u00ba anniversario dell'album Ammonia Avenue, del 1984. Il box per la precisione sarebbe dovuto uscire nell'arco del 2019, ma per una serie di ritardi \u00e8 stato messo in vendita nel 2020, risultando di fatto un omaggio al 36\u00ba anniversario. Il contenuto del box \u00e8 stato curato assieme alla figlia di Woolfson ed \u00e8 composto da: 3 CD (l'originale pi\u00f9 due di inediti e bonus track), 2 LP, 1 Blu-ray 5.1 surround dell'album originale masterizzato da Alan Parsons ed anche i videoclip dei brani \"Don't Answer Me\" e \"Prime Time\", 1 volume di 60 pagine e diversi memorabilia\nSave The World.\nIl 22 febbraio del 2021, in occasione della ristampa del disco \"One\" della band \"Save the World\", viene pubblicato il videoclip della canzone \"Circus Maximus\". Nel video Parsons si presta per un cameo in cui recita la frase \"Wake up World! We were made to have purpose. Turn off the noise of this media circus\" (trad. \"Sveglia mondo! Siamo fatti per avere uno scopo. Spegni il rumore di questo circo mediatico\"). La band \"Save The World\" \u00e8 formata dal trio Dan Tracey, Robert Wright e Jon Wysocki. Dan Tracey dal 2017 \u00e8 chitarrista e corista dell\"Alan Parsons Live Project\".\nThe Most Excellent Order of the British Empire.\nIl 12 giugno del 2021 Alan Parsons \u00e8 stato insignito, dalla regina Elisabetta II d'Inghilterra, del titolo di \"Ufficiale dell'Ordine dell'Impero Britannico\" (OBE, \"Officer of the Order of the British Empire\") per il suo impegno nella musica e nella produzione musicale (\"for services to music and music production\"). Si tratta di una delle onorificenze pi\u00f9 importanti del Regno Unito e viene elargita nel giorno del compleanno della Regina .\nThe NeverEnding Show e One Note Symphony.\nIl 5 novembre del 2021 Alan Parsons pubblica l'album live \"The NeverEnding Show - Live In The Netherlands\" registrato durante il concerto tenuto ad Utrecht, nei Paesi Bassi, il 5 maggio 2019, presso il Tivoli Vredenburg, il nuovo palazzo della musica.\nL'11 febbraio 2022 Parsons pubblica l'album live \"One Note Symphony - Live in Tel Aviv\" registrato durante il concerto tenuto a Tel Aviv, in Israele, il 4 giugno 2019, presso il The Charles Bronfman Auditorium. Il concerto viene svolto con la collaborazione dell'Israel Philharmonic Orchestra.\nKeats.\nNel 1983 Parsons e Woolfson decidono di creare un gruppo parallelo al \"The Alan Parsons Project\" per provare a dare maggiore visibilit\u00e0 ai musicisti e sessionman, che per ben sette album li hanno affiancati per la creazione dei successi del Project. L'idea \u00e8 quella di lasciare ai musicisti la scrittura dei brani, mentre Parsons e Woolfson si occuperanno della produzione, registrazione e gestione manageriale. \nDietro al nome Keats ci sono David Paton, Ian Bairnson, Stuart Elliott, Colin Blunstone, Richard Cottle e Peter Bardens dei Camel. Il nome del gruppo \u00e8 semplicemente quello del miglior ristorante francese di Londra che Eric ed Alan frequentavano spesso. L'album d'esordio del progetto viene chiamato anch'esso \"Keats\" e viene registrato negli studi Abbey Road dal dicembre 1983 al marzo 1984, per poi essere pubblicato nel mese di maggio. Per tentare di dargli pi\u00f9 visibilit\u00e0 possibile sulla copertina viene inserita una vistosa dicitura \"Produced by Alan Parsons\" e per il brano \"Turn Your Heart Around\" viene realizzato un videoclip. L'album avr\u00e0 uno scarso successo tanto che la EMI, che in un primo momento aveva opzionato la realizzazione di un secondo album, si tira indietro, decretando la fine del gruppo sperimentale.\nDiscografia.\nAlbum come Produttore.\nDi seguito l'elenco degli album prodotti da Alan Parsons, anche tutti gli album del The Alan Parsons Project e quelli da solista sono sue produzioni\nStudi di registrazione.\nAlan Parsons nel corso della sua carriera ha realizzato diversi studi di registrazione personali, anche per aggiornare le apparecchiature ed avere sempre a disposizione quelle pi\u00f9 all'avanguardia.\nVita privata.\nParsons vive a Santa Barbara in California, in una fattoria, orientata alla coltivazione di avocado biologico, che ha chiamato \"Tres Vientos Ranch\", con Lisa Marie Griffiths con cui si \u00e8 sposato il 12 aprile 2003, e le sue due figlie Tabitha e Brittni. Ha anche altri due figli Jeremy e Daniel, nati dal precedente matrimonio con Smokey da cui si \u00e8 separato nella primavera del 2000 e trasferendosi negli Stati Uniti."}
{"id": "769300", "revid": "7", "url": "https://it.wikipedia.org/wiki?curid=769300", "title": "Stazione ferroviaria di Genova Principe", "text": ""}
{"id": "769307", "revid": "287204", "url": "https://it.wikipedia.org/wiki?curid=769307", "title": "Principio nominalistico", "text": ""}
{"id": "769308", "revid": "767487", "url": "https://it.wikipedia.org/wiki?curid=769308", "title": "Monturato", "text": "Nella citt\u00e0 di Siena viene chiamato Monturato il contradaiolo che partecipa come figurante al Corteo Storico.\nIl nome deriva dai costumi di ispirazione rinascimentale, detti appunto \"Monture\", che tutti i partecipanti al Corteo Storico indossano il giorno del Palio.\nL'essere scelto dalla propria Contrada come Monturato \u00e8 considerato un grande onore per qualsiasi contradaiolo."}
{"id": "769310", "revid": "1979289", "url": "https://it.wikipedia.org/wiki?curid=769310", "title": "Calco linguistico", "text": "Il calco \u00e8 un procedimento di formazione delle parole che consiste nel coniare nuovi termini riprendendo le strutture della lingua di provenienza. Si tratta di una forma particolare di prestito, spesso utile per colmare lacune lessicali (soprattutto nel campo della scienza e della tecnologia); altre volte si tratta di fenomeni spontanei, privi di una funzione vera e propria, dato che il termine sarebbe gi\u00e0 disponibile. Si distingue in genere il calco semantico da quello morfologico.\nCalco semantico.\nLa creazione di una parola pu\u00f2 semplicemente consistere nel dare un significato nuovo ad un termine gi\u00e0 esistente. Ad esempio, il verbo \"realizzare\" viene usato nella lingua di tutti i giorni anche nel senso di 'rendersi conto'. Questa accezione non \u00e8 italiana, ma proviene dall'inglese \"to realise\". Similmente si \u00e8 formato il termine \"salvare\" per indicare la memorizzazione digitale; il termine \u00e8 ricalcato sull'inglese \"to save\", che prevede anche questa accezione. Ancora, il termine \"rimpiazzare\" ha guadagnato favore rispetto a \"sostituire\" a causa dell'assonanza con \"to replace\". Anche la locuzione \"basato su\" proviene dall'inglese \"based on\". Nei media, soprattutto in ambito culinario o in qualsiasi contesto che preveda delle fasi di lavoro, \u00e8 diffusa la perifrasi verbale \"andare a\", che, sebbene non sia del tutto estranea all'italiano, \u00e8 utilizzata come calco di \"to be going to\".\nAnche \"classe\", con il significato di \"eleganza\", proviene dall'inglese \"class\", mentre da \"to assume\" ('supporre') proviene un nuovo significato di \"assumere\". Abbiamo poi \"abbracciare\" usato col significato di \"accogliere\", dall'inglese \"to embrace\".\nCalco morfologico.\nNel calco morfologico (o \"strutturale\") una parola composta pu\u00f2 essere creata a partire da una combinazione di elementi sconosciuta nella lingua di arrivo. Ad esempio, la parola \"grattacielo\" \u00e8 un calco morfologico dall'inglese \"skyscraper\"; \"grattare\" sta per \"to scrape e\" \"cielo\" sta per \"sky\", che a sua volta \u00e8 una calco morfologico del francese \"gratte-ciel\". Prima della creazione di questo termine, l'italiano non aveva parole proprie per indicare delle costruzioni abitabili a forma di torre.\nAnalogamente \u00e8 nato il termine ferrovia, proveniente dal tedesco \"Eisenbahn\": \"ferro\" sta per il tedesco \"Eisen\" e \"via\" per \"Bahn\".\nIl termine fine settimana, infine, si \u00e8 imposto in italiano moderno accanto al prestito originale \"weekend\", mentre il termine \"fuorilegge\" proviene dal termine inglese \"outlaw\" (\"out\" sta per fuori e \"law\" sta per legge) e l'espressione \"guerra fredda\" deriva dal termine inglese \"cold war\" (\"cold\" sta per freddo e \"war\" sta per guerra).\nDello stesso genere \u00e8 la parola tedesca \"Weltanschauung\", che ha dato origine a \"visione del mondo\", ma anche intere frasi, come \"il tempo vola\" che deriva dal latino \"tempus fugit\". Il senso linguistico dell'espressione italiana \"falso amico\" \u00e8 un calco dal francese \"faux ami\", cos\u00ec come l'espressione \"ammazzare il tempo\" che viene da \"tuer le temps\". \nCi sono anche calchi a met\u00e0, dove si conserva solo una parte dell'espressione. Per esempio, la traduzione del tedesco \"Drittes Reich\" in italiano \u00e8 \"Terzo Reich\", in russo \"\u0422\u0440\u0435\u0442\u0438\u0439 \u0440\u0435\u0439\u0445\" (traslitterabile come \"Tretij Rejh\") e in inglese \"Third Reich\". Anche il sintagma \"trialogo\", diffuso nel gergo delle procedure dell'Unione europea, riproduce parzialmente il termine dialogo, estendendone a tre le parti (in quella realt\u00e0, tre diverse istituzioni previste dai trattati).\nStoria.\nQuesto fenomeno linguistico, spesso considerato un modo per arricchire il vocabolario della cultura ricevente, \u00e8 sempre stato frequente nel corso della storia: i Romani hanno liberamente fatto dei calchi sul greco, creando le parole \"qualitas\" e \"quantitas\" da \u03c0\u03bf\u03b9\u03cc\u03c4\u03b7\u03c2 \"poi\u00f3t\u0113s\" e \u03c0\u03bf\u03c3\u03cc\u03c4\u03b7\u03c2 \"pos\u00f3t\u0113s\". \nIn alcuni casi sia il termine greco sia il suo calco latino sono entrati a far parte dell'italiano: \u1f00\u03c0\u03ac\u03b8\u03b5\u03b9\u03b1 \"ap\u00e0theia\" e il suo calco \"indolentia\" hanno dato sia \"apatia\" che \"indolenza\".\nCalco e traduzioni erronee.\nUn calco linguistico pu\u00f2 nascere anche da un'erronea traduzione di un termine straniero.\nL'etimo della locuzione \"aria condizionata\" \u00e8 costruito su un errore di traduzione. L'idea era quella di ricalcare il termine inglese \"air conditioned\". La parola \"conditioned\", comunque, non si riferisce all'aria, ma al locale climatizzato (altrimenti l'espressione di partenza sarebbe stata \"conditioned air\"). Tradotto correttamente, \"air conditioned\" significa \"(locale) con aria trattata\", mentre la climatizzazione si chiama \"air conditioning\". Il termine \u00e8 tuttavia accolto nella lingua italiana e il suo uso \u00e8 da considerare corretto."}
{"id": "769313", "revid": "1860334", "url": "https://it.wikipedia.org/wiki?curid=769313", "title": "Legis actio per manus iniectionem", "text": "La legis actio per manus iniectionem o manus iniectio rappresenta uno dei cinque modi di agire previsti dall'antico schema procedurale delle \"legis actiones\" e veniva utilizzata, secondo quanto dice Gaio nelle sue opere, per la realizzazione di posizioni giuridiche soggettive per le quali una legge vi faceva rinvio, avente quindi carattere esecutivo.\nLa \"manus iniectio\" in particolare aveva come pi\u00f9 comune presupposto una condanna al pagamento di una somma di denaro. Nell'ambito di tale procedura il creditore giungeva ad afferrare il debitore, e lo trascinava davanti al pretore, e ripetendo il gesto pronunciava la solenne dichiarazione della \"manus iniectio\".\nEsperita tale dichiarazione, il debitore (ora chiamato \"addictus\") era completamente alla merc\u00e9 del creditore. Questi poteva trattenerlo incatenato presso la propria dimora, venderlo come schiavo, o addirittura ucciderlo.\nTipologie di \"legis actio per manus iniectionem\".\nLa \"legis actio per manus iniectionem\" aveva applicazione pi\u00f9 comune nel caso di condanna al pagamento di una somma di denaro e si suddivideva in tre tipologie diverse:\nProcedimento.\nIl procedimento si svolgeva di fronte alle due parti e dinanzi al magistrato giudicante: il ruolo attivo era riconosciuto principalmente al creditore il quale, rivolgendosi al presunto debitore, enunciava \"certa verba\" di un formulario predeterminato, andando a elencare la fonte del credito, l'importo e dichiarava di \"manum inicere\", per poi afferrare l'altra parte.\nCostui, in sua difesa, poteva chiamare un \"vindex\", ovvero qualcuno che avrebbe contestato il diritto dell'attore di procedere a \"manus iniectio\", attraverso la negazione del debito, aprendo cos\u00ec una \"legis actio\" dichiarativa, nella quale il \"vindex\", se soccombente, avrebbe dovuto pagare il doppio dell'importo del debito che aveva tentato di negare (litiscrescenza). Nel caso in cui non vi fosse \"vindex\", la condizione del debitore peggiorava, in quanto poteva essere trascinato dal creditore e tenuto in catene per sessanta giorni.\nIl creditore, in questa posizione, aveva l'obbligo di condurlo in tre mercati \"nundinae\" consecutivi e proclamare l'importo del debito, affinch\u00e9 qualcuno, se avesse voluto, riscattasse il debitore. Se questo, per\u00f2, non avveniva, il debitore a questo punto perdeva qualsiasi diritto, potendo non soltanto essere venduto come schiavo fuori Roma, ma anche essere ucciso.\nParticolare piuttosto cruento, a norma delle XII Tavole, i creditori potevano reclamare una parte del corpo del debitore, dopo che esso veniva fatto a pezzi.\nNella \"manus iniectio\" \"pura\", per\u00f2, era riconosciuta la possibilit\u00e0 al debitore di negare il debito, senza la necessit\u00e0 del \"vindex\" ed essere sottoposto, quindi, al procedimento che portava, se soccombente, al raddoppio dell'importo (litiscrescenza).\nUna \"lex Vallia\", di data incerta, stabil\u00ec che in ogni caso al debitore fosse permesso di difendersi in proprio: la necessit\u00e0 del \"vindex\" fu conservata solo in caso di \"manus iniectio iudicati\" e \"depensi\" (in quest'ultimo caso nei confronti dello \"sponsor\" garante del debitore).\nSuccessivamente questa legge delle XII tavole (in uso nel periodo repubblicano) venne abolita e sostituita (pare da Giulio Cesare) con una meno cruenta: quella della \"pietra dello scandalo\". A Roma vicino alla Porta maggiore del Campidoglio c'era una pietra (dove era raffigurato un leone) dove sedevano i falliti (che dovevano lasciare i loro beni ai creditori).\nIl rituale prevedeva che i falliti giunti al Campidoglio di fronte alla pietra dicessero: \u201cCedo Bona\u201d (\u201cAbbandono i miei beni\u201d) rivolto ai creditori e poi urtassero le proprie natiche (denudate) sulla pietra (detta \"lapis scandali\", cio\u00e8 \"pietra dello scandalo\", modo di dire ancora oggi in uso); dopo il \"rituale\" i creditori non potevano pi\u00f9 perseguire i debitori e questi ultimi non erano pi\u00f9 \"a rischio\" di schiavit\u00f9 od uccisione. Chi, fallito, effettuava il \"rituale della pietra\" non poteva pi\u00f9 testimoniare in giudizio.\nLa nuova (e meno cruenta) pena rimase in vigore anche in tempi successivi ed in altre citt\u00e0 e se ne trovano esempi anche durante il Rinascimento, in cui riti simili (per i debitori o falliti) erano in uso in alcune citt\u00e0 (ad esempio Firenze)."}
{"id": "769321", "revid": "114716207", "url": "https://it.wikipedia.org/wiki?curid=769321", "title": "Orchestra Castellina", "text": "L'Orchestra Castellina \u00e8 un gruppo musicale che esegue musica da ballo, liscio e sudamericano, e fonda le sue origini sul marchio brevettato come primo deposito dal fondatore dell'orchestra Castellina-Pasi, il fisarmonicista Roberto Giraldi. Questo marchio \u00e8 attualmente registrato da Massimo Castellina presso l'Ufficio Italiano dei Marchi e Brevetti.\nL'Orchestra Castellina nasce nel 2003 ad Asti in Piemonte debuttando con due compilation, L'organetto della strada e Disco d'oro, sotto l'etichetta Fonola Dischi ed appare per la prima volta in televisione nel marzo 2004 sul canale Serenissima TV. Nel Giugno 2004 registra i suoi primi 14 videoclip, poi distribuiti su una VHS ed un DVD dal titolo \"Disco d'oro\" con le Edizioni Caramba. La guida artistica fin dall'inizio \u00e8 Massimo Castellina alla fisarmonica.\nTale orchestra \u00e8 ben distinta dall'Orchestra Castellina-Pasi"}
{"id": "769322", "revid": "78273", "url": "https://it.wikipedia.org/wiki?curid=769322", "title": "Gran giur\u00ec", "text": ""}
{"id": "769323", "revid": "78273", "url": "https://it.wikipedia.org/wiki?curid=769323", "title": "Grand juri", "text": ""}
{"id": "769325", "revid": "37000645", "url": "https://it.wikipedia.org/wiki?curid=769325", "title": "Giur\u00ec", "text": ""}
{"id": "769328", "revid": "729019", "url": "https://it.wikipedia.org/wiki?curid=769328", "title": "De profundis - Secretum Theophili", "text": "De profundis - Secretum Theophili \u00e8 una cantata scenica in un atto di Sergio Rendine su libretto di Egale Cerroni.\nFu composta su commissione del Teatro dell'Opera di Roma. La prima esecuzione assoluta ebbe luogo al Teatro Nazionale di Roma nel 2006."}
{"id": "769337", "revid": "287204", "url": "https://it.wikipedia.org/wiki?curid=769337", "title": "Confino politico", "text": ""}
{"id": "769338", "revid": "287204", "url": "https://it.wikipedia.org/wiki?curid=769338", "title": "Confino comune", "text": ""}
{"id": "769339", "revid": "869733", "url": "https://it.wikipedia.org/wiki?curid=769339", "title": "Hazzard", "text": "Hazzard (\"The Dukes of Hazzard\") \u00e8 una serie televisiva statunitense ideata da Gy Waldron e prodotta dalla Warner Bros. Television in collaborazione con la Lou Step Productions e la Piggy Productions. Fu trasmessa per la prima volta dal 26 gennaio 1979 all'8 febbraio 1985 sulla rete televisiva CBS, per un totale di 147 episodi che attraversarono sette stagioni. In Italia and\u00f2 in onda su Canale 5 dal 1981 al 1986. Nel corso degli anni la serie \u00e8 stata replicata su altre emittenti come Rete 4, Italia 1, Fox Retro, Iris e Spike.\nDal 18 febbraio 2019 la serie \u00e8 rientrata nuovamente nei palinsesti del gruppo Mediaset.\nTrama.\nGeorgia, Stati Uniti. Nell'immaginaria contea di Hazzard si susseguono le rocambolesche avventure della famiglia Duke, composta dai giovani cugini Bo, Luke e Daisy e da Jesse, un loro saggio e anziano zio. Nonostante i sani principi di lealt\u00e0 e correttezza, che i Duke hanno sempre messo davanti ad ogni cosa, anche loro, come nella migliore tradizione di molte famiglie del profondo sud, non hanno mai rinunciato alla distillazione clandestina di whisky. Questa debolezza, in passato, \u00e8 stata la causa, per loro, di problemi con la giustizia ed \u00e8 per questo motivo che Bo e Luke si trovano ora in libert\u00e0 condizionata. \nTre anni prima dell'inizio delle vicende narrate dalla serie, infatti, viene specificato che mentre stavano trasportando del whiskey prodotto dallo zio Jesse, i due ragazzi vennero catturati dalla polizia federale e, in cambio della loro libert\u00e0, lo zio promise alle autorit\u00e0 che non avrebbe pi\u00f9 distillato alcool. La condizione di libert\u00e0 limitata impone a Bo e Luke di non oltrepassare i confini della contea, senza prima chiedere il permesso al commissario Boss Hogg, e al tempo stesso di non far uso di armi da fuoco. \nPer guadagnarsi da vivere, oltre ad aiutare lo zio nella fattoria, i due cugini svolgono lavoretti per vecchi amici di famiglia e spesso prendono parte a gare automobilistiche. La cugina Daisy, invece, lavora presso il Boar's Nest, un locale dove gli abitanti di Hazzard solitamente si ritrovano per ballare, ascoltare musica country e bere birra. \nLe quotidiane vicissitudini della famiglia Duke sono sempre contrapposte a quelle del capo della contea Jefferson Davis Hogg, detto semplicemente \"Boss\". Quest'ultimo \u00e8 costantemente alle prese con loschi affari che cerca di portare a termine sfruttando la collaborazione, pi\u00f9 o meno volontaria, della polizia locale, composta dallo sceriffo Rosco P. Coltrane e dai vice sceriffi Enos Strate e Cletus Hogg. Uno dei principali desideri di Boss Hogg \u00e8 quello di veder marcire in galera Bo e Luke, che spesso e volentieri riescono a ostacolarlo impedendogli di portare a termine i suoi innumerevoli e disonesti traffici. I ragazzi Duke sono coadiuvati nelle loro imprese dal fidato amico Cooter (il meccanico di Hazzard) e da una Dodge Charger modello 1969 chiamata \"Generale Lee\", mediante la quale si prodigano in fughe e inseguimenti, il pi\u00f9 delle volte a scapito dello sceriffo Rosco. \nCaratteristica della serie, in ogni puntata trovava infatti spazio almeno un inseguimento tra due o pi\u00f9 veicoli sulle strade sterrate della contea, sempre sottolineate da un sottofondo di musica country. Tali sequenze sono caratterizzate dalle tipiche sbandate in sovrasterzo ed almeno uno spettacolare salto del Generale Lee, spesso lasciato in \"sospeso\" da un intervallo pubblicitario.\nPersonaggi.\nI cambi nel cast.\nLa serie nel corso degli anni sub\u00ec diversi stravolgimenti nel cast, molto spesso a causa di contrasti tra gli attori e i produttori.\nProduzione.\nConcezione e sviluppo.\nL'idea di realizzare la serie \u00e8 dello sceneggiatore Gy Waldron che gi\u00e0 nel 1975 scrisse e diresse il film \"Moonrunners\". Lui stesso ha dichiarato di aver tratto ispirazione dalle storie che gli raccontava Jerry Rushing, un \"moonrunner\" (cos\u00ec era soprannominato chi di notte trasportava whiskey illegale) proveniente da una vera famiglia di contrabbandieri. Nel film da lui realizzato nel 1975 sono presenti molti elementi che qualche anno dopo verranno inseriti in Hazzard. Come il profondo sud, le distillerie clandestine, un personaggio chiamato zio Jesse, una voce narrante (anche qui di Waylon Jennings), un gruppo di cugini, etc. Per rendere il prodotto pi\u00f9 adatto a un mercato televisivo, comunque, molti personaggi e alcune loro caratteristiche iniziali vennero ripulite, rivedute e corrette.\nRegisti.\nAlcuni attori si occuparono anche della regia in alcuni episodi: Tom Wopat in cinque episodi, John Schneider in uno, Denver Pyle in dodici, James Best in tre e Sorrell Booke in quattro.\nSceneggiatori.\nSceneggiatori (13)\nJohn Schneider \u00e8 l'unico membro del cast a essere stato sia attore che regista e sceneggiatore in almeno un episodio.\nStuntman.\nLa serie deve molto della sua popolarit\u00e0 alle acrobazie con le auto. Queste vennero coordinate da Paul Baxley con il contributo degli stuntman: Jack Gill, Corey Michael Eubanks (controfigura di Tom Wopat), Desiree Kerns, Gary Baxley, Tim Carta, Al Wyatt Jr., Marian Verde, Lance Turner, Ray Lykins, Steve Kelso, Craig R. Baxley, Robert Jon Carlson, Doug Coleman, Jon H. Epstein, Debbie Evans, Terry James, Monty Jordan, Hubie Kerns Jr., Henry Kingi, Hannah Kozak, Gene LeBell, Eddie Paul, Rich Sephton, Tony Snegoff, Jerry Summers, Renaud Veluzat.\nRiprese.\nI primi cinque episodi della serie furono girati in Georgia nella citt\u00e0 di Covington nel 1978. Successivamente la Warner Brothers, per ridurre i costi e velocizzare la produzione, spost\u00f2 i set presso i pi\u00f9 comodi Burbank Studios di Los Angeles dove, nella celebre location gi\u00e0 utilizzata in passato per numerose altre produzioni, fu ricreata la Contea di Hazzard con tanto di piazza con gazebo, banca, negozi, officina di Cooter, etc. Per gli esterni vennero utilizzate anche diverse localit\u00e0 della California. Tra queste, il Paramount Ranch di Agoura Hills, Santa Clara, Thousand Oaks e il Walt Disney Golden Oak Ranch di Santa Clarita.\nIncidenti durante le riprese.\nCome in molte serie di quel periodo, lo svolgimento delle riprese, proprio in virt\u00f9 delle vicende narrate, era spesso pericoloso. Anche in \"Hazzard\" gli incidenti erano frequenti e purtroppo a volte anche letali. Nel 1980, a seguito del ribaltamento di un'automobile, perse la vita l'assistente alle riprese Rodney Mitchell.\nColonna sonora e sigla.\nLa sigla originale della serie \u00e8 stata composta e interpretata da Waylon Jennings\n, un celebre cantante di musica country. Il titolo del brano \u00e8 \"Good Ol 'Boys\" e nell'agosto del 1980 \u00e8 stato pubblicato come secondo singolo dell'album \"Music Man\" su etichetta RCA Records (PB-12067). La canzone nel mese successivo conquist\u00f2 la posizione numero 1 nella classifica dei singoli di musica country di \"Billboard\".\nLa sigla italiana della serie, intitolata \"La ballata di Bo e Luke\", fu composta e interpretata da Augusto Martelli e pubblicata nel 1981 su dischi Five Record (FM-13006); il testo fu scritto dal paroliere Luigi Albertelli. La chitarra della sigla del telefilm \u00e8 suonata da Giorgio Cocilovo.\nNel corso degli anni hanno preso parte alle realizzazione della colonna sonora diversi artisti, tra questi: Fred Werner, John Beal e Richie Albright.\nNell'ultimo episodio della serie, intitolato \"Una festa per le feste\" (\"Opening Night at the Boar's Nest\"), durante una scena si vede lo sceriffo Rosco P. Coltrane mettere sul piatto di un giradischi un vinile: si tratta in realt\u00e0 di un disco italiano, per l'esattezza di \"A Venezia\" di Umberto Marcato del 1977.\nL'auto \"Generale Lee\".\nL'automobile \u00e8 una Dodge Charger R/T (Road &amp; Track) del 1969. Le motorizzazioni erano due: il 440 MAGNUM, 7200 cm\u00b3, potenza circa 375 HP e il 426 HEMI, 6980 cm\u00b3, potenza circa 425 HP. La trasmissione poteva essere automatica a 3 rapporti, oppure manuale a 4 marce +RM. Detta \"Generale Lee\", in onore del celebre generale sudista della guerra di secessione americana, \u00e8 caratterizzata da un colore arancio, da una gabbia di roll bar nera all'interno dell'abitacolo, da una radio \"cb\" con antenna sul baule posteriore, da un enorme numero \"01\" sulle fiancate, dalla seconda bandiera degli Stati Confederati d'America dipinta sul tetto e da un clacson che intona le prime note della canzone popolare \"Dixie's Land\". Un'ulteriore singolarit\u00e0, che distingue la Generale Lee dalle vetture in circolazione, \u00e8 data dalle porte saldate alla carrozzeria, caratteristica che costringe i cugini Duke a entrare e uscire dall'auto passando attraverso i finestrini come nelle vetture da corsa NASCAR, divenendo col tempo un'immagine iconica del telefilm. L'11 novembre 1978 lo stuntman Craig R. Baxley con la Generale Lee, durante le riprese, stabil\u00ec un record di salto.\nIn media venivano distrutte almeno una o due vetture per ogni episodio, si eseguivano salti che finivano sempre per distruggere i pianali dell'auto rendendola inutilizzabile per altre scene. Gli esemplari rimasti e ristrutturati di quel particolare modello del '69 sono molto ricercati e hanno raggiunto un notevole valore di mercato. In Italia e in altri paesi europei si aggira intorno ai 40/50.000 \u20ac a seconda del livello di perfezione nella ristrutturazione. Dalla sesta stagione i produttori decisero di usare delle miniature in scala 1/8, prodotte e filmate dal personale di Jack Sessums.\nDurante i primi cinque episodi della prima serie, che sono stati girati in Georgia, le auto coinvolte vennero allestite e riparate presso una carrozzeria con sede vicino al luogo delle riprese. In questa officina gli uomini lavoravano giorno e notte per preparare le auto distrutte durante le riprese in modo tale che potessero essere nuovamente disponibili per il giorno successivo.\nIl terzo episodio della prima serie, \"Il bambino di Mary Kaye\" (\"Mary Kaye's Baby\"), \u00e8 l'unico in cui la Generale Lee non appare. In questa puntata i Duke guidano una Plymouth Fury del 1975 di colore blu.\nIl parco macchine con i rispettivi pezzi di ricambio, a fine serie, venne affidato dai produttori a Wayne Worten, il quale ne gest\u00ec lo smaltimento. Alcune vetture vennero donate a dei fan con la clausola, per\u00f2, di non poterne trarre profitto.\nAltri veicoli utilizzati nella serie TV.\nLe auto della polizia.\nLa AMC Matador del 1977 fu una delle tante e diverse auto della polizia di Hazzard utilizzate nella serie, soprattutto nella prima stagione. Erano dotate di barre luminose e radio di servizio. Una Dodge Polara del 1972 e una Dodge Monaco del 1974 furono impiegate durante l'episodio pilota. Dalla seconda stagione si usarono delle Dodge Monaco del 1977; da met\u00e0 della quarta stagione, invece, delle Plymouth Fury del 1978. Le AMC Matadors erano ex veicoli del Dipartimento di Polizia di Los Angeles, mentre le Dodge Monaco e le Plymouth Fury erano ex unit\u00e0 della California Highway Patrol.\nLo sceriffo Little della contea di Chickasaw guida una Dodge Coronet simile alla Dodge Monaco, ma con particolari diversi.\nPlymouth Road Runner.\nUna Plymouth Road Runner del 1973 gialla con una striscia nera, targata FCH630, fu utilizzata da Daisy Duke, e dallo zio Jesse, nei primi episodi della prima stagione. Per gli ultimi episodi della prima stagione e i primi della seconda stagione, invece, guid\u00f2 una del 1971 sempre gialla con una striscia nera.\n&lt;br&gt;Nella puntata La fuga di Susi, viene distrutta l'auto di Daisy, caduta in un precipizio durante un inseguimento tra Rosco, Enos e i cugini Duke che la guidavano. A sostituire la Plymouth arriva la Jeep CJ-7 \"Dixie\", bianca con un'aquila sul cofano e due sportelli, che poi verranno rimossi, regalatale dal milionario Holmes (impersonato da Robert Alda).\nDixie - Jeep CJ-7.\nDixie \u00e8 il nome dato all'auto di Daisy Duke, una Jeep CJ-7 \"Golden Eagle\" del 1980 di colore bianco. La caratteristica di questa vettura \u00e8 un'aquila dorata sul cofano e la scritta \"Dixie\" sui fianchi. Nella serie furono impiegate varie vetture identiche: a volte avevano un cambio automatico e altre volte uno manuale. Anche il design del roll bar varia attraverso le stagioni. Quando fu introdotta la Jeep, alla fine della seconda stagione, questa aveva anche le porte, che vennero presto rimosse e non apparvero pi\u00f9 a partire dall'episodio \"Arrestate Jesse Duke\" (\"Arrest Jesse Duke\") della seconda stagione. Queste Jeep furono affittate ai produttori del telefilm da American Motors Corporation in cambio di una breve menzione nei titoli di chiusura.\nFord F100.\nIl veicolo pi\u00f9 usato dallo zio Jesse \u00e8 un camioncino pick-up Ford F100 prodotto tra il 1973 ed il 1977. In alcuni episodi compare anche un Ford F250.\nFord F350..\nIl furgone pick-up utilizzato da Cooter Davenport come carro attrezzi \u00e8 un Ford F350.\nCadillac de Ville.\nL'auto utilizzata da Boss Hogg \u00e8 una (versione del 1970) convertibile, di colore bianco con grandi corna di toro come ornamento sul cofano. Nelle stagioni iniziali Boss Hogg ha un autista, che parla raramente, identificato nel corso della serie con il nome di \"Alex\". Questo ruolo fu interpretato da diversi attori, tra cui lo stuntman Gary Baxley. Nell'episodio \"La pecora bianca\" (\"Baa, Baa White Shee\") della 3\u00aa stagione, il fratello di Boss Hogg, Abraham Lincoln Hogg, sempre interpretato da Sorrell Booke, guida lo stesso modello di automobile ma di colore nero. Il corno installato sul cofano venne acquistato per 300 dollari da un ragazzo che lo montava sulla sua macchina nella citt\u00e0 di Covington; solo successivamente i produttori scoprirono che era venduto presso vari negozi di autoricambi al prezzo di circa 100 dollari.\nFord Galaxie 500 del 1971.\nNell'episodio \"Whisky ad alta percentuale di ottani\" (\"High Octane\") della 1\u00aa stagione, zio Jesse ne guida una di color nero soprannominata \u201cSweet Tilly\u201d (\u201cdolce Tilly\u201d) o \u201cBlack Tilly\" (\u201cTilly nera\u201d).\nFord Mustang.\nL'unica auto che sia riuscita a battere la \"Generale Lee\" per ben due volte in una gara \u00e8 la Ford Mustang. La prima volta accade nell'episodio \"Una storia quasi d'amore\" della prima stagione; l'auto era nera con delle fiamme rosse, il numero 13 sulle portiere e il nome \"Lucifer\" sulle fiancate, ed era guidata da un'amica di Luke Duke. La seconda, viene guidata da Buzz Kilroy, ha uno \"00\" sulle portiere ed \u00e8 di colore blu con delle fiamme dipinte sul posteriore. Appare anche nel film tv \"Hazzard 20 anni dopo\" (\"The Dukes of Hazzard: Reunion!\") del 1997.\nFord Mustang LTD\nNell'episodio \"Come ai vecchi tempi\" (\"Days of Shine and Roses\") della seconda stagione, zio Jesse guida una Ford Mustang Ltd nera soprannominata \"Tilly\" (nella versione originale \u00e8 chiamata \u201cSweet Tilly\u201d - dolce Tilly - ) per sfidare e vincere Boss Hogg su una Chevrolet Camaro.\nChevrolet Camaro.\nL'auto guidata da Boss Hogg nell'episodio \"Come ai vecchi tempi\" (\"Days of Shine and Roses\") della 2\u00aa stagione \u00e8 una Chevrolet Camaro ed \u00e8 soprannominata \u201cGray Ghost Jr.\u201d. Appare anche nell'episodio \"Candeline per il Generale\" (\"Happy Birthday, General Lee\") della 7\u00aa stagione, con il soprannome di \u201cHellcat\u201d (in italiano \u201cgatto indiavolato\u201d).\nMaggiolino Volkswagen.\nLa macchina utilizzata dal cugino Hugie Hogg \u00e8 una Volkswagen Maggiolino bianca ed \u00e8 la versione convertibile del 1960.\nFord Gran Torino.\nNel primo episodio della serie compare in un cimitero per auto una Ford Gran Torino con gli stessi colori di quella di \"Starsky &amp; Hutch\". L'auto nel corso dell'episodio viene guidata da Cooter.\nCodici radio.\nI nomi in codice utilizzati dalla famiglia Duke per comunicare in incognito mediante l'uso delle radio CB, sono: per zio Jesse \"Pastore\"; per Bo e Luke (e per Coy e Vance in 18 episodi della 5\u00aa stagione) \"Pecorella smarrita\"; per Daisy \"Pastorella\"; e per Cooter \"Cavallo Pazzo\".\nTrappola del limitatore di velocit\u00e0 e finta deviazione.\nPer avere gratuitamente delle celebrit\u00e0 all'interno del suo locale, il Boar's Nest, Boss Hogg si avvale spesso di alcuni trucchi scorretti. Uno dei pi\u00f9 utilizzati \u00e8 quello del \"celebrity speed trap\" (\"trappola del limitatore di velocit\u00e0 per celebrit\u00e0\"), dove lo sceriffo, mediante alcuni cartelli indicatori del limite massimo di velocit\u00e0 sapientemente modificati, riesce a variare il limite a proprio piacimento, in modo tale da multare i poveri malcapitati. Una volta inflitta la salatissima multa, solo in cambio di un'esibizione gratuita all'interno del Boar's Nest, viene offerta la possibilit\u00e0 di stracciarla. Un altro trucchetto \u00e8 quello d'inserire delle deviazioni obbligatorie, cosicch\u00e9 la celebrit\u00e0 di passaggio finisca direttamente nel parcheggio del Boar's Nest. Nella maggioranza dei casi cadono in queste trappole cantanti di musica country. Spesso gli autori della serie hanno chiuso cos\u00ec gli episodi in modo da inserire una canzone che i produttori volevano utilizzare per promuovere i nuovi lavori discografici di alcuni cantanti sotto contratto con le etichette del gruppo Warner Brothers.\nLista delle celebrit\u00e0 vittime del limitatore di velocit\u00e0 o delle deviazioni:\nMessa al bando della serie.\nIn seguito al Massacro di Charleston del 17 giugno 2015, il presidente degli Stati Uniti Barack Obama ha auspicato la messa al bando della bandiera confederata sudista, perch\u00e9 ritenuta sinonimo di razzismo. Essendo tale simbolo presente nella sua seconda versione anche sulla macchina dei due protagonisti della serie, la rete televisiva CBS ha deciso di bloccarne la messa in onda.\nSequel e spin-off.\nCinema.\nNel 2005 \u00e8 uscito il film \"Hazzard\" con Johnny Knoxville (Luke Duke) e Seann William Scott (Bo Duke) nella parte dei cugini Duke e Jessica Simpson nella parte della cugina Daisy Duke.\nNel 2007 \u00e8 stato realizzato il prequel \"Hazzard - I Duke alla riscossa\", con Randy Wayne (Luke Duke) e Jonathan Bennett (Bo Duke) nella parte dei cugini Duke e April Scott nella parte della cugina Daisy Duke. Altri interpreti: Willie Nelson (zio Jesse), Christopher McDonald (Boss Hogg) e Sherilyn Fenn (Lulu Hogg).\nTelevisione.\nDal telefilm sono stati prodotti, sempre con il cast originale, due film per la televisione. Il primo senza Sorrell Booke (\"Boss Hogg\"), morto nel 1994, il secondo anche senza Denver Pyle (\"Jesse Duke\"), morto nel 1997. L'intera troupe si riun\u00ec al funerale di Sorrell Booke nel 1994 e fu proprio in quell'occasione che nacque l'idea di riunire tutti i vecchi attori per realizzare un film tv dedicato alla serie. Il progetto si concretizz\u00f2 nel 1997.\nSpin-off.\n\"Enos\" \u00e8 una serie televisiva statunitense composta da 18 episodi in un'unica stagione. \u00c8 stata trasmessa per la prima volta nella stagione 1980-1981.&lt;br&gt;\n\u00c8 uno spin-off di Hazzard, incentrato sulle vicende del personaggio di Enos Strate (interpretato dall'attore Sonny Shroyer in entrambe le serie), ex vice-sceriffo nella contea di Hazzard che si trasferisce a Los Angeles per entrare nel LAPD. Ogni episodio si conclude con Enos che scrive una lettera a Daisy Duke in cui le racconta le sue avventure a Los Angeles.\nInfluenze culturali.\nSerie animata.\nDalla serie originale nel 1983 fu realizzato un cartone animato, sempre con le voci del cast originale, chiamato \"Hazzard\" (\"The Dukes\"), prodotto nel 1983.\nVideogiochi.\nAl telefilm si sono ispirati diversi videogiochi, gli ultimi due con le voci del cast originale:\nPremi e candidature.\nLa serie fu candidata ai \"Premi Emmy\" per i costumi nel 1984.\nDVD.\nLa Warner Home Video ha pubblicato tutte le sette stagioni di Hazzard in DVD per le regioni 1 e 2. I due film TV che hanno seguito la serie sono usciti in DVD nella regione 1 il 10 giugno 2008 e nella regione 4 il 4 giugno 2014. Nella regione 4 la Warner ha distribuito solo le prime sei stagioni in DVD e due film per la TV. La serie completa e i due film TV sono stati pubblicati su DVD nella Regione 1 il 14 novembre 2017.\nStreaming.\nLa serie TV \u00e8 anche disponibile per lo streaming e il download attraverso una variet\u00e0 di servizi."}
{"id": "769341", "revid": "161374", "url": "https://it.wikipedia.org/wiki?curid=769341", "title": "De profundis (Rendine)", "text": ""}
{"id": "769353", "revid": "111325", "url": "https://it.wikipedia.org/wiki?curid=769353", "title": "Yasuhiko Yoshikazu", "text": ""}
{"id": "769362", "revid": "287204", "url": "https://it.wikipedia.org/wiki?curid=769362", "title": "Quinta colonna (romanzo)", "text": "Quinta colonna \u00e8 un romanzo di Agatha Christie, pubblicato per la prima volta nel 1941 in Gran Bretagna e solamente nel 1961 in Italia. Protagonista di questo giallo un po' fuori dagli schemi \u00e8 la coppia di investigatori Tommy e Tuppence.\nTrama.\nSiamo nel 1940 in pieno conflitto mondiale. La coppia Tommy e Tuppence, memore delle avventure vissute durante la prima guerra mondiale, scalpita perch\u00e9 vorrebbe avere un ruolo significativo negli avvenimenti che coinvolgono il proprio Paese. Tommy viene cos\u00ec contattato dal loro vecchio Capo e gli viene affidato l'incarico di scoprire le due spie tedesche che stanno organizzando la Quinta colonna in Gran Bretagna, i cosiddetti N e M. L'incarico per\u00f2 \u00e8 solo per lui, non anche per Tuppence, la quale dovr\u00e0 rimanere a casa. Tommy accetta e parte per la citt\u00e0 di Leahampton e qui trova alloggio nella pensione che si ritiene essere il covo di una delle due spie. Ma quale meraviglia, quando scopre che \u00e8 gi\u00e0 ospite presso la pensione, la cara Tuppence. I due insieme riusciranno a scoprire le spie tedesche e a sabotare il loro piano di invasione."}
{"id": "769364", "revid": "135224", "url": "https://it.wikipedia.org/wiki?curid=769364", "title": "La sagra del delitto", "text": "La sagra del delitto \u00e8 uno dei romanzi gialli scritto da Agatha Christie e pubblicato nel 1956, dalla Arnoldo Mondadori Editore nella collana Il giallo Mondadori al numero 446.\nTrama.\nIntroduzione.\nLa famosa scrittrice Ariadne Oliver \u00e8 incaricata di organizzare un finto delitto in occasione di una sagra che si terr\u00e0 presso Nasse House, nel Devon. Si accorge per\u00f2 che qualcosa non va e chiama ad investigare Hercule Poirot. Tutto pare andare per il meglio, quando il giorno della sagra la ragazza che deve interpretare la vittima viene trovata strangolata e la padrona di casa scompare.\nIntreccio.\nMentre si sta recando a Nasse House, Poirot d\u00e0 un passaggio in macchina a due giovani autostoppiste\u00a0\u2013 una olandese e una italiana\u00a0\u2013 che abitano nell'ostello della giovent\u00f9 adiacente alla tenuta. Una volta arrivato, la signora Oliver gli confida di credere che tutto il suo programma sia stato influenzato, anche se in modo impercettibile, dai consigli delle altre persone della casa, in modo quasi da mettere in scena un vero omicidio, anzich\u00e9 una finzione.\nIl proprietario di Nasse House \u00e8 George Stubbs, un uomo ricco che ha adottato il falso titolo di \u201csir\u201d per rafforzare la sua posizione nella comunit\u00e0 locale. Sua moglie Hattie, molto pi\u00f9 giovane di lui, che sembra abbastanza stupida ed impressionabile, gli \u00e8 stata presentata da Amy Folliat, l'unica superstite della famiglia a cui una volta apparteneva la casa. Adesso che i suoi figli sono stati tutti uccisi in guerra, la signora Folliat vive nella piccola Lodge House, una volta la portineria. Tra gli ospiti di Nasse House c'\u00e8 anche l'architetto Michael Weyman, che critica la scelta fatta molti anni prima di costruire una follia architettonica in un punto sbagliato del giardino; frequentano abitualmente la tenuta anche la signora Masterton, l'autoritaria moglie di un politico locale, e i giovani coniugi Legge, in villeggiatura per un paio di mesi nel Devon.\nNel giorno della festa, Hattie scopre che un suo cugino, Etienne de Sousa, sta per venire a trovarla, e sembra molto spaventata, riferendosi a lui come ad un assassino. Alla festa, una giovane scout, Marlene Tucker, deve fare la parte della morta, e si trova nella rimessa delle barche aspettando che arrivi qualche partecipante per fare il suo ruolo, quando all'improvviso si avvicina qualcuno. Poirot, nel frattempo, sta osservando gli spostamenti dei vari visitatori all'interno e all'esterno della tenuta. Pi\u00f9 tardi, l'investigatore e la signora Oliver scoprono il cadavere di Marlene nella rimessa delle barche, e si scopre che Hattie \u00e8 sparita. Sia la polizia che Poirot sono inizialmente in difficolt\u00e0.\nLe investigazioni si concentrano su Etienne de Sousa, un ricco giovane che non mostra preoccupazione per la scomparsa di Hattie ed \u00e8 arrivato in perfetto orario per commettere l'omicidio. Un altro sospetto \u00e8 Amanda Brewis, la segretaria di George, che \u00e8 innamorata del suo principale. La donna afferma di essere stata mandata alla rimessa da Hattie per portare alla ragazza viveri e bevande, e quando \u00e8 arrivata l\u00ec Marlene era viva e vegeta. Il preoccuparsi per la ragazza per\u00f2 non sembra per niente nelle corde di Hattie, che non pensava che a s\u00e9 stessa. Ulteriore confusione la provoca lo strano comportamento dei Legge (pi\u00f9 tardi si scopre che questo era dovuto al lavoro di fisico nucleare dell'uomo).\nL'attenzione di Poirot si catalizza su Amy Folliat, che sembra sapere molto pi\u00f9 di quanto voglia ammettere. Dopo che il vecchio marinaio Merdell muore, l'investigatore scopre che era il nonno di Marlene. A questo punto Poirot pu\u00f2 mettere insieme i vari indizi: Marlene aveva detto che suo nonno aveva visto qualcuno seppellire una donna nel bosco; Marlene era tipo da poter ricattare il colpevole, ed aveva ricevuto delle piccole somme di denaro proprio prima della sua morte; Merdell aveva detto a Poirot che \u201cci sarebbero sempre stati Folliat a Nasse House\u201d.\nAlla fine della storia Poirot rivela che George Stubbs non \u00e8 altri che il figlio minore di Amy Folliat, James, che non era morto in guerra come si credeva. Sua madre l'aveva fatto sposare con Hattie, una giovane molto ricca, anche se un po' debole di mente, permettendogli cos\u00ec di crearsi una nuova identit\u00e0 e ricomprarsi Nasse House. All'insaputa di Amy, per\u00f2, George/James era gi\u00e0 sposato, e poco dopo aver preso possesso di Nasse House, aveva ucciso Hattie, e l'aveva sostituita con la sua vera moglie, una giovane italiana. Il cadavere di Hattie era stato seppellito nel terreno dove poi sarebbe stata costruita la follia.\nMarlene aveva scoperto tutto questo dalle parole di suo nonno, e George e sua moglie avevano deciso che era meglio ucciderla piuttosto che continuare a farsi ricattare dalla ragazza. Il giorno prima della festa, la finta Hattie comincia a crearsi la nuova identit\u00e0 di giovane turista italiana che risiedeva nell'ostello. Nel giorno dell'omicidio, la donna aveva fatto entrambe le parti, sia quella di Hattie che quella della turista, aveva ucciso Marlene e poi se ne era andata vestita da giovane turista, con gli abiti di Hattie nello zaino. La coppia diabolica aveva scelto il giorno della festa per mettere in atto il piano, in modo da far sospettare Etienne, che li aveva avvisati diverso tempo prima della sua visita, non all'ultimo come avevano fatto credere."}
{"id": "769368", "revid": "124689028", "url": "https://it.wikipedia.org/wiki?curid=769368", "title": "Il dito e la luna", "text": "Il dito e la Luna \u00e8 un album italiano del 1998 del cantautore Angelo Branduardi.\nIn questo album, per la prima volta e totalmente, i testi vengono affidati a Giorgio Faletti e non alla moglie Luisa Zappa.\nGli arrangiamenti, per l'uso della cornamusa irlandese (\"uillean pipes\") e dei flauti danno a molti brani un sapore decisamente celtico.\nIl ritornello de \"Il Giocatore di Biliardo\" riprende il tema di \"House of the King\" della band progressive Focus.\nLa melodia del brano \"Il dito e la Luna\" \u00e8 identico a \"Wildflowers\" di Dolly Parton. Entrambi i brani si ispirano probabilmente alla stessa fonte musicale tradizionale."}
{"id": "769371", "revid": "729019", "url": "https://it.wikipedia.org/wiki?curid=769371", "title": "Alfredo Guzzoni", "text": "\u00c8 stato governatore dell'Eritrea e sottosegretario alla Guerra.\nBiografia.\nCompiuti gli studi alla Scuola di Guerra, prende parte alla guerra italo-turca del 1911. Il 18 marzo di questo stesso anno \u00e8 iniziato in Massoneria nella Loggia \"Dante Alighieri\" di Torino. Allo scoppio della prima guerra mondiale \u00e8 Capo di Stato Maggiore nella VII e XI divisione sino al 1918, quando verr\u00e0 nominato Capo di Stato Maggiore del III Corpo d'armata.\nPassato poi nel 1929 al 58\u00ba reggimento di fanteria, nel 1930 viene promosso generale ed inviato al comando della III brigata alpina. Nel 1933 comanda l'Accademia Militare di Modena sino al 1934, quando gli verr\u00e0 affidata anche la XXI divisione dei Granatieri di Sardegna. Con questa divisione prende parte alla Guerra d'Etiopia.\nNominato nel 1936 governatore dell'Eritrea, l'anno successivo gli viene affidato un nuovo gruppo: l'XI corpo. Nel 1939 \u00e8 il comandante del Corpo di spedizione in Albania (operazione OMT), per poi divenire, sempre nello stesso anno, comandante in capo delle truppe d'occupazione e successivamente comandante in capo di tutte le truppe sul suolo albanese. Viene inviato all'inizio di maggio del 1940 a comandare la 4\u00aa Armata sul fronte alpino francese.\nEbbe pessimi rapporti con Galeazzo Ciano (che nel suo diario lo accusa di essere \"torbido, infimo, piccolo, grasso e coi capelli tinti\").\nLasci\u00f2 i campi di battaglia per ricoprire la carica di sottosegretario di stato alla guerra dal 30 novembre 1940 al 25 maggio 1941 e sottocapo di Stato maggiore generale sotto il generale Ugo Cavallero. Inviato nel giugno 1943 in Sicilia, comand\u00f2 la 6\u00aa Armata. La sua carriera fin\u00ec con l'invasione anglo-americana sulle coste della Sicilia e con la ritirata delle truppe italiane dal suolo siculo.\nVenne rimosso ai primi d'agosto dalle sue funzioni. Si ritir\u00f2, ma venne catturato dopo l'8 settembre dalle truppe della Repubblica Sociale Italiana e processato come traditore a seguito di due attacchi che Roberto Farinacci gli lanci\u00f2 dalle colonne del \"Regime Fascista\". Riusc\u00ec per\u00f2, grazie all'aiuto dei tedeschi, a scampare al plotone d'esecuzione. Nel dopoguerra tent\u00f2, inutilmente, di veder riconosciuta la propria azione di comando nella difesa della Sicilia."}
{"id": "769373", "revid": "4711", "url": "https://it.wikipedia.org/wiki?curid=769373", "title": "Patto Anti-Comintern", "text": ""}
{"id": "769374", "revid": "4711", "url": "https://it.wikipedia.org/wiki?curid=769374", "title": "Patto anti-Comintern", "text": ""}
{"id": "769376", "revid": "4711", "url": "https://it.wikipedia.org/wiki?curid=769376", "title": "He 111", "text": ""}
{"id": "769379", "revid": "256896", "url": "https://it.wikipedia.org/wiki?curid=769379", "title": "Eclac", "text": ""}
{"id": "769380", "revid": "256896", "url": "https://it.wikipedia.org/wiki?curid=769380", "title": "Escap", "text": ""}
{"id": "769381", "revid": "256896", "url": "https://it.wikipedia.org/wiki?curid=769381", "title": "Escwa", "text": ""}
{"id": "769382", "revid": "125289034", "url": "https://it.wikipedia.org/wiki?curid=769382", "title": "Singularia tantum", "text": "I nomina singularia tantum (in latino 'nomi soltanto singolari'), o semplicemente singularia tantum, sono sostantivi che non hanno la forma plurale.\nDi norma si riferiscono a oggetti (spesso a metalli) o a concetti astratti; ma non mancano nomi comuni quali \"plebs\" e \"vulgus\".\nOpposti ai \"nomina singularia tantum\" sono i \"nomina pluralia tantum\", con solo una forma plurale, i quali vengono talora resi in italiano al singolare."}
{"id": "769387", "revid": "162719", "url": "https://it.wikipedia.org/wiki?curid=769387", "title": "Compatto 127mm.", "text": ""}
{"id": "769388", "revid": "339392", "url": "https://it.wikipedia.org/wiki?curid=769388", "title": "Obici tedeschi da 105mm.", "text": ""}
{"id": "769389", "revid": "486946", "url": "https://it.wikipedia.org/wiki?curid=769389", "title": "Obice Modello 1931 da 203mm.", "text": ""}
{"id": "769390", "revid": "125321634", "url": "https://it.wikipedia.org/wiki?curid=769390", "title": "Club Deportivo Tenerife", "text": "Il Club Deportivo Tenerife, o pi\u00f9 semplicemente Tenerife, \u00e8 una societ\u00e0 calcistica spagnola con sede nella citt\u00e0 di Santa Cruz de Tenerife, nelle Isole Canarie. Milita nella Segunda Divisi\u00f3n, la seconda divisione del campionato spagnolo di calcio.\nDal 1925 disputa le partite casalinghe allo Stadio Heliodoro Rodr\u00edguez L\u00f3pez. Al 2021-2022 conta 13 stagioni in Primera Divisi\u00f3n, 45 in Segunda Divisi\u00f3n, 8 in Segunda Divisi\u00f3n B, 3 in Tercera Divisi\u00f3n e 40 nelle divisioni regionali. Tra i risultati di rilievo del club canario spiccano due quinti posti, ottenuti nel 1992-1993 e nel 1995-1996, una semifinale di Coppa del Re, raggiunta nel 1993-1994 contro il , e una semifinale di Coppa UEFA, raggiunta nel 1996-1997 e persa contro lo . A livello di trofei non ufficiali vanta la vittoria di un Trofeo Joan Gamper, ottenuto nel 1993 battendo per 3-1 il . Vive un'accesa rivalit\u00e0 con l'altra principale squadra delle Canarie, il .\nStoria.\nLa data di fondazione del club \u00e8 oggetto di controversia. Ufficialmente la dirigenza e la federcalcio spagnola concordano sull'8 agosto 1922 come data di fondazione, ma vi sono storici che la fanno risalire al 1912, data effettivamente pi\u00f9 probabile.\nSecondo la versione pi\u00f9 credibile, il 21 novembre 1912 la societ\u00e0 si form\u00f2 a partire dal \"Club Nivaria\", un sodalizio che a sua volta si era formato in seguito alla fusione fra \"Club A\u00f1aza\" e \"Club Ingl\u00e9s\". Il nome di origine era quello di \"Tenerife Sporting Club\", con presidente Juan Yanes Rodr\u00edguez. Ci\u00f2 che accadde nel 1922 non fu altro che l'insediamento di una nuova dirigenza, capeggiata da Mario Garc\u00eda Cames. Ciononostante, la data accettata come ufficiale della fondazione del club \u00e8 l'8 agosto 1922. Vista l'incertezza si arriv\u00f2 addirittura a celebrare il 50\u00ba anniversario sia nel 1962 sia nel 1972.\nLa Liga fu inaugurata nel 1928, ma la squadra milit\u00f2 nelle divisioni regionali, fino ad ascendere Segunda Divisi\u00f3n nel 1953. La massima divisione fu raggiunta per la prima volta nel 1961, poi ci fu un'immediata retrocessione e per i successivi 27 anni la squadra gioc\u00f2 per lo pi\u00f9 in seconda serie, eccezion fatta per tre stagioni in Tercera Divisi\u00f3n e sei (di cui cinque di fila) in Segunda Divisi\u00f3n B, la neonata terza divisione (istituita nel 1978).\nNel 1985, quando il Tenerife retrocesse per la seconda volta nella storia in Tercera, Javier P\u00e9rez divenne presidente del club. Ottanuta un'immediata risalita in seconda serie, due anni dopo la compagine canaria torn\u00f2 in massima divisione dopo aver vinto i play-off contro il (4-1 tra andata e ritorno).\nNel 1991 arriv\u00f2 sulla panchina del Tenerife l'argentino Jorge Valdano, sotto la cui gestione il Tenerife sottrasse per due stagioni di fila il titolo spagnolo al (squadra in cui aveva militato Valdano come calciatore), sconfitto all'ultima giornata dai canarini per due volte, sempre a beneficio del , laureatosi campione di Spagna. Nella stagione 1991-92 il Tenerife fu decisivo per l'assegnazione del titolo perch\u00e9, battendo il Real Madrid per 3-2 in casa all'ultima giornata di campionato, evit\u00f2 la propria retrocessione e aiut\u00f2 il Barcellona a vincere il campionato per un punto. Anche l'anno dopo il Real Madrid affront\u00f2 il Tenerife all'ultima giornata in condizioni di vantaggio, avendo un punto di margine sul Barcellona, ma usc\u00ec sconfitto dallo stadio canario per 2-1, con titolo consegnato al Barcellona. Con il successo del 20 giugno 1993 il Tenerife suggell\u00f2 un'annata memorabile, chiusa al quinto posto, miglior piazzamento di sempre nella Liga.\nNel 1993-1994 il Tenerife partecip\u00f2 dunque alla Coppa UEFA, dove fu eliminato dalla agli ottavi di finale (2-4 il risultato complessivo), e arriv\u00f2 in semifinale di Coppa del Re.\nNel 1995-1996, sotto la guida del tedesco Jupp Heynckes, la squadra si piazz\u00f2 nuovamente quinta e raggiunse i quarti di finale di Coppa del Re. Nella Coppa UEFA 1996-1997 raggiunse la semifinale dopo aver eliminato , , e , prima di cadere contro i futuri vincitori del torneo, i tedeschi dello .\nIl declino di risultati che segu\u00ec port\u00f2 il Tenerife in Segunda al termine della Liga 1998-1999 (penultimo posto in classifica), ma nel 2000-2001 l'allenatore Rafael Ben\u00edtez centr\u00f2 la promozione in massima serie, per poi lasciare la panchina canaria per sedersi su quella del . Il nuovo tecnico Pepe Mel non part\u00ec bene e dopo la pesante sconfitta in casa (0-6) contro il Barcellona lasci\u00f2 il posto a Javier Clemente, che non fu in grado di evitare una nuova retrocessione. Oberato da 40 milioni di debiti, il Tenerife and\u00f2 incontro a vari passaggi di propriet\u00e0.\nBisogn\u00f2 attendere il 2009 per rivedere la squadra in massima serie. Nel 2009-2010 la squadra lott\u00f2 per la salvezza, ma capitol\u00f2 all'ultima giornata, sconfitta dal , giunto terzo. Nel 2010-2011 vi fu una nuova retrocessione, la seconda consecutiva, che riport\u00f2 il Tenerife in terza serie dopo 24 anni. Nel 2012-2013, per\u00f2, la compagine canaria torn\u00f2 in Segunda vincendo i play-off contro (3-2 il risultato complessivo).\nStadio.\nIl primo stadio in cui gioc\u00f2 il Tenerife era il Campo de Miraflores tra il 1913 e il 1925. L'Heliodoro Rodr\u00edguez L\u00f3pez ha una capacit\u00e0 di 22.948 posti e la sua inaugurazione avvenne il 25 luglio 1925. All'inizio si trattava di un campo in terra battezzato \"Stadium\". Nel 1949 si realizzarono le prime importanti modifiche per mano dell'allora presidente Heliodoro Rodr\u00edguez che rinnov\u00f2 quasi completamente lo stadio. Una volta conclusi i lavori esso assunse il nome attuale. Nel 1952 il terreno dell'Heliodoro Rodr\u00edguez L\u00f3pez, che fino ad allora era in terra, cambi\u00f2 in erba, esordendo nel suo nuovo look il 31 agosto dello stesso anno in un match contro l'Atl\u00e9tico Madrid, finito con il risultato di 1-1.\nIn questo stadio, nella stagione 1996-1997, il Tenerife realizza per ben due volte la miglior goleada della storia nella Liga nella partita Tenerife-Compostela (6-0) e in Tenerife-Sporting Gij\u00f3n (6-0). La squadra si allena nella Ciudad Deportiva de Geneto. I tifosi del Tenerife sono gemellati con quelli del Barcellona e vivono una accesa rivalit\u00e0 con quelli di , Real Valladolid e Las Palmas.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2017-2018.\nRosa 2021-2022.\n\"Rosa aggiornata al 27 gennaio 2022.\"\nRosa 2020-2021.\n\"Rosa aggiornata al 4 aprile 2021.\"\nRosa 2019-2020.\n\"Rosa aggiornata al 4 marzo 2020.\"\nRosa 2018-2019.\n\"Rosa aggiornata al 31 gennaio 2019\"\nRosa 2017-2018.\n\"Rosa aggiornata al 2 settembre 2017\"\nRosa 2016-2017.\n\"Rosa aggiornata al 2 febbraio 2017\"\nRosa 2014-2015.\n\"Rosa aggiornata al 1\u00ba aprile 2015\"\nClub Deportivo Tenerife B.\nIl Tenerife B \u00e8 la squadra delle riserve del Tenerife, \u00e8 stata fondata nel 1967 con il nome di \"Uni\u00f3n Deportiva Salud\", nel 1995 cambia il nome in \"Tenerife B\". milita nella Tercera Divisi\u00f3n campionato che ha gi\u00e0 disputato 26 volte, ha partecipato anche a 3 campionati di Segunda Divisi\u00f3n B e a 16 di Preferente. Gioca le partite interne nello stadio Centro Insular de Atletismo de Tenerife di 4.000 posti, l'allenatore \u00e8 Quique Medina."}
{"id": "769391", "revid": "399", "url": "https://it.wikipedia.org/wiki?curid=769391", "title": "Artiglierie italiane da 75mm.", "text": ""}
{"id": "769392", "revid": "339392", "url": "https://it.wikipedia.org/wiki?curid=769392", "title": "Light gun 105mm.", "text": ""}
{"id": "769395", "revid": "339392", "url": "https://it.wikipedia.org/wiki?curid=769395", "title": "Cannone campale Modello 1910 da 107mm.", "text": ""}
{"id": "769397", "revid": "486946", "url": "https://it.wikipedia.org/wiki?curid=769397", "title": "Cannoni campali sovietici da 76,2mm.", "text": ""}
{"id": "769401", "revid": "647919", "url": "https://it.wikipedia.org/wiki?curid=769401", "title": "Cannoni tedeschi da 7,5cm.", "text": ""}
{"id": "769404", "revid": "6923", "url": "https://it.wikipedia.org/wiki?curid=769404", "title": "De Lijn", "text": "Vlaamse Vervoermaatschappij \"De Lijn, o semplicemente De Lijn\", \u00e8 un'azienda belga che opera il servizio di trasporto pubblico nella regione delle Fiandre, in Belgio.\nGestisce le autolinee e tranvie dell'intera regione.\nStoria.\nNel 1990, all'epoca della regionalizzazione dei trasporti locali, la precedente \"Soci\u00e9t\u00e9 nationale des chemins de fer vicinaux\" (SNCV) si suddivideva in due aziende, la \"TEC\" (regione della Vallonia) e \"De Lijn\" (regione delle Fiandre), che cresceva ulteriormente assorbendo le aziende di trasporto pubblico di Anversa (MIVA) e Gent (MIVG), fino a costituire l'attuale impresa.\nLinee gestite.\nReti autobus.\nGestisce ogni rete di autobus urbani e interurbani nelle Fiandre."}
{"id": "769406", "revid": "339392", "url": "https://it.wikipedia.org/wiki?curid=769406", "title": "Kanone 18/40 10,5cm.", "text": ""}
{"id": "769411", "revid": "599013", "url": "https://it.wikipedia.org/wiki?curid=769411", "title": "Andrian Du\u0161ev", "text": "Ha vinto una medaglia di bronzo ad nel K2\u00a01000\u00a0m, in coppia con Milko Kazanov."}
{"id": "769413", "revid": "253269", "url": "https://it.wikipedia.org/wiki?curid=769413", "title": "Michael Rosenbaum", "text": "\u00c8 conosciuto principalmente per il suo ruolo di Lex Luthor / Alexander nella serie \"Smallville\".\nBiografia.\nNato ad Oceanside (New York) \u00e8 cresciuto a Newburgh, nell'Indiana, figlio di genitori divorziati, al Liceo eccelleva nei corsi di teatro. Ha conseguito il diploma presso la Castle High School (Newburgh, Indiana) e la laurea in Comunicazione alla Western Kentucky University nel 1995. Interpret\u00f2 da giovane dei ruoli principali in produzioni scolastiche come The Heidi Chronicles; d'estate invece recitava nei teatri regionali.\nLa sua carriera di attore inizia nel 1997 con una parte (il Diavolo) nel film \"The Devil &amp; the Angel\". Nel 1998 fa parte del film \"Urban Legend\" con il personaggio Parker. Nel 2000 \u00e8 uno dei protagonisti della pellicola Eyeball Eddie e di 24 episodi della serie \"Zoe, Duncan, Jack &amp; Jane\". Nel 2001 fa parte del film \"Sweet November - Dolce novembre\". Ha raggiunto una grande notoriet\u00e0 interpretando Lex Luthor nella serie tv statunitense \"Smallville\" iniziata nel settembre 2001. Uscito dal cast fisso del telefilm alla fine della settima stagione, l'attore \u00e8 tornato come guest star nell'ultimo episodio della serie, a maggio 2011. In pi\u00f9 occasioni ha lavorato in qualit\u00e0 di doppiatore, come ad esempio nella serie animata per la televisione \"Batman of the Future\" (2000), in \"Justice League\", nella quale ha doppiato il personaggio Flash e anche in videogiochi. Michael vive a Los Angeles. Quando non lavora, fa parte di una lega di hockey sul ghiaccio, uno sport che pratica sin da bambino. \u00c8 un sostenitore della squadra New York Rangers.\nNel 2005 ha preso parte al film horror di Wes Craven \"Cursed - Il maleficio\". Nel 2007 usc\u00ec la commedia per il cinema \"Kickin it Old Skool\" dove Rosenbaum interpret\u00f2 Kip Unger."}
{"id": "769414", "revid": "149485", "url": "https://it.wikipedia.org/wiki?curid=769414", "title": "Milko Kazanov", "text": "Ha vinto una medaglia di bronzo ad nel K2\u00a01000\u00a0m, in coppia con Andrian Dushev."}
{"id": "769416", "revid": "124976652", "url": "https://it.wikipedia.org/wiki?curid=769416", "title": "Dopo le esequie", "text": "Dopo le esequie \u00e8 uno dei romanzi gialli di Agatha Christie pubblicato per la prima volta nel 1953, e stampato per la prima volta in Italia dalla Arnoldo Mondadori Editore nella collana Il giallo Mondadori al numero 286. Dal romanzo \u00e8 stato tratto il film Assassinio al galoppatoio dove Poirot viene sostituito da Miss Marple. Il libro contiene una citazione ad una precedente avventura di Poirot, precisamente si tratta di Se morisse mio marito.\nTrama.\nDopo il funerale del ricco Richard Abernethie, i suoi familiari si riuniscono per la lettura del testamento. La morte, sebbene improvvisa, non era inaspettata e sul certificato di morte viene notificata come dovuta \"a cause naturali\". Ma quando Cora, la sorella del morto, senza molto tatto, dice: \"Diamine, \u00e8 stato ucciso, no?\"famiglia, Mr Entwhistle, comincia ad indagare.\nIl giorno dopo il funerale di suo fratello, anche Cora Lansquenet viene uccisa nel sonno, a colpi di accetta, nella sua casa. L'omicidio non sembra essere stato commesso a scopo di rapina (dato che \u00e8 stata chiaramente simulata), e l'eredit\u00e0 che lascia a una sua parente, Susan Banks, \u00e8 abbastanza misera, dato che tutto il patrimonio degli Abernethie apparteneva a suo fratello Richard. Il movente del delitto sembra piuttosto nelle parole che Richard aveva detto a sua sorella prima di morire, e cio\u00e8 che sospettava di poter essere avvelenato, secondo quanto origliato dalla dama di compagnia di Cora, Miss Gilchrist.\nEntwhistle convoca Poirot, che chiede al suo vecchio amico, Mr Goby, di indagare sulla famiglia. Mr Goby scopre una serie di motivi per cui Richard avrebbe potuto rischiare di essere avvelenato, dato che svariati membri della famiglia versavano in stato di difficolt\u00e0 economica. Poirot avverte Entwhistle che anche Miss Gilchrist potrebbe essere in pericolo.\nCora era un'artista e una collezionista di dipinti acquistati alle vendite locali. Susan Banks, una delle sospettate, sta facendo pulizia tra tutte queste tele quando nota che Cora copiava i disegni dalle cartoline: uno di questi, che Miss Gilchrist afferma fosse stato dipinto dal vero, rappresentava un faro distrutto in guerra. Nel frattempo, arriva un critico d'arte di nome Alexander Guthrie a dare un'occhiata agli ultimi acquisti di Cora, ma non trova niente di interessante. Poco dopo, Miss Gilchrist viene quasi uccisa dall'arsenico contenuto in un pezzo di torta che le era arrivato tramite posta. Si \u00e8 potuta salvare perch\u00e9, secondo una vecchia superstizione, aveva messo gran parte della fetta sotto il cuscino, mangiandone solo un pezzetto.\nPoirot si concentra sugli Abernethie, e a questo punto molti nodi si sciolgono. Rosamund Shane, una delle ereditiere, \u00e8 una donna determinata e inflessibile che sembra avere qualcosa da nascondere (che scopriremo essere l'infedelt\u00e0 di suo marito e una gravidanza). Il marito di Susan Banks, Gregory, \u00e8 un farmacista che sembra aver procurato, deliberatamente, un'overdose di medicinali a un cliente difficile. Gregory confessa persino, verso la fine del romanzo, di essere stato lui a uccidere Richard Abernethie, ma si scoprir\u00e0 che l'uomo \u00e8 vittima di un istinto compulsivo che lo spinge ad accusarsi per crimini di cui \u00e8 innocente. Timothy Abernethie, un invalido poco simpatico che finge di essere malato per essere al centro dell'attenzione, potrebbe essere stato in grado di uccidere Cora, cos\u00ec come la sua sospettosa moglie, Maude. Forse la scoperta dell'omicida \u00e8 legata a una misteriosa suora, che Miss Gilchrist afferma di aver notato? Ma tutto questo cosa pu\u00f2 avere a che fare con un centrotavola di fiori di ceramica a cui Poirot presta molta attenzione?\nLa cognata di Richard, Helen Abernethie, telefona a Entwhistle per dirgli che ha capito alcune cose riguardo l'assassino, ma prima di poter aggiungere altro, viene colpita selvaggiamente alla testa.\nA conclusione del romanzo, Poirot svela la soluzione del caso. Cora non si \u00e8 mai recata al funerale; ad andarci, nei suoi panni, \u00e8 stata Miss Gilchrist, la quale aveva messo un sonnifero nel t\u00e8 della Lansquenet per farla dormire, con lo scopo di insinuare nella mente di tutti il dubbio che Richard fosse stato ucciso. Dato che nessuno aveva visto Cora negli ultimi anni, e che Miss Gilchrist imitava alla perfezione i suoi atteggiamenti caratteristici, era improbabile che la sostituzione venisse scoperta, per\u00f2 la donna ha commesso un grave errore. Allenandosi allo specchio, a riprodurre un movimento con la testa tipico di Cora, non ha pensato che il riflesso l'avrebbe invertito. Durante il funerale, infatti, ha girato la testa dalla parte sbagliata. Helen aveva avuto la sensazione che ci fosse qualcosa di strano in Cora, ma non aveva capito subito che si trattava di quel gesto proposto in modo sbagliato. Miss Gilchrist si \u00e8 tradita poi quando ha parlato dei fiori di ceramica; questi ultimi erano stati portati nel giorno della lettura del testamento, ma erano gi\u00e0 stati messi via quando Miss Gilchrist (nei panni di s\u00e9 stessa) aveva conosciuto la famiglia.\nMiss Gilchrist doveva insinuare il sospetto che la morte di Richard fosse avvenuta per avvelenamento in modo da poter poi uccidere Cora, senza che nessuno avesse dei sospetti su di lei. Miss Gilchrist, infatti, voleva a tutti i costi un dipinto che Cora aveva comprato a una vendita e che lei aveva riconosciuto come un Vermeer autentico. Miss Gilchrist, dopo l'omicidio, aveva dipinto sopra il Vermeer un paesaggio tratto da una cartolina, con dei colori a olio, di cui Entwhistle aveva riconosciuto l'odore, in modo da ingannare gli interessati ai quadri, che sarebbero andati tutti a lei, secondo il volere di Cora. Con i soldi ricavati dalla vendita del Vermeer, Miss Gilchrist avrebbe potuto nuovamente aprire una sala da t\u00e8 (aveva perso la sua, durante la guerra, a causa del dissesto economico).\nAlla fine del romanzo, si scopre che Miss Gilchrist \u00e8 stata dichiarata pazza."}
{"id": "769417", "revid": "599013", "url": "https://it.wikipedia.org/wiki?curid=769417", "title": "Ferenc Csipes", "text": "Ha vinto due titoli olimpici a Seoul 1988 nel K2\u00a0500\u00a0m e nel K4\u00a01000\u00a0m. Alle edizioni seguenti dei giochi Ha vinto altri due argenti nel K4\u00a01000\u00a0m.\nHa vinto anche otto titoli mondiali."}
{"id": "769420", "revid": "111325", "url": "https://it.wikipedia.org/wiki?curid=769420", "title": "Hiroyuki Kitazume", "text": "Biografia.\nGli esordi.\nAppena dopo il diploma, conseguito al \"Tokyo Design College\" nel 1980, inizia a lavorare giovanissimo nel campo dell'animazione presso lo studio BeVore. Nel 1982 fonda il Pack Studio e l'anno seguente viene gi\u00e0 chiamato da Yoshiyuki Tomino per la direzione dell'animazione di diversi episodi delle serie \"Seisenshi Dunbine\" e \"J\u016bsenki L-Gaim\". Dopo un simile esordio diventa rapidamente uno dei pi\u00f9 richiesti animatori, e negli anni ottanta \u00e8 tra i protagonisti della crescita esponenziale del settore, firmando il character design e l'animazione di importanti produzioni della fantascienza animata del Sol Levante, come gli OAV \"Tatakae! Iczer-1\", \"Bubblegum Crisis\" e \"Megazone 23 Part I\".\nGundam e gli anni novanta.\nNel 1985 Kitazume ritrova il suo pigmalione Yoshiyuki Tomino facendo il suo ingresso nell'universo di Gundam, prima come \"sakkan\" di diversi episodi della serie \"Mobile Suit Z Gundam\", e poi come character designer al posto dell'impegnato Yoshikazu Yasuhiko in \"Mobile Suit Gundam ZZ\". Ma \u00e8 del 1987 l'ulteriore definitivo salto di qualit\u00e0, quando viene chiamato dalla Bandai a creare e dirigere \"Starlight Angel\", uno dei nove episodi del \"kolossal\" d'animazione sperimentale \"Robotto K\u0101nibaru\" (Robot Carnival), cui contribuiscono autori del calibro di Katsuhiro \u014ctomo. Nel 1988 firma quindi il character design e dirige l'animazione del celebrato lungometraggio della saga di Gundam \"\", sempre di Tomino.\nA questo punto della carriera Kitazume si dedica prevalentemente alla caratterizzazione dei personaggi ed agli \"ekonte\". Nel corso degli anni novanta lavora in tal modo ad altre produzioni di grande rilievo come, tra le altre, \"Bastard!! Ankoku no Hakai-jin\", \"Moldiver\", \"Armitage III\" e \"Seish\u014djo Kantai\".\nIl debutto nei manga.\nNel 2001, dopo vent'anni di carriera ininterrotta nel campo dell'animazione, si lancia con successo anche nel mondo dei manga realizzando \"Kid\u014d senshi Gundam Char's Deleted Affair [C.D.A.]: Wakaki suisei no sh\u014dz\u014d\" (\"Gundam C.D.A.\"), dedicato al personaggio della saga di \"Mobile Suit Gundam\" Char Aznable e pubblicato sulla rivista \"Gundam Ace\".\n\u00c8 anche apprezzato autore di illustrazioni, spesso raccolte in \"artbook\", come il bel volume \"Characters of Gundam\" edito dalla \"Kadokawa Shoten\" nel 2004."}
{"id": "769424", "revid": "599013", "url": "https://it.wikipedia.org/wiki?curid=769424", "title": "Oleg Gorobij", "text": "Ha vinto una medaglia di bronzo ad nel K4\u00a01000\u00a0m. Numerosi sono anche i titoli mondiali; dopo l'ultima medaglia di bronzo ai mondiali del 2003 si \u00e8 ritirato."}
{"id": "769426", "revid": "1573940", "url": "https://it.wikipedia.org/wiki?curid=769426", "title": "Sergej Verlin", "text": "Ha vinto una medaglia di bronzo ad Atlanta 1996 nel K4 1000m. Numerosi sono anche i titoli mondiali; dal 2004, dopo il ritiro \u00e8 allenatore della squadra russa di kayak."}
{"id": "769427", "revid": "1573940", "url": "https://it.wikipedia.org/wiki?curid=769427", "title": "Anatolij Ti\u0161\u010denko", "text": "Ha vinto una medaglia di bronzo ad Atlanta 1996 nel K4\u00a01000\u00a0m. Numerosi sono anche i titoli mondiali; si \u00e8 ritirato dopo le Olimpiadi di Atene 2004."}
{"id": "769428", "revid": "123824539", "url": "https://it.wikipedia.org/wiki?curid=769428", "title": "Urka!", "text": "Urka! \u00e8 stato un quiz italiano andato in onda su Italia 1 dal 7 gennaio al 28 giugno 1991 alle ore 14:30, dal luned\u00ec al venerd\u00ec, con la conduzione di Paolo Bonolis e la partecipazione di Luca Laurenti, Brunella Andreoli e Leo Valli.\n\u00c8 stato il programma nel quale hanno esordito come coppia televisiva Paolo Bonolis e Luca Laurenti.\nSeppur non accreditato, \u00e8 un adattamento ad opera di Fatma Ruffini abbastanza fedele del primo programma non musicale di MTV USA, dal titolo \"Remote Control\".\nIl programma.\nLa trasmissione proponeva un genere particolarmente amato tra la fine degli anni ottanta ed i primi anni novanta, il telequiz, contaminato per\u00f2 con elementi di variet\u00e0 e momenti musicali, adattato anche al pubblico di Italia 1, prevalentemente giovane.\nIl quiz vedeva in ogni puntata la partecipazione di tre giovanissimi concorrenti, due sfidanti e il campione in carica, che si sfidavano in due manches al termine delle quali avveniva una vera e propria eliminazione \"fisica\" del concorrente in svantaggio, che veniva catapultato fuori dallo studio dalla poltrona sulla quale sedeva, opportunamente munita di cintura di sicurezza, attraverso una finta parete di mattoni che si smontava nel momento in cui la attraversava. Nel corso delle puntate vennero introdotte delle vere e proprie punizioni fisiche verso i concorrenti: al momento della loro eliminazione, questi ricevevano un gavettone di acqua o farina mentre la postazione su cui sedevano si ribaltava all'indietro.\nLa manche finale prevedeva che l'unico concorrente rimasto in gara, che comunque risultava essere il campione della puntata, doveva rispondere ad una domanda collocato all'interno di una gogna di legno; in caso di risposta errata, per punizione riceveva una torta in faccia.\nRispetto al resto dei quiz televisivi di quegli anni era caratterizzato da un clima di totale irriverenza nel modo in cui il conduttore si rivolgeva ai propri concorrenti. Infatti, quando un concorrente dava una risposta sbagliata, spesso veniva deriso, seppur bonariamente, sia da Paolo Bonolis che dallo stesso pubblico. Gli stessi concorrenti venivano scelti volutamente pi\u00f9 spigliati rispetto alla media dei partecipanti agli altri quiz televisivi, e si presentavano ad ogni puntata con un portafortuna legato al proprio luogo d'origine; un milanese, ad esempio, port\u00f2 in studio un barattolo di acqua sporca del Lambro.\nAutori del programma erano Davide Tortorella, Icio De Romedis, Dario Viola e Christophe Sanchez. La scenografia era di Graziella Evangelista, mentre la regia di Lorenzo Lorenzini.\nGli elementi di disturbo.\nLa trasmissione era inframmezzata da siparietti comici, da parte soprattutto di Leo Valli e Brunella Andreoli, che nella trasmissione avevano di fatto il ruolo di \"disturbatori\" del conduttore e dell'intera trasmissione. Anche Luca Laurenti, che si occupava della parte musicale intonando al pianoforte brani musicali legati alle domande da porre ai concorrenti, spesso si intratteneva in siparietti comici con il conduttore, collaudando cos\u00ec una formula sviluppata poi negli anni successivi e che ha portato al successo la coppia Laurenti-Bonolis, che dopo questa esperienza hanno spesso lavorato insieme.\nTra gli sketch pi\u00f9 frequenti e anche pi\u00f9 esilaranti vi era la presenza di un alieno, che di frequente colloquiava con il conduttore ponendogli domande imbarazzanti, o la presenza di \"Freddy Krueger\", interpretato vocalmente da Luca Laurenti e del quale si vedeva la sola mano guantata di lame che di tanto in tanto telefonava a Bonolis durante la lettura delle domande.\nMolti momenti di divertimento erano basati anche sul nonsense, come il passaggio di personaggi di vario tipo che facevano cose insensate introdotti dal rumore di una porta cigolante, l'utilizzo di effetti sonori o la ricorrente presenza, tra le opzioni di risposta proposte da Bonolis ai concorrenti, di una fantomatico \"Antonio\".\nLeo Valli si cimentava inoltre in alcune imitazioni di personaggi noti, come Luciano Rispoli, Sandra Milo, Jovanotti, Renato Pozzetto, Enrico Ameri, Mike Bongiorno, quest'ultimo caratterizzato dalla pronuncia \"B\u00f2nolis\". Imitando la voce di Renato Pozzetto, faceva sempre riferimento al bisogno di recarsi in bagno. L'autore della trasmissione Icio De Romedis invece si presentava al pubblico come \"Sergio\", improponibile supereroe innamorato di Wonder Woman e terrorizzato dal pesto.\nIl pubblico in studio era parte attiva della trasmissione, intonando cori per introdurre la pubblicit\u00e0 (\"\"Regista, pensaci tu\") o \"Te ne vai o no, te ne vai s\u00ec o no?\"\" sulle note di \"Kradoutja\" nel momento dell'eliminazione di un concorrente.\nLe regole del gioco.\nLe prime due manches, che occupavano gran parte della durata di ogni puntata, si svolgevano con i concorrenti seduti su delle poltrone (opportunamente munite di cintura di sicurezza). Ognuno di loro doveva scegliere un numero da 1 a 9, rappresentante ognuno un \"canale televisivo\", segnalato da alcune lampade collocate nello studio attorno ad uno schermo televisivo all'interno del quale appariva, nel momento della scelta della lampada, l'argomento della domanda associata a tale numero (attualit\u00e0, musica, curiosit\u00e0, sport, ecc.). Ad ogni risposta esatta, il concorrente vinceva 200.000 lire, mentre in caso di risposta errata il montepremi rimaneva inalterato. Variabile di ogni manche era la presenza di un \"jolly\" e una \"jella\" nascoste tra i 9 \"canali\", che rispettivamente regalavano automaticamente 200.000 lire oppure toglievano la stessa somma al concorrente che selezionava tale lampada.\nIl meccanismo era il medesimo per la seconda manche, ma con i montepremi raddoppiati; non si guadagnavano quindi 200.000, bens\u00ec 400.000 lire ogni risposta esatta o ogni \"jolly\", e se ne perdevano altrettanti in caso di \"jella\".\nL'ultima manche, che riguardava solo il vincitore di ogni puntata, consisteva in una sola domanda posta (la cui risposta doveva pervenire entro trenta secondi) al concorrente collocato all'interno di una gogna; in caso di risposta mancata o errata, il concorrente subiva come punizione una torta in faccia collocata in una catapulta posta di fronte a lui, mentre indovinandola vinceva il montepremi accumulato. Il vincitore di puntata restava in carica e aveva la possibilit\u00e0 di giocare anche nella puntata successiva, accumulando il montepremi di puntata in puntata in caso di mancata vittoria della manche finale."}
{"id": "769431", "revid": "486946", "url": "https://it.wikipedia.org/wiki?curid=769431", "title": "Men in black (ufologia)", "text": ""}
{"id": "769432", "revid": "124123", "url": "https://it.wikipedia.org/wiki?curid=769432", "title": "Susanne Gunnarsson", "text": "\u00c8 stata campionessa olimpica ad nel K2\u00a0500\u00a0m in coppia con Agneta Andersson. A ha vinto invece l'argento. Numerosi sono anche i titoli mondiali. Nel 1996 ha vinto la Medaglia d'oro dello Svenska Dagbladet, l'ambito riconoscimento per gli sportivi svedesi."}
{"id": "769433", "revid": "404449", "url": "https://it.wikipedia.org/wiki?curid=769433", "title": "Donoratico", "text": "Donoratico (gi\u00e0 \"Bambolo\") \u00e8 una frazione del comune di Castagneto Carducci, in provincia di Livorno.\nGeografia fisica.\nTerritorio.\nDonoratico \u00e8 situata nell'immediato retroterra del litorale ligure-tirrenico, nella Maremma livornese, a pochi chilometri dalla spiaggia di Marina di Castagneto Carducci, che per questo motivo \u00e8 nota anche come \"Marina di Donoratico\".\nLa frazione dista circa 5\u00a0km da Castagneto Carducci e poco pi\u00f9 di 50\u00a0km da Livorno.\nClima.\nDati:\nStoria.\nLa frazione \u00e8 sorta nella prima met\u00e0 del XIX secolo quando il conte Guido Alberto Della Gherardesca dette vita, nella localit\u00e0 allora nota come \"Bambolo\", ad una serie di nuclei abitati, composti perlopi\u00f9 da poderi abitati da coloni, che portavano il nome di \"Campo Colonnello\", \"Campo Lupinaio\", \"Campo Menabuoi\" e \"Mandriacce\". Il paese si svilupp\u00f2 a partire dal 1863, anno in cui fu inaugurata la ferrovia Livorno-Follonica e costruita la stazione ferroviaria del Bambolo, che anzich\u00e9 sorgere nella localit\u00e0 Bambolo propriamente detta (poco a nord dell'attuale centro abitato), fu eretta per volere dei conti Della Gherardesca presso la loro propriet\u00e0 delle Mandriacce: fu proprio dalle Mandriacce che inizi\u00f2 lo sviluppo dell'attuale paese di Donoratico. \nCon la costruzione della prima scuola (1902), del primo pozzo (1911), della chiesa (1929) e con l'arrivo della luce elettrica (1921), l'allora villaggio di coloni aveva ormai assunto una fisionomia tale da essere riconosciuto come moderno paese rurale: fu cos\u00ec elevato a frazione nel 1923, con il nome di \"Bambolo\". Nel 1935 fu inaugurata la casa del fascio. Soltanto nel 1938 avvenne il cambio di denominazione in \"Donoratico\", dal nome del vicino castello medievale.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Donoratico. Sono indicati gli abitanti del centro abitato e dove \u00e8 possibile \u00e8 inserita la cifra riferita all'intero territorio della frazione."}
{"id": "769436", "revid": "228587", "url": "https://it.wikipedia.org/wiki?curid=769436", "title": "Meloria", "text": ""}
{"id": "769440", "revid": "599013", "url": "https://it.wikipedia.org/wiki?curid=769440", "title": "Agneta Andersson", "text": "Ha vinto molto alle olimpiadi: a Los Angeles 1984 ha vinto due ori, nel K1 500m e K2 500m, in coppia con Anna Olsson pi\u00f9 un argento nel K4 500m. A Barcellona 1992 ha vinto un altro argento nel K2 500m e un bronzo nel K4 e infine ad Atlanta 1996 \u00e8 nuovamente stata campionessa olimpica nel K2 e ha vinto il bronzo nel K4. Nelle ultime due edizioni olimpiche ha gareggiato nel K2 insieme a Susanne Gunnarsson.\nNel 1996 ha vinto la Medaglia d'oro dello Svenska Dagbladet, l'ambito riconoscimento per gli sportivi svedesi."}
{"id": "769453", "revid": "1318658", "url": "https://it.wikipedia.org/wiki?curid=769453", "title": "Coppa del Re 2006-2007", "text": "La Coppa del Re 2006-2007 fu la 103\u00aa edizione del torneo. Fu vinta dal Siviglia.\nPrimo turno.\nLe partite furono giocate dal 30 al 31 agosto 2006.\nSecondo turno.\nLe partite furono giocate il 20 settembre 2006. A partire da questo turno entrarono in scena le squadre di Segunda Divisi\u00f3n.\nTerzo turno.\nLe partite furono giocate il 20 settembre 2006.\nSedicesimi di finale.\nLe partite furono giocate dal 24 ottobre al 9 novembre 2006. A partire da questo turno entrarono in scena le squadre di Primera Divisi\u00f3n.\nOttavi di finale.\nLe partite furono giocate dal 9 al 18 gennaio 2007.\nQuarti di finale.\nI quarti furono giocati dal 31 gennaio al 28 febbraio 2007.\nSemifinali.\nLe semifinali furono giocate dal 18 aprile al 10 maggio 2007."}
{"id": "769455", "revid": "14691", "url": "https://it.wikipedia.org/wiki?curid=769455", "title": "All Man Play on Ten", "text": ""}
{"id": "769460", "revid": "232551", "url": "https://it.wikipedia.org/wiki?curid=769460", "title": "Sciascia", "text": ""}
{"id": "769468", "revid": "110157", "url": "https://it.wikipedia.org/wiki?curid=769468", "title": "Vimmerby (comune)", "text": "Vimmerby \u00e8 un comune svedese di 15.467 abitanti, situato nella contea di Kalmar. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "769472", "revid": "2178", "url": "https://it.wikipedia.org/wiki?curid=769472", "title": "Isola di Rathlin", "text": ""}
{"id": "769474", "revid": "110157", "url": "https://it.wikipedia.org/wiki?curid=769474", "title": "V\u00e4stervik (comune)", "text": "V\u00e4stervik \u00e8 un comune svedese di 36.316 abitanti, situato nella contea di Kalmar. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "769475", "revid": "339392", "url": "https://it.wikipedia.org/wiki?curid=769475", "title": "Crazy for you (film)", "text": ""}
{"id": "769481", "revid": "110157", "url": "https://it.wikipedia.org/wiki?curid=769481", "title": "Borgholm (comune)", "text": "Borgholm \u00e8 un comune svedese di 10.716 abitanti, situato nella contea di Kalmar. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "769485", "revid": "74801", "url": "https://it.wikipedia.org/wiki?curid=769485", "title": "M\u00f6rbyl\u00e5nga (comune)", "text": "M\u00f6rbyl\u00e5nga \u00e8 un comune svedese di abitanti, situato nella contea di Kalmar. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "769490", "revid": "93685", "url": "https://it.wikipedia.org/wiki?curid=769490", "title": "Illusioni", "text": ""}
{"id": "769497", "revid": "648716", "url": "https://it.wikipedia.org/wiki?curid=769497", "title": "Emmaboda", "text": "Emmaboda \u00e8 una cittadina della Svezia meridionale, capoluogo del comune omonimo, nella contea di Kalmar; nel 2005 aveva una popolazione di abitanti su un'area di ."}
{"id": "769499", "revid": "767487", "url": "https://it.wikipedia.org/wiki?curid=769499", "title": "Hultsfred", "text": "Hultsfred \u00e8 una cittadina della Svezia meridionale, capoluogo del comune omonimo, nella contea di Kalmar; nel 2005 aveva una popolazione di 5.305 abitanti, su un'area di 5,95 km\u00b2.\n\u00c8 nota perch\u00e9 vi si svolgeva l'Hultsfred Festival."}
{"id": "769500", "revid": "287204", "url": "https://it.wikipedia.org/wiki?curid=769500", "title": "H\u00f6gsby", "text": "H\u00f6gsby \u00e8 una cittadina della Svezia meridionale, capoluogo del comune omonimo, nella contea di Kalmar; nel 2005 aveva una popolazione di 1.965 abitanti, su un'area di 2,66 km\u00b2."}
{"id": "769502", "revid": "1005847", "url": "https://it.wikipedia.org/wiki?curid=769502", "title": "Doris Lo Moro", "text": "\u00c8 stata sindaco di Lamezia Terme dal 21 novembre 1993 al 20 febbraio 2001, consigliere regionale della Calabria dal 2005 al 2008, , infine deputata alla Camera nella XVI legislatura e senatrice della Repubblica nella XVII legislatura, ricoprendo vari incarichi parlamentari.\nBiografia.\nMagistrato ordinario (settima valutazione di professionalit\u00e0) attualmente collocata fuori ruolo presso il Ministero della Giustizia, con funzioni di Responsabile della Protezione dei Dati (RPD) per il Ministero, nominata con DM 7 agosto 2017. Ha ricoperto rilevanti incarichi politici come Sindaco di Lamezia terme, Consigliere regionale, Deputato e Senatore della Repubblica.\nHa iniziato la sua esperienza politica nel 1993 come sindaco di Lamezia Terme (dopo due anni di commissariamento dell'ente locale per infiltrazioni mafiose) ed \u00e8 rimasta in carica per due mandati, fino al 2001, guidando Giunte di centrosinistra. In tale periodo viene collocata, a domanda, in aspettativa per mandato amministrativo sino al 2001. Durante il mandato amministrativo, ha partecipato come socio fondatore alla costituzione di \u201cLibera. Associazione, nomi e numeri contro le mafie\u201d e di \u201cAvviso Pubblico \u2013 Enti locali e regioni per la formazione civile contro le mafie\u201d. Ha ricoperto la carica di Presidente della Lega delle Autonomie della Regione Calabria e di Vicepresidente nazionale della Lega delle Autonomie e ha promosso la costituzione della societ\u00e0 consortile Sviluppo area ex Sir (poi Lamezia Europa), di cui \u00e8 stata Presidente dal marzo 1997 al luglio 2001. Richiamata in ruolo, viene destinata al Tribunale di Roma, con funzioni di Giudice.\nConsigliere ed assessore regionale della Calabria.\nSi candida alle elezioni regionali in Calabria del 2005 con i DS, nella mozione del deputato, nonch\u00e9 ex senatore, sottosegretario di Stato e ministro Agazio Loiero, venendo eletta in consiglio regionale della Calabria.\nIn seguito alle elezioni regionali in Calabria del 2005 approda al Consiglio regionale della Calabria in rappresentanza dei DS ed entra a far parte della Giunta regionale guidata da Agazio Loiero in qualit\u00e0 di assessore alla Tutela della Salute. Viene riconfermata nel \"Loiero-bis\" (a settembre 2006). Lascia l'incarico di assessore regionale a met\u00e0 legislatura (novembre 2007), con la riformulazione della Giunta.\nSuccessivamente viene eletta presidente dell'assemblea costituente regionale del Partito Democratico.\nElezione a deputato.\nAlle elezioni politiche del 2008 viene eletta alla Camera dei deputati nelle liste del PD. In quanto deputato della XVI legislatura, \u00e8 stata componente della Commissione Affari Costituzionali, di cui \u00e8 eletta Segretario, della Commissione parlamentare d\u2019inchiesta sugli errori sanitari, nonch\u00e9 del Comitato per la legislazione, di cui assume il ruolo di Vicepresidente e Presidente. Nel suo turno di Presidenza, il Comitato per la legislazione, oltre all\u2019ordinaria attivit\u00e0, ha elaborato il rapporto su \u201cI costi per la competitivit\u00e0 italiana derivanti dall\u2019instabilit\u00e0 normativa\u201d. Nel febbraio 2011 \u00e8 eletta Presidente dell\u2019ANPACA, associazione nazionale che rappresenta e coordina oltre 200 soggetti responsabili dei Patti territoriali e contratti d\u2019area per lo sviluppo locale, ruolo che svolge fino al luglio 2012.\n\u00c8 stata una dei quattro candidati alle elezioni primarie organizzate dal PD della Calabria, il 17 gennaio 2010, per individuare il candidato alla presidenza della Regione da proporre alla coalizione di centrosinistra.\nElezione a senatore.\nNel dicembre 2012 si candida alle primarie del PD, in provincia di Catanzaro, indette per eleggere i candidati del partito al Parlamento italiano in vista delle Elezioni politiche italiane del 2013, le primarie). Le primarie si sono svolte il 29 dicembre 2012 e l'On. Lo Moro ha ottenuto 4.446 preferenze, posizionandosi al secondo posto tra i vari candidati e ottenendo l'elezione come candidata del PD al Parlamento italiano per le elezioni del 2013. L'8 gennaio 2013 la direzione nazionale del PD candida l'On. Lo Moro al Senato della Repubblica Italiana nella posizione numero due della lista PD nella regione Calabria. Il 25 febbraio 2013 viene eletta Senatrice della Repubblica Italiana. Da senatrice della XVII legislatura, svolge il ruolo di componente e Capogruppo nella Commissione Affari Costituzionali, di componente della Giunta delle elezioni e delle immunit\u00e0 parlamentari, del Comitato parlamentare per i procedimenti di accusa, della Commissione d\u2019inchiesta delle cause del disastro del traghetto Moby Prince, della Commissione d\u2019inchiesta sul femminicidio nonch\u00e9 su ogni forma di violenza di genere. Ha ricoperto il ruolo di Vicepresidente del Consiglio di disciplina e di componente della Commissione consultiva per la concessione di ricompense al valore e al merito civile. \u00c8 stata altres\u00ec Presidente della Commissione d\u2019inchiesta sul fenomeno degli atti intimidatori nei confronti degli amministratori locali, istituita dal Senato su sua proposta, i cui lavori si concludono con l\u2019approvazione della \u201cRelazione conclusiva\u201d a sua firma. Nel corso della legislatura, \u00e8 stata prima firmataria del disegno di legge che ha raccolto aspetti significativi dell\u2019inchiesta sul fenomeno delle intimidazioni agli amministratori locali, approvato da entrambi i rami del Parlamento e diventato legge n. 105 del 3 luglio 2017 con il titolo \u201cModifiche al codice penale, al codice di procedura penale e al testo unico di cui al decreto del Presidente della Repubblica 16 maggio 1969, n. 570, a tutela dei Corpi politici, amministrativi e giudiziari e dei loro singoli componenti\u201d.\nSotto il profilo dell'immunit\u00e0 parlamentare, si \u00e8 occupata di diversi casi, come dell'arresto del senatore Caridi, dell'autorizzazione a procedere in giudizio nei confronti del senatore Matteoli, dell'autorizzazione all'utilizzo delle intercettazioni telefoniche nei confronti del senatore Dell'Utri e del senatore Azzolini. Tra questi, il caso pi\u00f9 controverso \u00e8 stato quello del Senatore Antonio Azzollini.\nNel 2017 abbandona il PD per aderire ad Articolo 1 - Movimento Democratico e Progressista.\nIl 19 gennaio 2018 ella lascia la politica, tornando alla magistratura e d\u00e0 l'addio con un incontro a Palazzo Nicotera di Lamezia Terme. In tale occasione, ha pubblicato \"Racconto un impegno\" , nel quale ha sintetizzato la sua attivit\u00e0 politica durante la XVII Legislatura. Con decreto del Ministro della Giustizia del 16.07.2018 viene confermato il suo collocamento fuori ruolo organico della Magistratura per essere destinata, con il suo consenso, al Dipartimento per gli affari di giustizia del Ministero della Giustizia, dove attualmente ricopre il ruolo di Responsabile dei Dati Personali per il Ministero."}
{"id": "769505", "revid": "13102", "url": "https://it.wikipedia.org/wiki?curid=769505", "title": "Vernacolo anconetano", "text": ""}
{"id": "769506", "revid": "62015", "url": "https://it.wikipedia.org/wiki?curid=769506", "title": "Tarsio", "text": ""}
{"id": "769507", "revid": "287204", "url": "https://it.wikipedia.org/wiki?curid=769507", "title": "Verso l'ora zero", "text": "Verso l'ora zero \u00e8 un romanzo giallo scritto da Agatha Christie, pubblicato nel 1944, stampato dalla Arnoldo Mondadori Editore nella collana Il giallo Mondadori con il numero 187.\nTrama.\nLady Camilla Tressilian, come ogni estate, invita presso di s\u00e9 vari parenti e amici. Ma si crea una strana situazione quando Nevile dice a Lady Camilla che quest'estate saranno insieme da lei sia lui con la nuova moglie Kay, sia Audrey, la prima moglie di Nevile. Dal momento del loro arrivo presso la casa la tensione diverr\u00e0 sempre pi\u00f9 palpabile, fino a quando una mattina si scoprir\u00e0 il cadavere di Lady Tressilian. Chi l'avr\u00e0 uccisa? Tutto sembra puntare contro Nevile, ma sar\u00e0 il sovrintendente Battle a risolvere un intricato e arzigogolato caso.\nAdattamento teatrale.\nNel 1956 la Christie ha riadattato il suo romanzo per le scene e il dramma, sempre intitolato \"Verso l'ora zero\", debutt\u00f2 al St James Theatre del West End londinese nel settembre dello stesso anno. La Christie aveva precedentemente scritto un'opera teatrale con lo stesso titolo nel 1945, ma la \"pi\u00e8ce\" non and\u00f2 mai in scena e il manoscritto fu rinvenuto solo nel 2015 da Julius Green."}
{"id": "769508", "revid": "106908", "url": "https://it.wikipedia.org/wiki?curid=769508", "title": "Comparsa (attore)", "text": ""}
{"id": "769509", "revid": "149485", "url": "https://it.wikipedia.org/wiki?curid=769509", "title": "Oleg Gorobiy", "text": ""}
{"id": "769513", "revid": "1543377", "url": "https://it.wikipedia.org/wiki?curid=769513", "title": "Sandro Principe", "text": "Biografia.\nFiglio di Francesco Principe, leader socialista calabrese e presidente della Giunta Regionale, Sandro \u00e8 avvocato, esperto di diritto amministrativo, e impegnato in politica come esponente del PSI, sin dagli anni ottanta come sindaco di Rende. Nel 1987 \u00e8 stato eletto deputato, riconfermato nel 1992 e nominato sottosegretario al Lavoro nel Governo presieduto da Giuliano Amato e nel Governo presieduto da Carlo Azeglio Ciampi.\nSegue Amato in occasione delle elezioni politiche del 1994 ed \u00e8 candidato per la coalizione centrista del Patto per l'Italia nel collegio di Rende senza tuttavia risultare eletto.\nNel 1999 \u00e8 stato rieletto sindaco di Rende e, il 29 maggio del 2004, allo scadere del suo mandato, \u00e8 stato ferito in maniera gravissima da un colpo di pistola al volto, mentre partecipava alla cerimonia per l'inaugurazione della Chiesa di San Carlo Borromeo di Rende. Costretto in ospedale con lo stato di salute fortemente compromesso, non partecipa alla campagna elettorale ma viene rieletto sindaco con il 78% dei consensi.\nAlle elezioni regionali del 2005 viene eletto in Consiglio Regionale all'interno della lista regionale dell'Unione, a sostegno di Agazio Loiero. Alle stesse elezioni si era fatto promotore della costituzione di una lista di \"Unit\u00e0 Socialista\" con il suo movimento denominato \"Socialisti per l'Ulivo\", guidando un'anima socialista che \u00e8 rivolta verso il futuro Partito Democratico.\nEntra a far parte della Giunta Regionale della Calabria come assessore alla Istruzione, Cultura, Alta Formazione, Universit\u00e0 e Innovazione Tecnologica, riconfermato nelle successive formazioni dell'esecutivo fino a novembre 2007.\nNel 2010 viene rieletto consigliere regionale nelle liste del Partito Democratico, nella circoscrizione di Cosenza; successivamente viene eletto Capogruppo PD al Consiglio regionale della Calabria.\nDopo che la sua coalizione riformista \u00e8 uscita sconfitta nelle elezioni comunali del 2014 contro il Laboratorio Civico guidato dall'Avvocato Marcello Manna, Principe scende in campo come candidato Sindaco in prima persona nelle elezioni del 2019 ma questo non basta per evitare una sconfitta politica con oltre 2.000 voti di scarto rispetto alla coalizione dello stesso Manna. "}
{"id": "769514", "revid": "1543377", "url": "https://it.wikipedia.org/wiki?curid=769514", "title": "Jenny Haniver", "text": "Un Jenny Haniver \u00e8 un falso mostro realizzato usando la carcassa di un pesce chitarra (nome comune della famiglia di razze Rhinobatidae), a cui si applicano tagli, ripiegature e mutilazioni fino a conferirle le sembianze di una creatura vagamente umanoide, in genere simile a un demone o un angelo. Lo scopo \u00e8 solitamente quello di ingannare il prossimo, per esempio rivendendo il corpo spacciandolo per cucciolo di drago, un basilisco, il cadavere di un extraterrestre o una qualche rarit\u00e0 criptozoologica. Ai Jenny Haniver si fa spesso riferimento come possibile spiegazione di alcune misteriose creature marine descritte in letteratura, come il pesce monaco spiaggiato in Danimarca nel 1546.\nStoria.\nL'origine e il significato del nome \"Jenny Haniver\" non sono noti con certezza. L'ipotesi pi\u00f9 accreditata \u00e8 che si tratti di una anglicizzazione del francese \"jeune d'Anvers\" (\"ragazza di Anversa\"); i primi a creare questi falsi, con l'intento di rivenderli come \"cadaveri di sirena\", potrebbero essere stati i pescatori britannici di Anversa. Altrimenti potrebbe prendere il nome dall'unione dei nomi inglesi sia di Genova sia di Anversa.\nLa pratica di deformare il corpo delle razze al fine di produrre questo genere di falsi \u00e8 piuttosto antica; gi\u00e0 nel 1558, nel saggio \"Historia Animalium\" (vol. IV), il naturalista Konrad Gesner descriveva i \"Jenny Haniver\" come un falso molto diffuso, spiegando come nei mercati di Zurigo fossero talvolta spacciati per basilischi. Numerosi Jenny Haniver furono realizzati in Belgio, in Francia e a quanto pare anche in Italia: ne sono stati infatti trovati molti a Milano, Venezia e Verona, realizzati soprattutto nel XVI secolo con pesci del Mediterraneo.\nCuriosamente, i Jenny Haniver furono prodotti (e spacciati per creature misteriose) ancora in tempi recenti. Uno dei casi di pubblicit\u00e0 mediatica data a questo fenomeno \u00e8 avvenuto nel 1971 a San Juan in Porto Rico, quando Alfredo Garcia Garamendi, professore di educazione fisica e appassionato di fenomeni paranormali, sostenne di aver catturato uno strano pesce che poteva uscire dal mare, respirare e porsi in stato eretto. A tale animale, di sembianze umane, Garamendi diede il nome di \"Garadiabolo\". Nel 1974 Garamendi pubblic\u00f2 informazioni sulla sua presunta scoperta nel libro \"Los Garadiabolos\".\nL'ultimo Jenny Haniver salito alla ribalta dei media in Italia \u00e8 quello segnalato nel luglio del 2006 dalla pubblicazione locale \"Meridianodieci\" (letto specialmente nell'Ovest Bresciano), quindi dal \"Giornale di Brescia\", e inizialmente presentato dalla stampa come il cadavere di un extraterrestre: \"Mummia rossa in un pollaio. Rossa come un marziano\", questo il titolo in copertina. Il Jenny Haniver faceva parte in realt\u00e0 di un deposito di materiali provenienti dalla ristrutturazione di un palazzo milanese."}
{"id": "769515", "revid": "339392", "url": "https://it.wikipedia.org/wiki?curid=769515", "title": "CDMA", "text": ""}
{"id": "769517", "revid": "14691", "url": "https://it.wikipedia.org/wiki?curid=769517", "title": "Pesce chitarra", "text": ""}
{"id": "769518", "revid": "14691", "url": "https://it.wikipedia.org/wiki?curid=769518", "title": "Pesce violino", "text": ""}
{"id": "769520", "revid": "339392", "url": "https://it.wikipedia.org/wiki?curid=769520", "title": "FDMA", "text": ""}
{"id": "769530", "revid": "14691", "url": "https://it.wikipedia.org/wiki?curid=769530", "title": "Alopecia Areata", "text": ""}
{"id": "769533", "revid": "2208340", "url": "https://it.wikipedia.org/wiki?curid=769533", "title": "Sistema giudiziario del Giappone", "text": "Il sistema giudiziario del Giappone \u00e8 strutturato in vari tribunali, al vertice dei quali vi \u00e8 la Corte suprema del Giappone.\nGeneralit\u00e0.\nLa Costituzione del Giappone promulgata nel secondo dopoguerra garantisce che \"tutti i giudici sono indipendenti nell'esercizio della loro coscienza e sono vincolati solo da questa costituzione e dalle Leggi\" (Articolo 76). \nI giudici non possono essere rimossi dall'incarico \"eccetto per dichiarata incompetenza mentale o fisica a ricoprire pubblici incarichi,\" e non possono essere disciplinati da organi esecutivi (Articolo 78). Ogni giudice della Corte suprema pu\u00f2 essere rimosso dalla maggioranza degli elettori nel referendum che si tiene ogni dieci anni a partire dalla prima elezione generale dopo la nomina del giudice. In ogni modo, l'elettorato non ha mai usato questo insolito modo di rimozione dei giudici. Nel sistema in vigore prima della seconda guerra mondiale invece gli organi esecutivi avevano molto controllo sui tribunali.\nGli organi.\nIl sistema della corti giapponese \u00e8 diviso in quattro gradi fondamentali.\nEsistono 438 sparse per tutto il Giappone.\nSi occupano principalmente di piccole cause civili (le dispute non devono eccedere il valore di 1.400.000 \u00a5), e di reati minori.\nPossono imprigionare gli imputati solo in pochi casi speciali, e non possono mai imprigionare un imputato per pi\u00f9 di tre anni.\nLe Corti Sommarie sono presiedute da un unico giudice.\nLe cause civili possono essere appellate alla Corte Distrettuale, mentre i casi penali sono appelabili all'Alta Corte.\nEsiste una in ogni prefettura, eccetto che per Hokkaid\u014d che ne ha quattro.\nLe Corti Distrettuali hanno giurisdizione originale sui reati e sulle cause civili il cui valore superi 1.400.000 \u00a5.\nSi occupano anche delle audizioni per bancarotta.\nOgni processo della Corte Distrettuale \u00e8 presieduto da almeno un giudice: nei casi di appello o per reati la cui pena sarebbe superiore a un anno, vengono convocati due giudici.\nGli avvocati si posizionano su entrambi i lati della corte, rivolti verso il centro.\nNei casi penali, l'imputato \u00e8 di fronte ai giudici posizionato nella parte posteriore della sala dell'udienza. La parte per i testimoni \u00e8 al centro, sempre rivolta verso i giudici.\nCi sono 8 .\nEsse (Sapporo, Sendai, Tokyo, Nagoya, Osaka, Hiroshima, Takamatsu, e Fukuoka) servono determinate prefetture; esistono anche \"sezioni periferiche\" a Akita, Toyama, Okayama, Matsue, Miyazaki, e Naha.\nEsiste anche una a Tokyo, che \u00e8 una sezione speciale dell'Alta Corte di Tokyo.\nUn'Alta Corte opera solitamente con tre giudici, bench\u00e9 sia prevista la seduta con cinque giudici per alcuni casi (come quelli relativi alla legislazione antitrust.\nOgni corte \u00e8 guidata da un Presidente nominato dal Gabinetto.\nUn appello all'Alta Corte \u00e8 detto \"k\u014dso\" (\u63a7\u8a34).\nLa \u00e8 situata nei pressi del palazzo della Dieta Nazionale a Hayabusacho (vicino a Nagatach\u014d), Tokyo.\nLa \"Grande Sezione\" (\u5927\u6cd5\u5ef7 \"Daih\u014dtei\") della Corte Suprema \u00e8 composta da quindici giudici, nominati dal Gabinetto con l'approvazione (formale) dell'Imperatore.\nLa Grande Sezione \u00e8 divisa in tre di cinque giudici ciascuna, che si occupano degli appelli prima dell'udienza davanti alla Grande Sezione.\nL'appello alla Corte Suprema \u00e8 detto \"j\u014dkoku\" (\u4e0a\u544a), e pu\u00f2 essere richiesto per un errore di interpretazione della Costituzione o per un errore di interpretazione delle leggi penali da parte della Corte Suprema o dell'Alta Corte.\nIn aggiunta a questa gerarchia, esiste anche una legata a ogni Corte Distrettuale, e presente con pi\u00f9 di 200 sezioni in tutto il paese.\nLe Corti Familiari si occupano principalmente dei casi di divorzio e di criminalit\u00e0 giovanile, ma hanno giurisdizione su tutte le forme di disputa domestica, comprese le corrette registrazioni all'anagrafe e al catasto.\nIl loro potere \u00e8 largamente limitato alla mediazione e se non \u00e8 possibile raggiungere un accordo, il caso \u00e8 trasferito alla Corte Distrettuale.\nBench\u00e9 le giurie non siano utilizzate in Giappone dal 1943, un nuovo sistema di giuria \u00e8 stato approvato per legge nel maggio 2004 ed \u00e8 attivo dal 2009."}
{"id": "769537", "revid": "22356", "url": "https://it.wikipedia.org/wiki?curid=769537", "title": "Megistotherium", "text": ""}
{"id": "769542", "revid": "287204", "url": "https://it.wikipedia.org/wiki?curid=769542", "title": "Poirot si annoia", "text": "Poirot si annoia \u00e8 un romanzo giallo di Agatha Christie. Pubblicato nel 1955, fu stampato dalla Arnoldo Mondadori Editore nella collana Il Giallo Mondadori con il numero 381.\nTrama.\nUna mattina Poirot leggendo le lettere scritte dalla sua segretaria, la signorina Lemon, si accorge con meraviglia che vi sono degli errori. Sbalordito dall'avvenimento, glieli fa notare e lei, dispiaciuta, dice che \u00e8 preoccupata per delle piccole sparizioni che avvengono nel pensionato che dirige la sorella. Poirot incuriosito fa chiamare la sorella della signorina Lemon e insieme iniziano a discutere di queste sparizioni. Si decide cos\u00ec di invitare Poirot a cena nel pensionato e durante la cena la responsabile delle sparizioni di questi oggetti confessa. Sembrerebbe tutto finito, solo che qualche giorno dopo la colpevole viene trovata morta, in apparenza suicida. Si scopre per\u00f2 che non si tratta di un suicidio, ma di assassinio. Si scoprir\u00e0 anche che dietro queste sparizioni di piccoli oggetti si nasconde qualcosa di ben pi\u00f9 grave. La morte della ragazza innescher\u00e0 una catena di eventi che porter\u00e0 ad altri omicidi, e dar\u00e0 inizio a un mistero che il grande investigatore belga trover\u00e0 difficile da risolvere."}
{"id": "769548", "revid": "600229", "url": "https://it.wikipedia.org/wiki?curid=769548", "title": "Carbostick", "text": ""}
{"id": "769558", "revid": "121466657", "url": "https://it.wikipedia.org/wiki?curid=769558", "title": "Orchi - I guardiani dei lampi", "text": "Orchi - I guardiani dei lampi (\"Bodyguard of Lightning\") \u00e8 un romanzo fantasy del 1999 di Stan Nicholls.\nTrama.\nDa generazioni gli orchi, una fiera razza guerriera, vivono inquadrati fin dalla nascita in corpi militari alle dipendenze della spietata regina Jennesta, un ibrido tra la razza umana e quella nyadd (creature acquatiche), assetata di sangue e dotata di grandi poteri magici. Agli ordini della loro regina combattono una sanguinosa guerra contro gli esseri umani, spietati invasori giunti da oltreoceano e dediti alla conquista delle terre di Maras-Dantia, da sempre abitate dagli orchi e da altre razze fantastiche. Nell'ambito di questa decennale guerra, la regina Jennesta ordina a Stryke, un orco comandante di una banda di trenta guerrieri d'\u00e9lite, denominati \"Figli del Lupo\", di assaltare un avamposto umano e recuperare un prezioso manufatto (che gli orchi chiamano semplicemente \"cilindro\"), anche a costo della vita. La missione bellica riesce perfettamente, tanto che i guerrieri decidono di festeggiare la vittoria e di ritardare la partenza di un paio d'ore, ma, a causa degli effetti di una droga chiamata \"pellucida\" (o anche \"cristalli del lampo\") da loro assunta, i Figli del Lupo perdono i sensi. Al loro risveglio scoprono di avere perso ben pi\u00f9 di un paio d'ore. Cos\u00ec, per tentare di recuperare il tempo perduto e tornare dalla loro irascibile regina prima di incappare in una dura punizione, gli orchi decidono di prendere una scorciatoia, ma, loro malgrado, cadono preda di un'imboscata di alcuni predoni coboldi, ed il prezioso oggetto viene loro trafugato.\nSapendo di non poter tornare a mani vuote (pena l'immediata esecuzione capitale), Stryke non pu\u00f2 fare a meno di inseguire i ladri; dopo alcune rocambolesche vicende, gli orchi riescono a tornare in possesso del misterioso contenitore. In quell'occasione fanno anche la conoscenza di un vecchio studioso gremlin di nome \"Mobbs\" (prigioniero dei coboldi e prontamente liberato dai Figli del Lupo), il quale li informa che il manufatto da loro recuperato \u00e8 molto prezioso e che \u00e8 foriero di grande potere per il suo possessore, compreso quello di ridare la libert\u00e0 alla razza degli orchi e a tutte quelle razze prede della schiavit\u00f9. Affascinati e solleticati da quelle parole, Stryke e i suoi decidono di aprire il cilindro. Scoprono cos\u00ec all'interno una pergamena ed uno strano oggetto: una sfera con sette punte acuminate, simile ad una stella. Mobbs spiega loro che quel manufatto viene chiamato \"strumentalit\u00e0\", e li informa altres\u00ec dell'esistenza di altri quattro oggetti simili dispersi nelle terre di Maras-Dantia. Solo riunendo le cinque stelle sarebbe stato possibile evocare un enorme potere. Giunto a quel punto, conscio di non poter pi\u00f9 tornare indietro senza incorrere nell'ira di Jennesta, Stryke decide di condurre i suoi guerrieri alla ricerca delle altre strumentalit\u00e0, se non per ottenere il potere di liberare le razze dal giogo della tirannia, almeno nella speranza che, trovandosi di fronte a tutte le stelle, Jennesta avrebbe forse concesso loro il perdono.\nPer i Figli del Lupo inizia cos\u00ec una ricerca frenetica delle strumentalit\u00e0 attraverso i luoghi pi\u00f9 disparati della fantastica terra di Maras-Dantia. La regina Jennesta, frattanto, subodorando il tradimento della sua banda, incarica il resto dell'esercito di mettersi alla ricerca dei traditori e recuperare il manufatto. Stryke, dal canto suo, guida la sua banda verso uno dei pi\u00f9 grandi insediamenti umani del luogo, la citt\u00e0 di \"Trinity\", dove sembra trovarsi la seconda stella. Tramite uno stratagemma, gli orchi riescono ad impossessarsi del prezioso oggetto, strappandolo dalle mani del folle predicatore \"Kimball Hobrow\", leader degli umani di Trinity (dediti ad un culto di tipo monoteistico e dunque chiamati \"Uni\"). I Figli del Lupo riescono anche a sfuggire all'esercito di Jennesta sceso in campo contro di loro, salvandosi nello scontro diretto, ma ritrovandosi braccati sia dagli umani che dai loro stessi simili, fedeli alla regina. Chiaro, a quel punto, che Jennesta ha dichiarato loro guerra aperta e che avrebbe fatto di tutto pur di catturarli e ucciderli, per Stryke ed i suoi guerrieri non rimane altra strada che tentare di impossessarsi delle rimanenti stelle, e cercare di volgerne il potere a loro vantaggio.\nIl manipolo di orchi si reca perci\u00f2 all'assalto del regno sotterraneo dei troll, dove si trova la terza stella. Qui, in seguito al crollo di uno dei cunicoli, Stryke e il guaritore del gruppo, Alfray, si trovano separati dal resto dei Figli del Lupo e, nonostante uno strenuo e coraggioso tentativo di sconfiggere da soli le soverchianti forze combattenti troll, vengono presi prigionieri e preparati per essere sacrificati alla brutale divinit\u00e0 della razza sotterranea. Frattanto, uno dei luogotenenti della banda, \"Haskeer\", rimasto in superficie assieme a pochi altri guerrieri, sembra cadere preda di una improvvisa pazzia e colpisce alla testa \"Coilla\", l'unica femmina del gruppo (rimasta a sorvegliare lo stesso Haskeer che, dopo essere stato contagiato da una malattia umana, si comportava stranamente), per poi strapparle via le stelle che Stryke le aveva affidato (prima di scendere nei cunicoli) con l'incarico di custodirle. Messo fuori combattimento anche l'altro orco di guardia, Haskeer fugge portando con s\u00e9 i preziosi oggetti, totalmente sopraffatto da un canto che sembrava provenire proprio dalle stelle. Non appena ripresa dallo stordimento del colpo sub\u00ecto, Coilla si getta al suo inseguimento, costretta suo malgrado ad abbandonare i compagni in difficolt\u00e0 per cercare di recuperare le stelle. Durante la folle corsa, per\u00f2, si trova accerchiata da un gruppo di tre umani, che immediatamente la fanno prigioniera."}
{"id": "769559", "revid": "121466672", "url": "https://it.wikipedia.org/wiki?curid=769559", "title": "Le legioni del tuono", "text": "Le legioni del tuono (\"Legion of Thunder\") \u00e8 un romanzo del 1999 di Stan Nicholls, facente parte della Trilogia degli Orchi.\nTrama.\nQuando ormai sembra tutto finito per Stryke ed Alfray, in procinto di essere sacrificati, nella stanza irrompono gli altri guerrieri della banda, scatenando il caos fra i troll presenti. Dopo una battaglia disperata, i Figli del Lupo riescono a fuggire dal regno dei troll, non prima di essersi impossessati della stella da questi custodita. Coilla, frattanto, nel tentativo di raggiungere il fuggitivo Haskeer cade preda di un'imboscata tesale da tre cacciatori di taglie (Micah Lekmann, Greever Aulay, Jabez Blaan), assoldati da Jennesta per dar la caccia ai Figli del Lupo. I tre uomini, capeggiati da Micah Lekmann, decidono di usare l'orchessa per ritrovare gli altri membri del gruppo, e poi venderli tutti come schiavi al mercato franco della citt\u00e0 portuale di \"Hecklowe\" (disertando in questo modo gli ordini di Jennesta).\nVenuti a conoscenza dal re dei troll della possibilit\u00e0 che un'altra stella (la quarta) potesse essere custodita dai centauri nella foresta di Drogan, Stryke decide di dividere la banda in due gruppi per seguire due diverse direzioni: l'uno, guidato dal caporale Alfray, in avanscoperta verso la terra dei centauri, e l'altro, guidato da Stryke, alla ricerca di Haskeer e della stratega Coilla.\nAnche Haskeer finisce col seguire le stesse sorti dell'orchessa guerriera e, ancora in stato confusionale, viene catturato dagli umani capeggiati da Kimball Hobrow. L'orco viene per\u00f2 liberato poco dopo dai suoi compagni, proprio quando sta per essere impiccato. Ne nasce una battaglia furibonda fra gli orchi e gli umani, dove Haskeer dimostra di essere tornato in s\u00e9 difendendo a spada tratta i suoi compagni. Viene perci\u00f2 riammesso nel gruppo nonostante la sua fuga, considerata da Stryke non intenzionale, ma dovuta alla follia che lo aveva preso. Si rimettono perci\u00f2 alla ricerca di Coilla, quando incontrano un umano cantastorie di nome \"Serapheim\", il quale li informa della sorte dell'orchessa e di dove avrebbero potuto trovarla. Partiti in direzione di Hecklowe e, una volta giunti, di nuovo aiutati dal misterioso umano che indica loro l'edificio in cui era trattenuta l'orchessa, Stryke e i suoi guerrieri irrompono nell'edificio e liberano Coilla, scontrandosi con i cacciatori di taglie e con alcuni loro alleati goblin. Di nuovo riuniti, i guerrieri si dirigono, quindi, all'appuntamento con il resto del gruppo, e si presentano in pace al popolo dei centauri, spiegando al loro capo \"Keppatawn\" la situazione. Questi conferma di possedere la stella, ma dichiara di essere disposto a cederla solo in cambio dell'unico talismano in grado di guarirlo dalla sua zopp\u00eca: una lacrima della strega \"Adpar\", regina del popolo acquatico nyadd e sorella della crudele Jennesta, la stessa che gli aveva lanciato l'incantesimo che gli caus\u00f2 la deformit\u00e0 alla zampa.\nStryke e i suoi guerrieri si preparano cos\u00ec per la complicata impresa di assaltare il reame nyadd e strappare una lacrima alla sua terribile regina. Fortunatamente per loro, proprio nel medesimo momento Jennesta decide di ottenere la sua rivincita verso l'odiata sorella, lanciandole contro un terribile maleficio che lascia Adpar priva di forze e prossima alla morte. Cos\u00ec, al loro arrivo, i Figli del Lupo trovano il regno nyadd immerso nel caos, e riescono, con relativa facilit\u00e0, ad introdursi nel palazzo della regina, dove trovano Adpar agonizzante nel suo letto. Qui Stryke, giocando d'astuzia, solletica il risentimento che Adpar prova nei confronti della sorella, riuscendo a farle versare un'unica lacrima di odio e frustrazione, che prontamente fanno scivolare in una fiala di ceramica consegnata loro dal centauro. Compiuta la missione, gli orchi fanno ritorno alla foresta di Drogan, dove porgono la fiala a Keppatawn in cambio della stella. Stryke, intanto, gi\u00e0 da tempo cade preda di strani sogni, simili a visioni, in cui si ritrova in uno sconosciuto luogo lussureggiante, popolato solo da orchi e privo di umani e di conflitti. Questi sogni, ricorrenti e tanto vividi da sembrare reali, lo affliggono con cos\u00ec tanta insistenza da far dubitare l'orco della sua sanit\u00e0 mentale."}
{"id": "769560", "revid": "287204", "url": "https://it.wikipedia.org/wiki?curid=769560", "title": "Anfiteatro romano di Suasa", "text": "Lanfiteatro romano di Suasa \u00e8 un anfiteatro costruito nella citt\u00e0 romana di Suasa nel I secolo d.C., fa parte del Parco archeologico della citt\u00e0 romana di Suasa ed \u00e8 tuttora utilizzato come sede di spettacoli teatrali.\nStoria.\nL'anfiteatro di Suasa \u00e8 uno dei maggiori delle Marche, misura 333 piedi sull'asse maggiore (98,7 m) e 260 piedi sull'asse minore (77,7 m); il suo impianto \u00e8 da far risalire alla prima et\u00e0 imperiale.\nI primi scavi condotti dalla Soprintendenza per il recupero dell'anfiteatro romano di Castelleone di Suasa (costruito tra la fine del I secolo a.C. e gli inizi del I secolo d.C.) risalgono agli anni 1930; un particolare impulso si ebbe con gli interventi post-sisma del 1972. L'anfiteatro, con oltre 20 gradinate, poteva ospitare dai 7000 ai 10000 spettatori.\nAlla fine del mondo antico, cessata la funzione di edificio per spettacoli, dovette rivestire il ruolo di fortilizio, per poi essere definitivamente abbandonato e ridotto a cava di materiali da costruzione. Dal 1990 la Soprintendenza Archeologica per le Marche ha iniziato regolari campagne di scavo e restauro riportando alla luce un ampio settore dell\"ima cavea\" e dell\"arena\". Se le gradinate dell'ima cavea erano in muratura con rivestimenti lapidei, mancano totalmente indizi delle strutture di quelle della \"media\" e \"summa cavea\" che avevano forse carattere posticcio e potevano essere in legno. All'anfiteatro si accedeva attraverso 6 ingressi voltati (\"vomitoria\") alcuni dei quali oggi ripristinati. Il muro perimetrale ha un paramento esterno in filari di blocchetti di calcare bianco e rosato, alternati a corsi di laterizi.\nOggi.\nAttualmente il monumento \u00e8 ancora oggetto di interventi di scavo e restauro, \u00e8 visibile dall'esterno della recinzione che lo circonda e viene, comunque, utilizzato occasionalmente per ospitare spettacoli teatrali e musicali di notevole suggestione."}
{"id": "769561", "revid": "287204", "url": "https://it.wikipedia.org/wiki?curid=769561", "title": "Orchi - I guerrieri della tempesta", "text": "Orchi - I guerrieri della tempesta (\"Warriors of the Tempest\") \u00e8 un romanzo fantasy del 2000 di Stan Nicholls, facente parte della Trilogia degli Orchi.\nTrama.\nOttenuta la quarta stella, i Figli del Lupo si mettono alla ricerca della quinta ed ultima strumentalit\u00e0. Si dirigono perci\u00f2 alla volta della citt\u00e0 costiera chiamata \"Ruffett's View\", abitata dai \"Mani\", umani seguaci dell'omonima religione pagana politeistica. Questi ultimi, a differenza dei fanatici \"Uni\", credenti in un dio unico, rifiutano la conquista sistematica ed il saccheggio indiscriminato delle terre di Maras-Dantia come politica, e sono invece impegnati nel mantenimento della magia naturale della terra e nel tentativo di cooperare pacificamente con le razze antiche. Stryke conduce cos\u00ec i suoi guerrieri in pace alle porte dell'insediamento umano, dove riceve una calorosa accoglienza dal capo spirituale della citt\u00e0: una sacerdotessa chiamata \"Krysta\". Questa rivela in effetti di possedere una stella, ma si dimostra del tutto restia a cederla a chiunque, in quanto oggetto sacro e punto focale della vita religiosa della sua comunit\u00e0. Gli orchi meditano perci\u00f2 sull'opportunit\u00e0 di rubare il manufatto, quando a sconvolgere i loro piani interviene l'esercito Uni guidato dal folle Hobrow, deciso a vendicarsi una volta per tutte degli orchi e dell'odiata e blasfema comunit\u00e0 Mani.\nLa citt\u00e0 viene cos\u00ec cinta d'assedio dalle forze Uni, e per i Figli del Lupo non c'\u00e8 altra possibilit\u00e0 che quella di cooperare con i Mani nella difesa della citt\u00e0. Dopo aver respinto alcuni assalti, la situazione sembra volgersi al peggio per gli assediati, schiacciati dalla superiorit\u00e0 numerica avversaria, ma a risolvere fortuitamente la situazione interviene l'esercito di Jennesta, guidato dalla regina in persona, giunto sul posto per catturare i Figli del Lupo. In quanto acerrima nemica degli Uni, Jennesta coglie l'occasione del vantaggio tattico e numerico del suo esercito per affrontare i suoi avversari capeggiati da Kimball Hobrow, dando cos\u00ec un inconsapevole aiuto proprio a Stryke e ai suoi. Al termine della battaglia, che si risolve in favore delle forze di Jennesta e con la morte di Kimball Hobrow, i Figli del Lupo, consci di essere in pericolo, sfruttano la confusione successiva alla vittoria per far perdere le proprie tracce, sfuggendo a Jennesta e trafugando, nel frattempo, la quinta stella dal tempio Mani di Ruffett's View.\nQuando Krysta ed i suoi si accorgono della sparizione della stella, viene approntata una squadra di soldati per tentare di recuperare il manufatto. Dopo uno spasmodico inseguimento, gli umani riescono a raggiungere e circondare il gruppo di orchi fuggiaschi. Nello scontro che segue, Stryke lascia inavvertitamente cadere le stelle e, nel tentativo di afferrarle, le manipola al punto da scatenarne il potere: in un attimo l'orco e tutti i suoi guerrieri vengono magicamente teletrasportati su di una gelida montagna del lontano nord di Maras-Dantia. Una volta ripresi dallo stupore, gli orchi tentano di trovare una strada per ritornare sui loro passi, lottando contro il freddo, la neve e contro un branco di feroci leopardi delle nevi. Infine, ad un passo dall'assideramento, giungono ad un enorme palazzo solitario di vetro, ricoperto dai ghiacci. Nel tentativo di ripararsi dal freddo, Stryke e i suoi vi si introducono. Qui vengono ricevuti da una donna che li invita immediatamente ad andarsene, ma prima che gli orchi riescono a capire cosa sta succedendo, esseri mostruosi e mutaforma, chiamati \"Sluagh\", li raggiungono rapidamente e li intimano, tramite dolorosi attacchi mentali, a consegnare le stelle. All'inizio Stryke rifiuta ma, sapendo che un reiterato diniego avrebbe aumentato il dolore fino ad ucciderli tutti, finisce con inventare una menzogna dicendo agli Sluagh di non aver con s\u00e9 tutte le stelle, e li persuade ad aspettare il giorno dopo, quando cio\u00e8 sarebbe arrivato il resto della banda con le rimanenti stelle. Nell'attesa dell'indomani, gli orchi vengono rinchiusi in cella.\nQui fanno la conoscenza della donna che avevano incontrato poco prima, e scoprono che \u00e8 prigioniera come loro. La donna si chiama \"Sanara\", ed \u00e8 la sorella di Jennesta e della defunta Adpar, ma a differenza di loro, utilizza il suo potere al servizio del bene. La regina Sanara inizia a raccontare della sorte funesta sua e del suo regno (entrambe vittime dell'inesorabile avanzata dei ghiacci), quando nella cella fa la sua magica comparsa un curioso personaggio, quello stesso che gli orchi conoscevano con il nome di \"Serapheim\". Il cantastorie rivela, a quel punto, la sua vera identit\u00e0 e dice di essere il mago \"Tentarr Arngrim\", padre di Sanara e delle sue sorelle. In aggiunta a questa rivelazione, Serapheim racconta agli orchi la vera storia delle stelle e della loro razza. Dice, infatti, che la razza degli orchi sarebbe originaria di un mondo parallelo - lo stesso mondo sognato da Stryke tante volte - abitato esclusivamente da orchi, cos\u00ec come ognuna delle razze cosiddette \"antiche\" proverrebbe da un proprio mondo natale. Dice, inoltre, che gli umani sono la vera razza autoctona di Maras-Dantia (e non spietati invasori, come invece credevano gli orchi), e che le altre razze sarebbero giunte su quella terra, pi\u00f9 o meno inconsapevolmente, attraverso dei portali. Ogni mondo parallelo disporrebbe, infatti, di una frattura nello spazio che pu\u00f2 essere utilizzata per spostarsi da un mondo all'altro. Tutta la confusione venne a crearsi quando la strega \"Vermegram\", amante di Tentarr Arngrim e madre di Sanara, Jennesta e Adpar, una volta scoperto il portale, decise di attivarlo con la magia per portare al suo cospetto alcuni orchi, desiderosa di sfruttare le loro virt\u00f9 belliche per i suoi piani di conquista. Questo avrebbe permesso alle razze di altri mondi di usare anche loro i propri portali. Ma il rozzo metodo usato da Vermegram per teletrasportare gli orchi provocava un fastidioso effetto collaterale: all'arrivo su Maras-Dantia gli orchi sembravano meno intelligenti, pur continuando a conservare la loro naturale forza bruta. Per rendere sicuri i viaggi attraverso lo spazio, e soprattutto per permettere alle varie razze di fare ritorno ai loro mondi natali, il mago Tentarr Arngrim cre\u00f2 le \"strumentalit\u00e0\". Conscia dell'enorme potere contenuto in esse, la strega Vermegram decise di rubare il manufatto, scatenando una guerra tra i due amanti. Le strumentalit\u00e0 vennero cos\u00ec separate e disperse in diverse zone di Maras-Dantia, seguendo ognuna un destino diverso. Ora per Serapheim, o meglio Tentarr Arngrim, era giunto finalmente il momento di riparare ai torti fatti in passato e, riunite le strumentalit\u00e0, di permettere perlomeno alla banda di orchi di tornare nella loro terra natale.\nI Figli del Lupo si lanciano cos\u00ec in una disperata battaglia finale per aprirsi la strada verso i sotterranei del palazzo, da dove pu\u00f2 essere aperto il portale. Seppur al prezzo della vita del fido \"Alfray\", luogotenente anziano della banda e intimo amico di Stryke, gli orchi raggiungono il portale, per poi trovarsi di fronte l'ultimo inaspettato ostacolo: Jennesta in persona. Gli orchi si preparano a combatterla, ma Serapheim pretende di occuparsi personalmente della malvagia figlia. La attira verso il portale (appena attivato e non ancora pronto) e le intrappola una mano al suo interno. L'energia scintillante contenuto in esso incomincia a vorticare sempre pi\u00f9 velocemente trascinando con s\u00e9 Jennesta, e disintegrandone a poco a poco ogni parte del corpo fino al totale annientamento. Dopo aver ucciso la figlia, Serapheim, grazie alla magia delle stelle, mantiene la promessa e riconduce i Figli del Lupo (tranne il nano Jup che preferisce restare poich\u00e9 estraneo alla razza degli orchi) nel loro mondo primigenio, libero dagli umani e dalle loro guerre, ma non prima di aver consegnato a Stryke le strumentalit\u00e0, sicuro che ne avrebbe fatto buon uso."}
{"id": "769571", "revid": "6923", "url": "https://it.wikipedia.org/wiki?curid=769571", "title": "FQDN", "text": "Un FQDN (sigla di \"Fully Qualified Domain Name\") \u00e8 un nome di dominio non ambiguo che specifica la posizione assoluta di un nodo all'interno della gerarchia dell'albero DNS. Per distinguere un FQDN da un nome di dominio standard si aggiunge il nome dell'host alla stringa del dominio, in modo da renderla assoluta. \nSpecifica tutti i livelli di dominio, incluso il dominio di primo livello e la zona radice (\"root zone\"). Un nome a dominio pienamente qualificato si distingue per la sua mancanza di ambiguit\u00e0: pu\u00f2 essere interpretato in un solo modo. Di solito \u00e8 costituito da un nome host e da almeno un dominio di livello superiore (etichetta o \"label\") separati dal simbolo \".\" e termina sempre nel dominio di primo livello.\nIl dominio radice DNS \u00e8 senza nome, che \u00e8 espresso da un'etichetta vuota nella gerarchia DNS, risultando in un nome di dominio completo che termina con il dominio di primo livello. Tuttavia, in alcuni casi \u00e8 richiesto il carattere punto (punto) alla fine del nome di dominio completo.\nA differenza di un nome di dominio completamente specificato (FQDN), un nome di dominio che non include il percorso completo delle etichette fino alla radice DNS viene spesso chiamato \"nome di dominio parzialmente specificato (Partially Qualified Domain Name\"\").\"\nPer esempio, dato un host con il nome \"miopc\" e un dominio \"miodominio.it\", l'FQDN \u00e8 \"miopc.miodominio.it.\".\nSintassi.\nUn nome di dominio completo \u00e8 costituito da un elenco di etichette di dominio che rappresentano la gerarchia dal livello pi\u00f9 basso rilevante nel DNS al dominio di primo livello (TLD). Le etichette dominio sono concatenati con il carattere \"punto fermo\" \u201ccodice_1\u201d (\"dot\" o \"periodo\") come separatore tra le etichette.\nLa radice DNS \u00e8 senza nome, espressa come etichetta vuota terminata dal punto. Ci\u00f2 \u00e8 particolarmente evidente nei file di zona DNS in cui \u00e8 necessario specificare un nome di dominio completo con un punto finale. Ad esempio, \"codice_2\"specifica esplicitamente un nome di dominio assoluto che termina con l'etichetta di dominio di primo livello vuota.\nEsempio.\nUn dispositivo con il nome host \"codice_3\"nel dominio padre\"codice_4\"ha il nome di dominio completo \"codice_5\". Il nome \"codice_3\"di dominio completo distingue in modo univoco il dispositivo da qualsiasi altro host chiamato con altri domini.\nRisoluzione.\nMolti resolver DNS elaborano un nome di dominio che contiene un punto in qualsiasi posizione come completamente qualificato o aggiungono il punto finale necessario per la radice dell'albero DNS. I resolver elaborano un nome di dominio senza punti come non qualificato e aggiungono automaticamente il nome di dominio predefinito del sistema e il punto finale. Tuttavia, il pacchetto DNS non ha punti, utilizza la lunghezza del dominio come separatore e termina con 0x00.\nAlcune applicazioni, come i browser Web, tentano di risolvere la parte del nome di dominio di un URL (Uniform Resource Locator) se il resolver non riesce a trovare il dominio specificato o se chiaramente non \u00e8 completamente qualificato aggiungendo domini di primo livello usati di frequente e testando il risultato. Alcune applicazioni, tuttavia, non utilizzano mai punti finali per indicare l'assolutezza, poich\u00e9 i protocolli sottostanti richiedono l'uso di FQDN, come il Simple Mail Transfer Protocol (SMTP).\nNome di dominio parzialmente qualificato.\nUn nome di dominio parzialmente qualificato non include tutte le etichette alla radice DNS. Tale nome \u00e8 anche noto come nome di dominio relativo. I nomi di dominio relativi sono spesso semplicemente nomi di host, ovvero l'etichetta pi\u00f9 a sinistra in un nome completo."}
{"id": "769573", "revid": "13102", "url": "https://it.wikipedia.org/wiki?curid=769573", "title": "Anfiteatro di Suasa", "text": ""}
{"id": "769574", "revid": "599013", "url": "https://it.wikipedia.org/wiki?curid=769574", "title": "Tji", "text": ""}
{"id": "769577", "revid": "26891", "url": "https://it.wikipedia.org/wiki?curid=769577", "title": "Sommergibile Scir\u00e9", "text": ""}
{"id": "769580", "revid": "287204", "url": "https://it.wikipedia.org/wiki?curid=769580", "title": "Scir\u00e9 (sommergibile)", "text": ""}
{"id": "769582", "revid": "196390", "url": "https://it.wikipedia.org/wiki?curid=769582", "title": "Sottomarino Scire", "text": ""}
{"id": "769583", "revid": "196390", "url": "https://it.wikipedia.org/wiki?curid=769583", "title": "Sottomarino Scir\u00e8", "text": ""}
{"id": "769584", "revid": "196390", "url": "https://it.wikipedia.org/wiki?curid=769584", "title": "Sottomarino Scir\u00e9", "text": ""}
{"id": "769585", "revid": "196390", "url": "https://it.wikipedia.org/wiki?curid=769585", "title": "Scire (sottomarino)", "text": ""}
{"id": "769586", "revid": "287204", "url": "https://it.wikipedia.org/wiki?curid=769586", "title": "Pastore di Erma", "text": "Il \"Pastore\" di Erma (; ), originariamente intitolato semplicemente \"Il Pastore\", \u00e8 un testo paleocristiano di genere apocalittico, composto nella prima met\u00e0 del II secolo. Prende il nome dal personaggio principale della Visione V, l'Angelo della Penitenza, il quale appare ad Erma nelle vesti di pastore. Sebbene non sia inserito nel canone biblico, il \"Pastore\" godette di un'ampia fortuna tra i cristiani del II secolo, tanto che alcuni Padri della Chiesa lo considerarono Sacra Scrittura.\n\u00c8 composto da cinque \"Visioni\", dodici \"Comandamenti\" e dieci \"Similitudini\" (o parabole). Facendo uso di allegorie e dedicando speciale attenzione alla Chiesa, chiede ai fedeli di pentirsi dei peccati che l'hanno danneggiata.\nOriginariamente scritto a Roma in lingua greca, fu presto tradotto due volte in latino. Le due versioni latine sono le cosiddette \"Vulgata\" (inizio III secolo circa) e \"Palatina\" (V secolo). Il testo tradotto in latino si \u00e8 conservato per intero, mentre quello greco \u00e8 incompleto in quanto mancano gli ultimi paragrafi della nona \"Similitudine\" e tutta la decima \"Similitudine\".\nAutore, luogo e data di composizione.\nPer Origene di Alessandria il \"Pastore\" fu composto da quell'Erma che \u00e8 citato da Paolo di Tarso nella \"Lettera ai Romani\" ; questa attribuzione fece s\u00ec che Origene tenesse in grande considerazione questa opera, che cit\u00f2 copiosamente nelle proprie come Scrittura, tuttavia questa identificazione ormai non \u00e8 pi\u00f9 accettata. Il \"Canone muratoriano\" afferma che il \"Pastore\" fu composto da Erma, fratello di papa Pio I (140-154), notizia confermata dal \"Catalogo liberiano\"; ma malgrado ci\u00f2 l'identit\u00e0 dell'autore non \u00e8 accertata. Alcuni studiosi hanno proposto di assegnare l'opera alla paternit\u00e0 di pi\u00f9 autori, ma quest'ipotesi non \u00e8 condivisa, cos\u00ec come l'ipotesi secondo la quale l'opera sarebbe stata originariamente ebraica e solo successivamente modificata in senso cristiano.\nIl contenuto del testo riguarda la Chiesa romana, e il testo fu composto a Roma.\nQuanto alla data di composizione, va notato che varie parti del testo ebbero origine in periodi differenti. Le Visioni I-IV furono scritte in un'epoca in cui i cristiani erano minacciati di persecuzione, forse sotto l'imperatore Traiano (\u00e8 possibile - sebbene non sia un'ipotesi condivisa tra gli studiosi - che il Clemente che si nomina nel testo fosse Clemente di Roma). Visioni V - Similitudine VIII e Similitudine X sono successive, forse scritte dallo stesso autore della sezione precedente, e prescrivono le penitenze per i cristiani che avevano dubitato durante il periodo di persecuzione. La Similitudine IX, infine, fu scritta per ricucire insieme il testo e per minacciare coloro che avevano ceduto alla persecuzione abbandonando la fede; quest'ultima fase compositiva risale ad un periodo sufficientemente precedente a Ireneo di Lione (che scrive attorno al 175), probabilmente nel 140.\nContenuto.\nIl \"Canone muratoriano\" d\u00e0 notizia del testo e del suo uso ecclesiastico, ma lo pone esplicitamente fuori dal canone biblico, mentre il \"Catalogus Claromontanus\" lo considera canonico.\n\u00c8 uno scritto ibrido: presenta cinque visioni alle quali seguono dodici precetti e dieci similitudini o parabole (alla sobriet\u00e0 della parabola evangelica contrappone troppi simboli, dettagli, linguaggi oscuri). \nSegna un importante problema: remissione dei peccati post-battesimali. Con l'aumento dei credenti e per la fragilit\u00e0 dell'uomo si verificano casi di gravi colpe che portavano alla scomunica dei colpevoli (i peccati si rimettevano solo con il battesimo). Per trovare rimedio per le colpe post-battesimali Erma ricorre alla rivelazione divina che vuole comunicare a tutti: parla di una seconda possibilit\u00e0 di perdono (per rendere autorevole il messaggio c'\u00e8 bisogno di una rivelazione divina affidata all'angelo rivelatore, detto anche della Penitenza nelle vesti di un Pastore \u2013 di cui il nome dell'opera).\nSu quest'opera, oltre all'Angelo della Penitenza rappresentato dal Pastore, domina un'altra figura: una matrona veneranda, simbolo della Chiesa. \u00c8 un'opera che serve per frenare le scomuniche e l'estromissione dei cristiani dalle comunit\u00e0.\nErma scrisse un'apocalisse (una rivelazione trasmessa da un intermediario celeste senza, in questo caso, la descrizione degli eventi).\nLe rivelazioni provengono dalla vecchia matrona, simbolo della Chiesa, e dal Pastore, angelo della penitenza: a chi si fosse macchiato, dopo il battesimo, di peccati pubblici e gravi era offerta un'occasione per essere riammesso nella comunit\u00e0 dei fedeli.\nGli spunti di riflessione cristologica non sono minimamente coerenti tra loro: a volte Cristo \u00e8 presentato in figura angelica, altre volte \u00e8 Figlio di Dio, distinto da Ges\u00f9 uomo, altre viene assimilato allo Spirito Santo. Risulta invece assente la cristologia di tipo Logos, forse perch\u00e9 ritenuta eretica dall'autore.\nTrasmissione del testo.\nIl testo greco de \"Il Pastore\" ci \u00e8 giunto principalmente attraverso due manoscritti mutili, il Codex Sinaiticus (IV secolo) e un codice scoperto da Costantino Simonidis sul Monte Athos (XIV secolo). Numerosi frammenti papiracei rendono il testo greco a nostra disposizione quasi completo.&lt;br&gt;\nSi sa che gi\u00e0 alla fine del II secolo circolavano traduzioni fatte in latino del libro, probabilmente composte in area romana.\nLa fortuna dell'opera in Occidente fu pero' di breve durata, perch\u00e9 gia' San Girolamo lamentava che essa fosse a malapena conosciuta presso la Chiesa latina.\nNell'Oriente cristiano, il \"Pastore\" ebbe maggior fortuna: testimoni di questa fortuna presso le Chiese d'Oriente sono una traduzione etiopica del \"Pastore\"., alcuni frammenti di traduzioni in copto e un frammento di un adattamento manicheo in medio persiano. Tuttavia la diffusione dell'opera conobbe un brusco arresto nel VI secolo con il Decretum Gelasianum.&lt;br&gt;\nParadossalmente invece in Occidente l'opera continua a essere ricopiata in ambienti religiosi e a circolare\nLe traduzioni latine costituiranno per secoli l'unica forma in cui circolava il libro in Europa: le usa ancora J.P. Migne, che pubblica \"Il Pastore\" nel secondo volume della Patrologia Graeca (1857)\nIl testo greco riappare nel 1856, quando Anger e Dindorf pubblicano il codice rinvenuto dal Simonidis\nHarnack e von Gebhardt pubblicano un'edizione critica del testo greco a Lipsia nel 1877, corredata del testo latino del Codice Palatino. Seguono le edizioni critiche di Hilgenfeld (Lipsia, 1881), von Funk (Tubinga, 1901) e Lake (1913, con traduzione inglese).&lt;br&gt;\nL'edizione critica pi\u00f9 recente \u00e8 quella di , che sostituisce quella di Lake nella Loeb Classical Library. L'alternativa meno vetusta e' .&lt;br&gt;\nPoiche il testo greco a nostra disposizione non e' completo, le traduzioni antiche continuano a rivestire grande importanza. Si spiegano cosi le recenti edizioni critiche del testo latino. e gli studi sul testo etiopico&lt;br&gt;\nL\"editio princeps\" del testo latino venne pubblicata nel 1513da Jacques Lef\u00e8vre d'\u00c9taples all'interno del \"Liber trium virorum et trium spiritualium virginum\"\nLe traduzioni italiane.\nNell'ultimo secolo ci sono state almeno dieci traduzioni del \"Pastore\" in lingua italiana, di cui ben cinque negli ultimi venticinque anni, segno di un interesse crescente verso questo testo della letteratura cristiana antica.\nBibliografia.\nTraduzioni italiane.\nSi da' un elenco delle traduzioni italiane del \"Pastore\" per facilitarne la ricerca. A queste va ovviamente aggiusta la traduzione italiana in "}
{"id": "769587", "revid": "196390", "url": "https://it.wikipedia.org/wiki?curid=769587", "title": "Scir\u00e8 (sottomarino)", "text": ""}
{"id": "769588", "revid": "196390", "url": "https://it.wikipedia.org/wiki?curid=769588", "title": "Scir\u00e9 (sottomarino)", "text": ""}
{"id": "769590", "revid": "287204", "url": "https://it.wikipedia.org/wiki?curid=769590", "title": "Scir\u00e9 (S 527)", "text": ""}
{"id": "769592", "revid": "599013", "url": "https://it.wikipedia.org/wiki?curid=769592", "title": "Tjk", "text": ""}
{"id": "769594", "revid": "88470336", "url": "https://it.wikipedia.org/wiki?curid=769594", "title": "Codex diplomaticus cajetanus", "text": "Il Codex diplomaticus cajetanus \u00e8 una raccolta di documenti storici risalenti al medioevo riguardante il territorio che fu del Ducato di Gaeta e territori limitrofi.\nForma e contenuto.\nIl \"Codex\" nasce all'interno delle mura dell'abbazia di Montecassino, per secoli il massimo centro monastico d'Occidente, con rapporti con le maggiori potenze. Nonostante le distruzioni subite dal monastero, ci sono giunti 648 antichi documenti concernenti la citt\u00e0 di Gaeta ed il vasto territorio politicamente e amministrativamente ad essa legato.\nLe \"chartae\" descrivono un periodo che va dall'anno 830, antecedente la formazione del Ducato (anno 840), al 1399, cio\u00e8 ben oltre la fine del ducato stesso (1140). Si tratta di documenti di varia origine, per la maggior parte apografi, e trascrizioni di documenti precedenti alla redazione del \"Codex\" stesso.\nIl codice \u00e8 stato allestito da una lunga opera di studi iniziata dal gaetano Erasmo Gattola, storico ed archivista del monastero, nel XVIII secolo. Fu lo stesso Gattola a scoprire il celebre \"Placito capuano\". Altri illustri studiosi che contribuirono alla redazione e alla pubblicazione del codice furono Giovanni Battista Federici, Giuseppe Quandel, Pietro Fedele e Tommaso Leccisotti.\nSi narrano accadimenti del territorio che riguardano la vita pubblica, sociale ed economica, coinvolgendo di volta in volta, in un arco di svariati secoli, personalit\u00e0 di diversa posizione sociale, istituzioni e autorit\u00e0 che rivestono diversi ruoli. I documenti sono diplomi (atti pubblici di vendita, donazione, testamento, sentenze), a volte redatti da personaggi storici di grande rilievo come papi o imperatori.\nLa lingua \u00e8 il latino medioevale, lontano da quello di Cicerone, perch\u00e9 costruito con una struttura e con termini derivati dal linguaggio popolare. Essendo i documenti atti pubblici, sono scritti nella rigida struttura che assumevano nel medioevo.\nL'analisi dell'opera offre la possibilit\u00e0 di ricostruire un quadro storico in ambiti molto diversi. Il codice permette di estrarre dati molto importanti sull'evolversi degli insediamenti sul territorio, sulla vita sociale e sull'applicazione del diritto. Si evince ad esempio che, nel Ducato di Gaeta, si affiancavano ad elementi del diritto romano elementi del diritto longobardo.\nL'area descritta nel codice \u00e8 quella ricoperta dal Ducato di Gaeta nel X secolo che andava da Fondi al Garigliano e le aree attigue: si pu\u00f2 quindi considerare il \"Codex\" come un'opera storica fondamentale per un territorio racchiuso tra Terracina, Aquino, Cassino, il Garigliano e la Isole ponziane. Vengono citate molte localit\u00e0 minori del basso Lazio che ancora oggi conservano gli antichi nomi."}
{"id": "769603", "revid": "15756", "url": "https://it.wikipedia.org/wiki?curid=769603", "title": "Campagna di Lerida", "text": "La campagna di Lerida (la latina \"Ilerda\") fu una campagna militare, avvenuta tra giugno e l'agosto del 49 a.C., che vide coinvolte le legioni di Giulio Cesare e l'armata spagnola di Pompeo, guidata dai suoi legati Lucio Afranio e Marco Petreio. Diversamente da altri episodi della guerra civile, si tratt\u00f2 pi\u00f9 di una campagna di guerra, che comport\u00f2 assedi, inseguimenti e scaramucce, piuttosto che di un vero scontro campale.\nContesto storico.\nIl senato, intimorito dai successi in Gallia di Cesare, aveva dunque deciso di favorire Pompeo, nominandolo \"consul sine collega\" nel 52 a.C., perch\u00e9 frenasse le ambizioni del suo vecchio alleato. Negli anni seguenti il senato aveva fatto in modo che i consoli eletti fossero sempre appartenenti alla \"factio\" dei pompeiani e che osteggiassero dunque le mosse del proconsole di Gallia; Cesare, di contro, aveva in mente di ottenere il consolato per il 49 a.C., in modo da poter tornare a Roma senza divenire oggetto di procedure penali e, una volta rientrato nell'Urbe, impadronirsi del potere. Per questo, nel 50 a.C., gestendo le sue scelte politiche dalla Gallia Cisalpina, richiese al senato la possibilit\u00e0 di candidarsi al consolato \"in absentia\", ma se la vide nuovamente negare, come gi\u00e0 era successo nel 61 a.C. Comprese le intenzioni del senato, Cesare riusc\u00ec a far eleggere come tribuni della plebe i fidati Marco Antonio e Gaio Scribonio Curione, i quali proposero che sia Cesare che Pompeo sciogliessero le loro legioni entro la fine dell'anno. Il senato, invece, ingiunse a entrambi i generali di inviare una legione per la progettata spedizione contro i Parti, mentre elesse consoli per il 49 a.C. Lucio Cornelio Lentulo Crure e Gaio Claudio Marcello, feroci avversari di Cesare. Il proconsole delle Gallie ordin\u00f2 allora ad Antonio e Curione di avanzare una nuova proposta in senato, chiedendo di poter restare proconsole, conservando solo due legioni e candidandosi \"in absentia\" al consolato. Sebbene Cicerone fosse favorevole alla ricerca di un compromesso, il senato, spinto da Catone, rifiut\u00f2 la proposta di Cesare, ordinando anzi che sciogliesse le sue legioni entro la fine del 50 a.C. e tornasse a Roma da privato cittadino per evitare di divenire \"hostis publicus\".\nIl primo gennaio del 49 a.C., Cesare fece consegnare dal tribuno della plebe Gaio Scribonio Curione una lettera-ultimatum ai consoli di quell'anno, Lucio Cornelio Lentulo Crure e Gaio Claudio Marcello, proprio nel giorno in cui entravano in carica. La lettera venne a fatica letta in Senato, ma non se ne pot\u00e9 discutere poich\u00e9 la maggioranza era ostile a Cesare. Tra questi vi era anche il suocero di Pompeo, Quinto Cecilio Metello Pio Scipione Nasica. Qualcuno riusc\u00ec a parlare a vantaggio di Cesare, ma soprattutto a favore della pace, come Marco Calidio e Marco Celio Rufo, i quali ritenevano che Pompeo dovesse partire per le proprie province, in modo da eliminare ogni possibile ragione di guerra. Essi credevano che Cesare temesse che le due legioni che gli erano appena state sottratte per la guerra partica (\"legio I\" e \"XV\"), sarebbero state invece riservate proprio a Pompeo, forse per il fatto di essere state accampate vicino a Roma. Il violento intervento del console Lucio Lentulo mise per\u00f2 a tacere le richieste dei due senatori, tanto che i pi\u00f9 si associarono alla richiesta di Scipione che chiedeva:\nIl 7 gennaio, in seguito ad un ultimatum del Senato nei confronti di Cesare, in cui gli si intimava di restituire il comando militare, i tribuni della plebe favorevoli a Cesare, Antonio e Cassio Longino, fuggirono da Roma, rifugiandosi presso Cesare a Ravenna.\nNei giorni che seguirono, Pompeo radun\u00f2 il senato fuori Roma, lodandone il coraggio e la fermezza, e lo inform\u00f2 delle proprie forze militari. Si trattava di un esercito di ben dieci legioni. Il senato riunito propose allora di effettuare nuove leve in tutta Italia. Furono quindi distribuite le province a cittadini privati, due delle quali erano consolari e il resto pretorie: a Scipione tocc\u00f2 la Siria, a Lucio Domizio Enobarbo la Gallia. Tutto ci\u00f2 accadde senza che i poteri fossero stati ratificati dal popolo, al contrario si presentarono in pubblico col paludamento e, dopo aver fatto i dovuti sacrifici, i consoli lasciarono la citt\u00e0; vennero quindi disposte leve in tutta Italia; si ordinano armi e denaro dai municipi, anche sottraendolo ai templi.\nCesare, quando ebbe notizia di quello che stava accadendo a Roma, arring\u00f2 le truppe (\"adlocutio\") dicendo loro che, pur dolendosi delle offese arrecategli in ogni occasione dai suoi nemici, era dispiaciuto che l'ex-genero, Pompeo, fosse stato sviato dall'invidia nei suoi confronti, lui che l'aveva da sempre favorito. Si rammaric\u00f2 inoltre che il diritto di veto dei tribuni fosse stato soffocato dalle armi. Esorta pertanto i soldati, che per nove anni avevano militato sotto il suo comando, a difenderlo dai suoi nemici, ricordandosi delle tante battaglie vittoriose ottenute in Gallia e Germania. Fu cos\u00ec che:\nDopo aver arringato le truppe ed aver cos\u00ec ottenuto il loro benestare, Cesare part\u00ec con la \"legio XIII\" alla volta di Rimini (\"Ariminum\"). Sappiamo che nella notte dell'11 gennaio del 49 a.C. pass\u00f2 il Rubicone. Egli, forse pronunciando la famosa frase \"Alea iacta est\" attravers\u00f2 il fiume che rappresentava il confine dell'Italia romana, alla guida di una sola legione, dando cos\u00ec inizio alla Guerra civile. Gli storici non concordano su ci\u00f2 che Cesare disse nella traversata del Rubicone. Le due teorie pi\u00f9 diffuse sono \"Alea iacta est\" (\u00abIl dado \u00e8 tratto\u00bb), e \"Si getti il dado!\" (un verso del poeta greco Menandro suo commediografo preferito). Svetonio ed altri autori riportano \u00ab\"Iacta alea est\"\u00bb.\nCon il passaggio del Rubicone, Cesare aveva dichiarato ufficialmente guerra al senato (\"optimates\"), divenendo per\u00f2 nemico della \"res publica\" romana. \u00c8 altres\u00ec vero che la risposta fornita dai consoli e Pompeo, venne giudicata da Cesare un'ingiustizia:\nL'avanzata di Cesare in Italia fu talmente rapida da provocare il panico a Roma, tanto che il console Lentulo fugg\u00ec dalla capitale, dopo aver aperto l'erario pubblico (\"aerarium sanctius\") per prelevare il denaro da consegnare a Pompeo, secondo quanto era stato stabilito nel decreto del senato. L'altro console, Marcello, e la maggior parte dei magistrati lo seguirono. Gneo Pompeo invece era gi\u00e0 partito il giorno precedente per recarsi presso le due legioni ricevute da Cesare (\"legio I\" e \"XV\"), che si trovavano in Puglia nei quartieri invernali (\"hiberna\"). Numerose furono le citt\u00e0 che si arresero o aprirono le porte al proconsole delle Gallie. Corfinio fu assediata e conquistata, mentre le truppe di Domizio Enobarbo andarono ad ingrossare l'esercito del vincitore. La marcia di Cesare allora prosegu\u00ec fino a giungere a Brindisi in Apulia, dove Pompeo fu assediato per nove giorni, ma riusc\u00ec a fuggire con la flotta in Epiro.\nE sebbene Cesare credesse fosse pi\u00f9 vantaggioso raccogliere una flotta ed inseguire Pompeo via mare, prima che lo stesso potesse congiungersi con altre forze in Macedonia e Oriente. Del resto Pompeo aveva requisito tutte le navi della zona, negandogli un inseguimento immediato. Ora non gli rimaneva che attendere le navi dalle pi\u00f9 lontane coste della Gallia cisalpina, del Piceno e dallo stretto di Messina, ma questa operazione sarebbe risultata lunga e piena di difficolt\u00e0 per la stagione. Ci\u00f2 che pot\u00e9 fare invece fu di evitare che gli eserciti pompeiani si rafforzassero nelle due Spagne, dove soprattutto la \"Hispania Citerior\" era vincolata a Pompeo dagli immensi benefici ricevuti durante la guerra sertoriana, e che Gallia e Italia potessero passare dalla parte dei pompeiani.\nRientrato il 1\u00ba aprile a Roma dopo anni di assenza, si impossess\u00f2 delle ricchezze contenute nell'erario e, a una sola settimana dal ritorno, decise poi di marciare contro la Spagna (che gli accordi di Lucca avevano assegnato a Pompeo).\n\"Casus belli\".\nUna volta tornato a Roma, Cesare riun\u00ec il senato, per ricordare i torti ricevuti dai suoi avversari:\nRicord\u00f2 ai \"patres\" di aver proposto egli stesso che, sia lui che Pompeo, congedassero gli eserciti, mettendo cos\u00ec a rischio la propria carica e prestigio. Poi mise in evidenza l'accanimento dei suoi nemici nei suoi confronti, rifiutandosi di attuare ci\u00f2 che esigevano da Cesare; denunci\u00f2 inoltre l'offesa arrecata ai tribuni della plebe nel limitare i loro poteri; enumer\u00f2 infine le condizioni da lui proposte e i colloqui richiesti per trovare una soluzione pacifica ma sempre negati. Al termine di questo discorso, Cesare chiese ai senatori di assumersi il governo della repubblica e di amministrarla insieme con lui. Nel caso si fossero tirati indietro, egli non si sarebbe sottratto e l'avrebbe amministrata da solo. Concluse dicendo che si dovevano inviare ambasciatori a Pompeo per trattare.\nE sebbene il senato approvasse la proposta di inviare ambasciatori, non si riusc\u00ec a trovare chi mandare, per il timore di quanto aveva detto Pompeo in precedenza.\nDopo tre giorni di discussioni senza trovare alcuna soluzione, avendo saputo inoltre che il tribuno della plebe Lucio Metello aveva nei piani quello di tirare per le lunghe, per non perdere altro tempo, decise di partire da Roma, giungendo pochi giorni dopo nella Gallia ulteriore. Qui giunto, venne a sapere che Lucio Vibullio Rufo, da lui liberato a Corfinio, era stato inviato da Pompeo in Spagna, mentre Domizio Enobarbo era partito per occupare Marsiglia (\"Massilia\") con sette navi veloci, che aveva requisite da privati nell'isola del Giglio e nel territorio di Cosa. Lo avevano preceduto dei giovani marsigliesi di nobile famiglia, mandati in patria come ambasciatori, esortati da Pompeo, poco prima di partire da Roma, a non dimenticare i vecchi benefici che aveva concesso loro.\nFu cos\u00ec che i Marsigliesi chiusero le porte a Cesare, chiamando in aiuto gli Albici, popolazione barbara che viveva nei vicini monti (a nord-est della citt\u00e0) e che erano da lunghissimo tempo sotto la loro protezione. Decisero quindi di trasportare in citt\u00e0 pi\u00f9 frumento possibile dalle regioni vicine, organizzando anche le fabbriche d'armi in citt\u00e0 e riparando le antiche mura, le porte e la flotta. Si poteva dire che fossero pronti ad essere assediati. Cesare per\u00f2 prefer\u00ec tentare di convincerli del contrario, chiamando a s\u00e9 i quindici primati della citt\u00e0, affinch\u00e9 essi non gli dichiarino guerra. Ricorda loro di seguire l'autorevole esempio di tutta l'Italia piuttosto che obbedire alla volont\u00e0 del solo Pompeo.\nE mentre avvenivano queste discussioni, Gneo Domizio Enobarbo giunse a Marsiglia con la sua flotta, accolto dagli abitanti e messo a capo del governo della citt\u00e0. Il primo suo ordine fu quello di inviare la flotta in ogni direzione per catturare pi\u00f9 navi da carico possibili. Una volte rimorchiate in porto si provvedette a selezionare quelle scarsamente provviste di ferro, di legname e di attrezzi per armare e riparare le altre. Contemporaneamente venne raccolto in un granaio pubblico tutto il frumento disponibile, oltre a quelle merci e vettovaglie utili per resistere ad un eventuale assedio della citt\u00e0. Cesare, \u00absdegnato da questo comportamento oltraggioso\u00bb, fece condurre tre legioni nei pressi della citt\u00e0 ed inizi\u00f2 a costruire torri e vinee pronto a cingere d'assedio la citt\u00e0. Contemporaneamente fece allestire in Arles (\"Arelate\") 12 navi da guerra. Una volta che queste ultime furono portate a termine ed armate in trenta giorni, furono condotte nei pressi di Marsiglia e affidate al comando di Decimo Bruto. Le legioni furono invece lasciate al suo \"legatus\" Gaio Trebonio, pronte ad assediare la citt\u00e0 da terra. Fatto ci\u00f2 Cesare part\u00ec per la Spagna (3 giugno).\nForze in campo.\nIn Spagna erano presenti tre legati di Pompeo: Lucio Afranio, Marco Petreio e Marco Terenzio Varrone. Il primo occupava con tre legioni la provincia della \"Hispania Citerior\", il secondo con due la \"Hispania Ulterior\" (dal passo di Castulo fino al fiume \"Anas\") e l'ultimo sempre con due legioni il territorio dei Vettoni (dall\"Anas\" alla Lusitania). E se Petreio si mosse per raggiungere Afranio con tutte le sue forze, partendo dalla Lusitania e muovendo attraverso il paese dei Vettoni, Varrone rimase a difendere la \"Hispania Ulterior\" con le sue legioni. Poco prima Petreio aveva provveduto ad arruolare nuove truppe di cavalleria e truppe ausiliarie in tutta la Lusitania, Afranio nella Celtiberia, tra i Cantabri e tra tutte le popolazioni nei pressi dall'Oceano. Una volta raccolte queste forze, Petreio si un\u00ec rapidamente ad Afranio, prendendo la comune decisione di condurre le operazioni militari nei pressi di \"Ilerda\", considerata l'importanza strategica del luogo. Alle cinque legioni di Afranio e Petreio si aggiungevano 30 coorti circa, fra quelle della Spagna citeriore, munite di \"scutum\" e quelle della Spagna ulteriore armate di \"caetra\". A queste forze di truppe ausiliarie si univano 5.000 cavalieri provenienti dalla due province. Cesare aggiunge una notizia, quasi certamente priva di fondamento:\n\u00c8 lo stesso Cesare ad informarci sulla consistenza delle sue truppe. Egli racconta che per prima cosa decise di inviare in Spagna il legato Gaio Fabio con le tre legioni (\"legio VII\", \"IX\" e \"XI\") che erano dislocate nei pressi di Narbona (\"Narbo Martius\"), con l'obbiettivo di occupare rapidamente i valichi dei Pirenei, che erano tenuti da presidi dal legato di Pompeo, Lucio Afranio. Ordin\u00f2 infine che a seguirlo giungessero altre tre legioni (\"legio VI\", \"X\" e \"XIV\"), che erano acquartierate in accampamenti un po' pi\u00f9 lontano (Gallia Comata a \"Matisco\").\nA queste 6 legioni andava aggiunto un nutrito gruppo di truppe ausiliarie, che comprendevano 6.000 fanti e 3.000 cavalieri ed avevano prestato servizio sotto di lui nelle guerre precedenti; se ne assommavano altrettante provenienti dalla Gallia Comata, da poco pacificata, scelte tra gli uomini pi\u00f9 nobili e valorosi di ogni gente; erano infine aggregati altri 2.000 uomini proveniente dalla Gallia Aquitania e delle trib\u00f9 montane confinanti con la Gallia. Cesare stabil\u00ec inoltre che:\nLa Campagna militare (20 giugno - 2 agosto).\nL'arrivo di Fabio e i primi scontri.\nFu cos\u00ec che Fabio, come gli era stato ordinato, riusc\u00ec a cacciare i presidi nemici da tutti i valichi e a marce forzate mosse contro l'esercito di Afranio. Il legato di Cesare cerc\u00f2, per prima cosa, di acquistarsi la benevolenza delle popolazioni vicine con una serie di messaggeri. Poi fece costruire sul fiume \"Sicoris\" due ponti (\"pons propior\" e \"pons ulterior\"), distanti l'uno dall'altro quattro miglia. Egli inviava attraverso questi ponti a raccogliere foraggiamenti, dopo aver consumato tutto quanto aveva trovato nei giorni precedenti quanto aveva trovato al di qua del fiume. Allo stesso modo si comportavano i due \"legati\" dell'esercito pompeiano, tanto che spesso le due parti si scontravano con le rispettive cavallerie.\nCesare racconta che:\nQuando Petreio e Afranio si accorsero che il ponte di Fabio, che si trovava a monte del loro campo, era crollato per la presenza di legname e graticci nel fiume, in gran fretta Afranio fece passare al di l\u00e0 del fiume quattro legioni e tutta la cavalleria, attraverso il suo ponte in pietra che si trovava nei pressi della citt\u00e0 di \"Ilerda\" e del loro campo, pronto a dar battaglia.\nQuando venne a sapere del loro arrivo, Lucio Munazio Planco, che era al comando delle due legioni di Fabio, decise di occupare un'altura l\u00ec vicina, schierando le sue truppe su due fronti opposti in modo da non essere circondate dalla cavalleria. Venuto a battaglia con un numero di forze inferiore, riusc\u00ec a sostenere gli attacchi delle legioni da una parte e della cavalleria dall'altra. Poco dopo vennero in soccorso di Planco altre due legioni di Gaio Fabio attraverso il ponte pi\u00f9 lontano, in quanto egli sospettava ci\u00f2 che poi era realmente accaduto, vale a dire che i comandanti nemici approfittassero del crollo del ponte per sopraffare le due legioni di Planco.\nLa situazione era cos\u00ec critica per l'esercito di Cesare, che i due legati pompeiani fecero diffondere a Roma la notizia di una sua prossima resa; da queste voci, sarebbe dipesa la decisione di Cicerone, rimasto fino ad allora neutrale tra le due fazioni, di passare dalla parte dei pompeiani.\nL'arrivo di Cesare (22 giugno) e la costruzione di un nuovo accampamento.\nDue giorni dopo (22 giugno) giunse al campo di Fabio, Cesare con 900 cavalieri, che aveva con s\u00e9 come scorta personale. Intanto il ponte distrutto dalla tempesta era stato quasi completamente ricostruito e fu completato entro la notte successiva. Dopo una ricognizione dei luoghi, Cesare dispose di lasciare a guardia del ponte ricostruito e del campo 6 coorti con tutti i bagagli. Poi mosse con tutto il resto delle truppe schierate su tre linee (\"triplex acies\") in direzione di \"Ilerda\". Giunto nei pressi dell'accampamento di Afranio si ferm\u00f2 per offrire battaglia in un luogo pianeggiante.\nAfranio allora condusse fuori la sua armata, disponendola a met\u00e0 del colle, a ridosso del proprio accampamento. Quando per\u00f2 Cesare si accorse che Afranio non aveva alcuna intenzione di attaccare, decise di accamparsi a circa quattrocento passi dalla base del colle. E affinch\u00e9 i soldati non si trovassero a costruire il campo sotto attacco, prefer\u00ec non costruire inizialmente la palizzata (\"vallum\"), che si sarebbe vista da lontano, ma sul fronte del nemico fece scavare una fossa (\"fossatum\") di quindici piedi (4,5 metri circa). Fu cos\u00ec che la prima e la seconda fila rimasero in armi, mentre alle loro spalle l'opera era realizzata di nascosto dalla terza fila, e venne completata prima che Afranio se ne accorgesse. Al termine della giornata Cesare decise di condurre le legioni all'interno del fossato, rimanendovi in armi per tutta la notte successiva.\nIl giorno seguente Cesare trattenne l'intero esercito al di qua della fossa e, poich\u00e9 il materiale per la costruzione della palizzata si trovava piuttosto lontano, decise di continuare nei lavori come aveva fatto il giorno precedente: assegna a ciascuna legione un lato dell'accampamento da fortificare, facendo scavare delle fosse pari a quella scavata il giorno precedente; le altre legioni, equipaggiate alla leggera, furono invece schierate in armi di fronte al nemico.\nIntanto Afranio e Petreio fecero schierare i loro soldati alla base del colle dove si trovava il loro accampamento, in modo da cercare di impaurire gli avversari, impedirne il lavoro ed offrendo battaglia. Ma Cesare non interruppe i lavori, sicuro della protezione delle tre legioni e della prima fossa. I \"legati\" di Pompeo alla fine preferirono ricondurre i soldati nell'accampamento. Il terzo giorno Cesare riusc\u00ec a fortificare l'intero campo con una palizzata e si fece raggiungere dalle altre coorti, che aveva lasciato nell'accampamento di Fabio, insieme ai bagagli.\nBattaglia davanti ad \"Ilerda\" (26 giugno).\nFra la citt\u00e0 di \"Ilerda\" e il vicino colle, dove si erano accampati Petreio e Afranio, vi era una pianura larga circa trecento passi (450 metri circa). Quasi nel mezzo di questa sorgeva un'altura non molto elevata. Cesare riteneva che, se l'avesse conquistata e poi fortificata, avrebbe chiuso al nemico la via alla citt\u00e0, al ponte di pietra e agli approvvigionamenti che avevano lasciato in citt\u00e0. Fu cos\u00ec che ordin\u00f2 a tre legioni di uscire dal campo e schierarsi, mentre agli antesignani di una delle legioni di correre ad occupare l'altura.\nPurtroppo la manovra dei cesariani non pass\u00f2 inosservata, tanto che le coorti di Afranio di guardia davanti al campo, furono prontamente inviate, seguendo un percorso pi\u00f9 breve, ad occupare l'altura. La battaglia improvvisamente si accese, e visto che i soldati di Afranio erano giunti per primi in cima al colle, riuscirono a respingere i cesariani che furono costretti a ripiegare verso le insegne delle legioni, grazie anche all'arrivo dei rinforzi nemici.\nCesare descrive come combattevano i soldati di Afranio:\nQuesta tattica gener\u00f2 nei soldati di Cesare un forte scompiglio, in quanto non erano abituati a combattere in questo modo, credendo di essere circondati dal fianco destro, vedendo i nemici avanzare in ordine sparso. E cos\u00ec quando furono scompigliati gli antesignani, la legione che si trovava da quella parte dello schieramento cesariano non riusc\u00ec a tenere la posizione e si ritir\u00f2 sul vicino colle.\nFu allora che Cesare, vedendo le sue truppe in grave difficolt\u00e0, invi\u00f2 in aiuto la \"legio IX\", che riusc\u00ec ad arrestare il nemico, costringendolo a ritirarsi verso la citt\u00e0 di \"Ilerda\" e fermandosi solo a ridosso delle sue mura. Ma i soldati della \"IX legione\", trasportati dal proprio ardore, si spinsero ben oltre gli ordini impartiti dal loro comandante, in una posizione sfavorevole ai piedi del colle. Quando giunse il momento di ritirarsi, i soldati di Afranio iniziarono ad incalzarli a loro volta dall'alto. Ilerda infatti dalla descrizione di Cesare appariva:\nLungo questo pendio i cesariani si stavano ritirando. Qui si stava combattendo secondo Cesare su un terreno \u00absfavorevole non solo per essere tanto stretto, ma anche perch\u00e9 i nostri si erano fermati proprio ai piedi del colle\u00bb. In questo modo i cesariani erano facile bersaglio dei proiettili lanciati dall'alto della collina di \"Ilerda\". La battaglia era ormai nel pieno del suo svolgimento: il numero dei soldati di Afranio, infatti, aumentava e dall'accampamento erano inviate continuamente nuove coorti di rinforzo fino alla citt\u00e0, per rimpiazzare con truppe fresche quelle stanche, tanto che anche Cesare fu costretto a fare lo stesso.\nDopo cinque ore di combattimenti senza tregua, una volta che i proiettili furono terminati, i cesariani si lanciarono in un assalto disperato con le spade sguainate verso il colle contro le coorti nemiche, travolgendo alcuni e costringono gli altri a fuggire. Respinte quindi le coorti fin sotto le mura e in parte dentro la citt\u00e0, finalmente i cesariani poterono facilmente ritirarsi, grazie anche all'appoggio della cavalleria che, da due lati si interpose fra i due eserciti. Cesare al termine della battaglia ne fa un bilancio:\nVi \u00e8 da aggiungere che gli afraniani fortificarono l'altura, per la quale era nata la battaglia, e vi posero una guarnigione.\nScarseggiano i viveri tra i cesariani.\nDue giorni gli avvenimenti poco sopra raccontati, un improvviso e violento temporale port\u00f2 una piena del fiume talmente forte da distruggere entrambi i ponti che erano stati costruiti da Gaio Fabio. Questo ovviamente non pot\u00e9 che generare grandi difficolt\u00e0 all'esercito di Cesare. Infatti il suo accampamento era situato tra due fiumi, il \"Sicoris\" e il \"Cinga\" (distanti fra loro circa trenta miglia), che non si potevano pi\u00f9 attraversare, in modo che il suo esercito risult\u00f2 bloccato in questo spazio ristretto.\nNon potevano rifornirli di grano quelle citt\u00e0 che si erano alleate con Cesare, n\u00e9 potevano allontanarsi troppo i suoi soldati per foraggiare, tagliati fuori com'erano dai due fiumi. E neppure potevano raggiungerli convogli di viveri provenienti dall'Italia o dalla Gallia. La stagione era inoltre poco favorevole, in quanto il nuovo raccolto era stato trasportato quasi interamente da Afranio ad \"Ilerda\" prima dell'arrivo di Cesare, e quest'ultimo aveva consumato nei giorni precedenti quel poco che gli era rimasto.\nVi si aggiunga che gli abitanti dei villaggi vicini, a causa della guerra imminente, avevano portato il proprio bestiame lontano. E come se non bastasse i Lusitani, armati alla leggera e i soldati della Spagna citeriore, armati di \"caetra\", attaccavano quelli che si allontanavano in cerca di foraggio. Per gli indigeni era facile passare il fiume, in quanto usavano andare in guerra forniti di otri.\nAl contrario l'esercito di Afranio disponeva di cibo in abbondanza ed i continui rifornimenti erano garantiti senza alcun rischio dal ponte in pietra di fronte ad \"Ilerda\", che Cesare era impossibilitato a raggiungere. E sebbene la piena dur\u00f2 parecchi giorni, Cesare non fu in grado di ricostruire i ponti, poich\u00e9 non solo fu impedito dall'eccessivo ingrossamento del fiume, ma anche dal nemico posto a guardia della riva, sempre pronto a lanciare una gragnola di proiettili contro i cesariani.\nE quando ad Afranio giunse la notizia che una grande quantit\u00e0 di approvvigionamenti, destinati a Cesare, si trovava ferma sulla riva opposta del fiume, decise di attaccare. Si trattava di una carovana costituita da arcieri ruteni della \"Gallia Aquitania\", e cavalieri galli con molti carri e bagagli, secondo l'uso gallico. Vi erano circa seimila uomini di ogni classe sociale con schiavi e figli, ma il disordine regnava sovrano.\nFu cos\u00ec che Afranio decise di partire in piena notte con tutta la cavalleria e tre legioni per annientarli. Il primo assalto fu improvviso da parte della cavalleria. Tuttavia i cavalieri galli riuscirono a difendersi in un primo momento. Quando videro avvicinarsi le insegne delle legioni, si rifugiarono sui colli vicini senza gravi perdite. In quella giornata caddero in combattimento circa duecento arcieri, pochi cavalieri e una piccola quantit\u00e0 di portatori e di bagagli.\nA causa delle ragioni sopra esposte e della carestia in corso, Cesare asserisce che il prezzo del grano continu\u00f2 a crescere, fino a raggiungere cinquanta denari al moggio. La penuria aveva fiaccato le forze dei soldati, facendo crescere il disagio dei cesariani ogni giorno che trascorreva. Il loro comandante si trov\u00f2 pertanto nella condizione di dover porvi rimedio a tutti i costi.\nCesare allora richiese aiuto di bestiame a quelle citt\u00e0 con le quali aveva stretto un'alleanza, invi\u00f2 portatori alle popolazioni pi\u00f9 lontane e fece di tutto per sopperire a tali disagi.\nIntanto Afranio e Petreio fecero giungere a Roma queste notizie in modo esagerato, tanto da far credere che la fine della guerra fosse ormai prossima. Fu cos\u00ec che dall'Italia in molti partirono per raggiungere Pompeo ed informarlo degli ultimi eventi a lui favorevoli.\nCesare si assicura nuovi approvvigionamenti.\nCesare, non potendo pi\u00f9 attendere gli eventi, fece costruire dai suoi soldati alcune navi, sulla base di quanto aveva appreso durante le sue spedizioni in Britannia. La chiglia e l'ossatura erano costruite in legno leggero. Il resto dello scafo era fatto di vimini, rivestito di cuoio.\nPortata a termine la loro costruzione, le fece trasportare di notte su dei carri uniti insieme, per un tragitto di 22 miglio romano (oltre 30 km) lontane dal suo accampamento. Grazie poi a queste navi fece passare dei soldati sull'altra riva, dove and\u00f2 ad occupare un vicino colle fortificandolo, prima che gli afraniani se ne accorgessero.\nVi trasfer\u00ec quindi una legione sull'altra riva e inizi\u00f2 la costruzione di un ponte da entrambe le parti, portandolo a termine in due soli giorni. Concluse queste operazioni, condusse al campo base il convoglio in totale sicurezza, oltre a tutti coloro che in precedenza si erano recati alla ricerca di frumento, e riattiv\u00f2 cos\u00ec la via degli approvvigionamenti.\nQuesto stesso giorno, Cesare ordin\u00f2 alla sua cavalleria di assalire all'improvviso i foraggiatori nemici, che a loro insaputa erano sparsi ovunque e raccoglievano rifornimenti senza alcun timore. Il bottino raccolto fu notevole. Numerosi furono i capi di bestiame da soma catturati. Negli scontri i cesariani riuscirono a distruggere un'intera coorte di \"caetrati\". Alla fine senza perdite fecero ritorno all'accampamento del loro comandante.\nPoco dopo giunse a Cesare la notizia della vittoria del suo \"legatus\" Decimo Bruto, nelle acque davanti a \"Massalia\", che fecero ben sperare nella vittoria finale anche in Spagna.\nLe sorti della fortuna cambiarono infatti a favore dei Cesariani una volta che il ponte venne terminato. I soldati di Afranio si trovarono ora in difficolt\u00e0, venendo spesso incalzati dalla cavalleria cesariana, tanto da essere costretti a limitare il loro raggio d'azione. Fu cos\u00ec che dopo aver interrotto per parecchi giorni il foraggiamento, ripresero a farlo solo di notte, contro l'uso comune.\nIntanto gli abitanti di \"Osca\" e di \"Calagurris\" inviarono a Cesare degli ambasciatori dimostrandosi disponibili a fornire vettovagliamenti al proconsole romano e pronti ad obbedire ai suoi ordini. Seguirono il loro esempio anche gli abitanti di \"Tarraco\", oltre agli \"Iacetani\", agli \"Ausetani\" ed agli \"Illurgavonenses\" (il cui territorio \u00e8 bagnato dall'Ebro).\nA tutte queste popolazioni venne richiesto frumento e bestie da soma, che prontamente vennero portate nell'accampamento di Cesare. Contemporaneamente anche una coorte \"illurgavonense\" pass\u00f2 dalla sua parte, disertando il turno di guardia. Questa nuova situazione che si era andata cos\u00ec creando, non solo aveva generato fiducia nelle truppe cesariane, ma molte popolazioni lontane cominciarono ad abbandonare Afranio, passando dalla parte avversa.\nRitirata di Afranio e Petreio.\nCesare non solo era riuscito a ripristinare gli approvvigionamenti costruendo un nuovo ponte, ma, trovato un luogo adatto sul fiume \"Sicoris\", aveva fatto scavare parecchie fosse larghe trenta piedi per deviarne il corso e formare un guado. La cosa sconvolse talmente i due legati pompeiani da indurli ad abbandonare di propria iniziativa il campo per unirsi alla seconda armata pompeiana in Spagna Ulteriore, comandata da Marco Terenzio Varrone, dove si aspettavano inoltre notevoli contingenti di cavalleria e truppe ausiliarie alleate. Essi temevano di essere tagliati fuori dai rifornimenti di viveri e foraggio.\nFu cos\u00ec che Afranio e Petreio ordinarono di raccogliere ad \"Octogesa\" (Mequinenza), a 20 miglia dal loro accampamento (30\u00a0km), il maggior numero di navi che riuscirono a reperire lungo il fiume Ebro. Disposero quindi di costruire un ponte di barche e vi trasportarono sull'altra riva due legioni, fortificandone il campo con una palizzata di 12 piedi (3,5 metri circa). Poi lasciarono due coorti a guardia del vecchio accampamento e passarono con il resto delle truppe il fiume \"Sicoris\", poco dopo la mezzanotte, raggiungendo le altre due legioni sulla riva opposta.\nQuando Cesare venne a sapere di questa iniziativa da parte del nemico tramite i suoi esploratori, il guado sul \"Sicoris\" era pressoch\u00e9 pronto per essere utilizzato dalle sue truppe. Egli non aveva per\u00f2 il tempo necessario per completare l'opera, tanto da essere costretto ad inviare la propria cavalleria per ritardare la marcia delle truppe nemiche che si stavano dirigendo verso l'Ebro. E sebbene la cavalleria cesariana avesse compiuto un ampio giro, quando raggiunse la retroguardia delle truppe afraniane riusc\u00ec ad ostacolare la marcia della colonna, spargendosi tutt'intorno e compiendo continui assalti.\nAll'alba, dal campo di Cesare era possibile osservare in lontananza la retroguardia nemica assalita dalla cavalleria cesariana. Cesare, lasciatosi convincere dall'ardore dei soldati che temevano che il nemico potesse sfuggire loro, ordin\u00f2 ai suoi di avanzare e passare il guado, sebbene le opere di scavo non fossero state ancora completate. Posta a guardia dell'accampamento una sola legione, con le altre cinque si apprest\u00f2 a passare il \"Sicoris\". Il passaggio del fiume fu senza perdite. Giunto sulla sponda opposta, schier\u00f2 l'esercito e lo fece avanzare su tre linee (\"in triplicem aciem\"). La marcia fu estremamente veloce e, sebbene avesse percorso sei miglia in pi\u00f9 rispetto all'armata nemica e fosse in ritardo a causa della traversata del fiume, gi\u00e0 nel primo pomeriggio di quello stesso giorno Cesare raggiunse il nemico.\nAnche in questa circostanza, Cesare fece costruire il proprio accampamento vicino a quello nemico, spingendo i suoi soldati a fraternizzare con quelli del campo avverso. Per evitare questa tattica, Petreio fece uccidere i soldati cesariani che si avventuravano nelle vicinanze del suo campo.\nA questo punto l'esercito pompeiano si ritir\u00f2 nuovamente verso Lerida nelle cui vicinanze si accamp\u00f2, solamente per essere nuovamente assediato dall'esercito di Cesare. Alla fine del mese di luglio, le truppe di Cesare avevano completamente circondato l'armata nemica, composta da cinque forti legioni, che il 2 agosto si arresero a Cesare senza combattere.\nConseguenze.\nDopo la resa della pi\u00f9 grande armata pompeiana in Spagna Ulteriore, Cesare mosse le sue legioni contro Varro, che al comando delle sue legioni si trovava nella Spagna Ulteriore."}
{"id": "769605", "revid": "599013", "url": "https://it.wikipedia.org/wiki?curid=769605", "title": "Tjm", "text": ""}
{"id": "769611", "revid": "599013", "url": "https://it.wikipedia.org/wiki?curid=769611", "title": "Tjq", "text": ""}
{"id": "769613", "revid": "339392", "url": "https://it.wikipedia.org/wiki?curid=769613", "title": "Storicit\u00e0 dei Vangeli", "text": ""}
{"id": "769619", "revid": "74801", "url": "https://it.wikipedia.org/wiki?curid=769619", "title": "Caccia d'Asciano", "text": "Biografia.\nSi ritiene appartenesse alla famiglia senese dei Cacciaconti. Viene citato a proposito dei \"vani senesi\" da Capocchio, un alchimista che nella decima Malebolgia \u00e8 condannato a soffrire la lebbra. Lo stile dell'episodio \u00e8 comico-popolare con Dante e Capocchio che, dopo una novella amara del dannato Griffolino d'Arezzo, stanno parlando dei senesi e Capocchio ha iniziato un'ironica lista di personaggi della cosiddetta \"brigata spendereccia\" che fecero \"\"oculate\" spese\".\nEgli viene citato come colui che disperse \"la vigna e la gran fronda\", cio\u00e8 che sperper\u00f2 tutti i suoi averi comprese le vigne e i poderi (\"fonda\" sta per terreni arati, a differenza delle vigne) che la sua famiglia possedeva nei pressi di Asciano, nell'area senese."}
{"id": "769622", "revid": "36426", "url": "https://it.wikipedia.org/wiki?curid=769622", "title": "Caccianemico d'Asciano", "text": ""}
{"id": "769624", "revid": "287204", "url": "https://it.wikipedia.org/wiki?curid=769624", "title": "Phong shading", "text": "Il Phong shading \u00e8 un metodo di interpolazione di computer grafica 3D, che utilizza l'interpolazione delle normali nella rasterizzazione dei poligoni, per ottenere migliori risultati delle riflessioni speculari tipo quelle generate dal Modello di riflessione di Phong.\nDal momento che le pubblicazioni dell'inventore del metodo combin\u00f2 le tecniche d'interpolazione con il proprio modello di riflessione, il termine \"Phong shading\" \u00e8 diventato d'uso comune per indicare anche il modello di riflessione o la combinazione di modello di riflessione e modello d'interpolazione.\nQuesti algoritmi vennero sviluppati da Bui Tuong Phong, che li pubblic\u00f2 nella sua dissertazione all'Universit\u00e0 dello Utah nel 1975.\nModello di illuminazione o riflessione di Phong.\nLa riflessione di Phong \u00e8 modello empirico di illuminazione locale. Esso descrive il modo in cui superficie riflette la luce, come una combinazione della riflessione diffusa delle superfici ruvide con la riflessione speculare delle superfici lucide. \u00c8 basato sull'informale osservazione di Phong per cui le superfici lucide presentano piccoli intensi punti luce, mentre le superfici smussate presentano punti luce pi\u00f9 grandi che decadono (fall off) pi\u00f9 gradualmente. Il modello include anche un termine di riflessione\" \"ambientale per tenere conto della piccola quantit\u00e0 di luce che si disperde nell'intera scena.\nIl modello di riflessione non contiene elementi specifici per poligoni o pixel, a differenza del modello d'interpolazione.\nInterpolazione di Phong.\nCome metodo di rendering, il Phong Shading pu\u00f2 essere visto come un miglioramento del Gouraud shading che fornisce una miglior approssimazione all'applicazione punto-punto di un modello di riflessione sottostante, assumendo una variazione gradiente della normale alla superficie. Il metodo d'interpolazione di Phong ha un funzionamento migliore di quello di Gouraud se applicato al modello di riflessione di Phong o a qualsiasi altro modello di riflessioni che generi riflessioni con un angolo limitato (ovvero superfici molto riflettenti).\nIl problema principale del Gouraud Shading si ha quando la riflessione \u00e8 vicina al centro di un grande triangolo. In pratica la riflessione non verr\u00e0 mostrata, a causa dell'interpolazione di colori tra i vertici. Questo problema \u00e8 stato corretto dal Phong shading.\nSiano dati tre vertici in due dimensioni, formula_1, formula_2 e formula_3, e le normali alle superfici per ogni vertice formula_4, formula_5 e formula_6; supponiamo che siano tutte di lunghezza unitaria. A differenza del Gouraud shading, che interpola il colore lungo il triangolo, nel metodo di Phong interpoliamo linearmente la normale formula_7 lungo la superficie del triangolo, partendo dalle tre normali date. Questo calcolo viene effettuato per ogni pixel del triangolo, ed in ogni pixel normalizziamo formula_7 e la usiamo all'interno del modello d'illuminazione di Phong per ottenere il colore da assegnare al pixel.\nIn alcuni sistemi hardware, le varianti di questo algoritmo vengono chiamate \"pixel/fragment shader\". Solitamente sta a significare che il calcolo di luce pu\u00f2 essere fatto pixel per pixel, e che le variabili luminose (incluse le normali alla superficie o un qualche vettore approssimativo) vengono interpolate lungo il poligono."}
{"id": "769625", "revid": "124508530", "url": "https://it.wikipedia.org/wiki?curid=769625", "title": "Alessitimia", "text": "L'analfabetismo emotivo o alessitimia (anche alexitimia, dal greco \"a-\" \u00abmancanza\u00bb, \"lexis\" \u00abparola\u00bb e \"thymos\" \u00abemozione\u00bb dunque: \u00abmancanza di parole per [esprimere] emozioni\u00bb) \u00e8 un costrutto psicologico che descrive una condizione di ridotta consapevolezza emotiva, che comporta l'incapacit\u00e0 sia di riconoscere sia di descrivere verbalmente i propri stati emotivi e quelli altrui. Tale condizione \u00e8 stata individuata e descritta per la prima volta negli anni cinquanta in pazienti affetti da patologie classicamente definite come psicosomatiche (ulcera gastroduodenale, eczema, asma, ecc...) rafforzando cos\u00ec l'idea, gi\u00e0 presente nella tradizione psicoanalitica, che tali pazienti fossero portati ad esprimere la sofferenza emotiva (altrimenti inesprimibile) tramite la sofferenza fisica. Viene attualmente considerato anche come un possibile deficit della \"funzione riflessiva del S\u00e9\".\nSecondo alcuni autori l'alessitimia non dovrebbe essere considerata necessariamente una condizione patologica quanto piuttosto un tratto di personalit\u00e0 che predisporrebbe in maniera aspecifica alla somatizzazione. Questo punto di vista \u00e8 rafforzato dal fatto che caratteristiche alessitimiche sono ritrovabili anche nella popolazione generale, in pazienti affetti da disturbo da stress post-traumatico, dipendenza da sostanze e disturbi alimentari. Tali dati lasciano quindi pensare che l'alessitimia vada considerata come una dimensione clinica transnosografica piuttosto che come un'entit\u00e0 nosologica a s\u00e9 stante (disturbo).\nStoria.\nInizialmente ci si rifer\u00ec a questa patologia con la locuzione \u00abanalfabetismo emotivo\u00bb (1954). Il termine \"alessitimia\" fu coniato da John Nemiah e Peter Sifneos all'inizio degli anni settanta, per definire un insieme di caratteristiche di personalit\u00e0 evidenziate in pazienti cosiddetti psicosomatici. Il nome venne divulgato per la prima volta nel 1976 alla XI Conferenza Europea sulle Ricerche Psicosomatiche.\nCaratteristiche.\nL'alessitimia si manifesta nella difficolt\u00e0 di identificare e descrivere i propri sentimenti, e nel distinguere gli stati emotivi dalle percezioni fisiologiche. I soggetti alessitimici hanno grandi difficolt\u00e0 a individuare quali siano i motivi che li spingono a provare o esprimere le proprie emozioni, e al contempo non sono in grado di interpretare le emozioni altrui. La loro capacit\u00e0 immaginativa e onirica \u00e8 ridotta, talvolta inesistente; mancano di capacit\u00e0 d'introspezione, e tendono ad assumere comportamenti conformanti alla media. I soggetti alessitimici tendono anche a stabilire relazioni di forte dipendenza o, in mancanza di esse, preferiscono l'isolamento.\nL'alessitimia \u00e8 stata associata a uno stile di attaccamento insicuro-evitante, caratterizzato da un bisogno talvolta ossessivo di attenzioni e cure.\nAltro processo psichico frequente nei soggetti con tratti di personalit\u00e0 alessitimici \u00e8 l'incapacit\u00e0 di mentalizzare e simbolizzare l'emozione.\nL'emozione viene vissuta per via somatica (direttamente sul corpo e senza elaborazione mentale), e non interpretata cognitivamente, n\u00e9 concettualizzata per immagini mentali o parole che la sintetizzino e contengano. L'emozione \u00e8, per il soggetto alessitimico, la mera percezione fisica, disregolata e presimbolica, dei correlati psicofisiologici dell'attivazione emotiva.\nDiagnosi.\nIl test attualmente pi\u00f9 diffuso e affidabile per la diagnosi dell'alessitimia \u00e8 la TAS-20 (\"Toronto Alexithymia Scale\"), una scala psicometrica,\ndi autovalutazione a 20 domande (\"item\"), creata nel 1985 (come TAS-26, con 26 item) e revisionata poi nel 1992 (con riduzione a 20 item), per identificare la presenza delle tre caratteristiche ritenute alla base del disturbo:\nPer la valutazione delle caratteristiche alessitimiche, esistono altri sistemi di misurazione: inaugurata da Ruesch tra il 1948 e il 1957, fu l'osservazione sui pazienti, da cui deriv\u00f2 che loro producevano solo fantasie primitive e stereotipate. Murray, nel 1935, utilizza il TAT. Si tratta di 31 tavole rappresentanti foto, immagini, quadri, dal significato ambiguo, di cui 11 tavole vengono utilizzate per tutti i soggetti, e 20 sono specifiche per categorie di genere sessuale ed et\u00e0. Sulle tavole vi sono rappresentati uno o pi\u00f9 personaggi immersi in situazioni di vita quotidiana, e l'immagine \u00e8 strutturata in diversi gradi. La tecnica utilizzata \u00e8 basata sulla proiezione la cui caratteristica \u00e8 lo stimolo poco strutturato (v. Test psicologico proiettivo). Il test \u00e8 individuale e il soggetto si trova seduto di spalle allo psicologo; in questo modo sono favorite le libere associazioni. Il soggetto deve costruire una storia intorno alla figura presentata, con un passato, un presente, un futuro, una conclusione e, infine, le considerazioni personali; ci\u00f2 favorisce l'identificazione del soggetto con il personaggio principale, attribuendogli sentimenti e bisogni che fanno parte del suo vissuto, e sono espressione del suo mondo pulsionale (inconscio).\nIl SAT9 (\"Objectively Scored Archetypal Test\") \u00e8 una tecnica proiettiva di disegno, utilizzata per valutare una caratteristica centrale dell'alessitimia: la funzione simbolica e la capacit\u00e0 del soggetto di creare delle fantasie. Consta di una lista di 9 oggetti o simboli (una spada, una cascata, un rifugio, un mostro, un qualcosa di ciclico, un personaggio, l'acqua, un animale, il fuoco) che vengono sottoposti all'individuo a cui viene chiesto di fare un disegno utilizzando questi 9 simboli e di scrivere una breve storia che spieghi il disegno. Con l'aumentare del grado di alessitimia, i disegni perderanno di originalit\u00e0, nella forma e nel contenuto, poich\u00e9 il soggetto risulta avere un deficit della funzione simbolica e incapace di difendersi dall'ansia provocata da certi simboli. \nComorbilit\u00e0.\nL'alessitimia \u00e8 risultata significativamente correlata a numerose condizioni patologiche sia di natura psicosomatica sia psicologica, come l'ipertensione, la dispepsia, i disturbi sessuali e la disfunzione erettile, l'abuso di sostanze e alcuni disturbi d'ansia.\nAlessitimia digitale.\nPer alessitimia digitale si intende l'incapacit\u00e0 di saper riconoscere e quindi gestire le emozioni e l'affettivit\u00e0 causata dalla mediazione, nelle comunicazioni interpersonali, delle nuove tecnologie.\nLe nuove tecnologie e il cyberspazio hanno infatti mutato e destrutturato le categorie spazio-temporali abbattendo le barriere fisiche e psicologiche tra gli individui.\nNelle comunicazioni mediate da computer (CMC) non c'\u00e8 uno schema rigido: emittente-ricevente, ma un flusso continuo, una fluidit\u00e0 senza limiti di un nuovo linguaggio basato soprattutto sulla comunicazione iconico-visiva. Nelle relazioni mediate dal web l'incontro con l'altro pu\u00f2 essere quindi definito a \"rischio ridotto\": ci si mette in gioco nella misura in cui ci si vuole mettere in gioco.\nOn-line si stabiliscono quindi relazioni che, dal punto di vista emotivo, riducono il livello di stress, la mente pu\u00f2 prendersi maggiori libert\u00e0. L'esclusione del corpo dalla CMC pone quindi importanti limiti alle comunicazioni: non c'\u00e8 il linguaggio paraverbale ed \u00e8 estremamente ridotto il non verbale (limitato smiley, emoji, ...).\nRiducendo gli stimoli, la CMC rende, da una parte, gli interlocutori meno preoccupati da come si \u00e8 visti dall'altro (si generano meno inibizioni), dall'altro mancando i margini per stabilire un rapporto di dialogo interpersonale riflessivo e costruttivo, non educa al riconoscimento ed alla conseguente gestione delle emozioni.\nInoltre, occasioni ridotte di vedere nel mondo reale i membri di una stessa famiglia, o di un gruppo di pari, interagire insieme e la differenza sostanziale nella qualit\u00e0 delle relazioni che si creano on-line e che spesso stimolano comunicazioni tra solo due interlocutori, ha disabituato gli individui alle dinamiche di gruppo che hanno carichi emotivi ben diversi.\nNel 1995 lo psichiatra Ivan Goldberg avanza la proposta provocatoria di individuare una categoria diagnostica precisa per creare una nuova classe nosografica, da poter inserire nel DSM-IV: l\u2019Internet Addiction Disorder, cio\u00e8 la dipendenza patologica da Internet. Nello stesso periodo, Kimberly Young, si occupa dei disagi che l\u2019utilizzo eccessivo della Rete sembra comportare in alcuni soggetti pi\u00f9 a rischio.\nInternet, secondo Vittorino Andreoli, pu\u00f2 dare emozioni, ma non stabilisce legami affettivi e negli adolescenti si avverte proprio la mancanza dell'educazione alla gestione dell'affettivit\u00e0. Inoltre l'arretratezza digitale dei genitori li rende spesso impotenti, delegittimando e depotenziando il ruolo genitoriale."}
{"id": "769626", "revid": "599013", "url": "https://it.wikipedia.org/wiki?curid=769626", "title": "Tjs", "text": ""}
{"id": "769640", "revid": "6431356", "url": "https://it.wikipedia.org/wiki?curid=769640", "title": "Berengario di Tolosa", "text": ""}
{"id": "769642", "revid": "767487", "url": "https://it.wikipedia.org/wiki?curid=769642", "title": "Mari-Cookie and the Killer Tarantula", "text": "Mari-Cookie and the Killer Tarantula \u00e8 un film del 1998 diretto da Jes\u00fas Franco (come Jess Franco).\nIl film \u00e8 girato in video digitale facendo largo ricorso all'elaborazione elettronica dell'immagine.\nSi racconta la vendetta di una casalinga frustrata che, come un supereroe dei fumetti, la notte cambia panni e identit\u00e0 per trasformarsi in una disinibita mangiatrice di uomini e di donne.\nFu girato a Malaga, con un budget molto modesto come tutti i film di Franco in formato digitale. Oltre a Lina Romay, la compagna del regista, il cast include tre \"starlettes\" dei \"B-movie\" statunitensi: Michelle Bauer e Linnea Quigley, entrambe in fase di declino, e la giovane Amber Newman.\nTrama.\nLa trama \u00e8 preceduta da un antefatto. All'epoca della dominazione spagnola dei Paesi Bassi una ragazza \u00e8 brutalmente violentata da un capitano senza scrupoli. A terra, stremata, senza neppure la forza di richiudere le gambe, la giovane fiamminga, Mar\u00eda Fan y Spielberg, riceve la visita di un'allegra tarantola che, trovando il suo sesso un rifugio particolarmente accogliente, decide di deporvi le uova. La creatura che nascer\u00e0 sar\u00e0 una donna capace di trasformarsi in qualsiasi momento in una tarantola assassina.\nAl tempo presente, in una localit\u00e0 balneare, una misteriosa donna, che lavora come spogliarellista in un night club con il soprannome di Tarantola, attira uomini e donne nella sua casa e li imprigiona in enormi ragnatele. A indagare sulla loro scomparsa \u00e8 lo sceriffo Marga, una nota lesbica che indirizza i suoi sospetti su Mari-Cookie, una donna di mezza et\u00e0 che vive un rapporto coniugale frustrante con il marito Martin e realizza all'uncinetto centrini a forma di ragnatela.\nCon l'aiuto di Queen, una spogliarellista collega di Tarantola, lo sceriffo scopre dove si trova l'antro di Mari-Cookie, che nel frattempo se la sta spassando con la giovanissima Amy, mentre il cantante Chuck Morrison, legato ad una ragnatela, \u00e8 costretto ad intonare canzoni romantiche dietro la minaccia dell'evirazione.\nLo sceriffo si inoltra nella dimora segreta di Mari-Cookie (\"The Killer Tarantula\") accompagnato da Tere - la madre di Amy - Martin e Queen. Alla vista della figlia che si intrattiene beatamente con la donna-ragno e il suo microfono (quello per la presa diretta), Tere rimane sconvolta. Marga vorrebbe arrestare Mari-Cookie, ma la Tarantula, minacciando di uccidere Amy se qualcuno oser\u00e0 avvicinarsi, accusa il marito di essere stato lui a ridurla a quel punto facendo l'amore con lei due sole volte al mese e sempre al buio.\nQuando Martin le si avvicina, Amy riconosce in lui uno dei suoi amanti. Immediatamente le fanno eco le altre ospiti dell'antro e persino il povero Chuck Morrison. Non resta che punire il marito fedifrago imprigionandolo in una ragnatela e stipulare un patto tra donne: d'ora in avanti Mari-Cookie, Queen, lo sceriffo, Amy e Tere lotteranno insieme contro il nemico di sempre: l'uomo.\nProduzione.\nL'idea della donna-ragno, presente nel cinema di Franco sin da \"Miss Muerte\" (1965) \u00e8 qui rivisitata in chiave apertamente farsesca. Le stesse scene erotiche, estremamente spinte e che mirano a disturbare lo spettatore anche attraverso la presenza di una protagonista non pi\u00f9 giovane, sconfinano regolarmente nella comicit\u00e0 pi\u00f9 demenziale. \u00c8 ad esempio il caso della scena iniziale, in cui la violenza ai danni della fanciulla fiamminga \u00e8 descritta da una voce fuori campo con il tono indifferente di una \"speaker\" televisiva, o della scena in cui Marga, lo sceriffo, interroga Queen nel night club mentre le pratica un \"cunnilingus\", facendosi rispondere in codice: un solo gemito sta per \"s\u00ec\", un doppio gemito sta per \"no\".\nColonna sonora.\nOltre alla musica composta da Daniel J. White e dallo stesso regista, gi\u00e0 ascoltata in precedenti pellicole di Franco, il film include le seguenti canzoni:\nEdizioni in DVD.\nIl film \u00e8 stato edito negli Stati Uniti da Sub Rosa Studios e in Spagna da Vellavision (\"Mari-Cookie y la tar\u00e1ntula asesina\"), con l'aggiunta del doppiaggio spagnolo realizzato in studio. Solo la versione spagnola include nell'antefatto le battute della tarantola medievale, affidate alla voce dello stesso regista."}
{"id": "769643", "revid": "834", "url": "https://it.wikipedia.org/wiki?curid=769643", "title": "CAN (calcio)", "text": ""}
{"id": "769644", "revid": "834", "url": "https://it.wikipedia.org/wiki?curid=769644", "title": "Commissione arbitri nazionale", "text": ""}
{"id": "769649", "revid": "56620", "url": "https://it.wikipedia.org/wiki?curid=769649", "title": "Bartolomeo dei Folcacchieri", "text": "Viene citato a proposito dei \"vani senesi\" da Capocchio, un alchimista che nella decima Malebolgia \u00e8 condannato a soffrire la lebbra. Lo stile dell'episodio \u00e8 comico-popolare con Dante e Capocchio che, dopo una novella amara del dannato Griffolino d'Arezzo, stanno parlando dei senesi e Capocchio ha iniziato un'ironica lista di personaggi della cosiddetta \"brigata spendereccia\" che fecero \"\"oculate\" spese\".\nViene nominato come colui che \"suo senno proferse\".\nSi tratta di un personaggio storico realmente esistito, fratello del rimatore Folcacchiero dei Folcacchieri. Nonostante l'incontenibile scialacqueria giovanile, da adulto fu un importante politico di Siena e ricopr\u00ec numerose cariche pubbliche: fu podest\u00e0 di Monteriggioni nel 1288 e di Monteguidi nel 1300, prima di morire quello stesso anno, dopo la primavera, momento nel quale Dante colloc\u00f2 il suo viaggio ultraterreno, perci\u00f2 non \u00e8 elencato tra i dannati direttamente ma oggetto solo di citazione."}
{"id": "769655", "revid": "104485", "url": "https://it.wikipedia.org/wiki?curid=769655", "title": "Gameplay", "text": "Il gameplay \u00e8 una caratteristica dei videogiochi che rappresenta l'esperienza dell'interazione del giocatore con il gioco.\nIl termine \u00e8 un neologismo inglese (pronuncia ), composizione di \u00ab\"game\"\u00bb e \u00ab\"play\"\u00bb che letteralmente significa \"giocare il gioco\"; in italiano viene reso generalmente con \"esperienza di gioco\".\nViene usato anche come sinonimo di giocabilit\u00e0, sebbene il \"gameplay\" sia un concetto pi\u00f9 ampio che comprende anche la trama del gioco e tutto ci\u00f2 che coinvolge il giocatore.\nIl \"gameplay\" viene definito anche come una forma di linguaggio e pu\u00f2 essere di due tipi: si parla infatti di gameplay non lineare e di gameplay lineare."}
{"id": "769664", "revid": "827882", "url": "https://it.wikipedia.org/wiki?curid=769664", "title": "Zuccotto", "text": "Lo zuccotto \u00e8 un tipico dolce della tradizione culinaria fiorentina, le cui origini risalgono ad un'invenzione di Bernardo Buontalenti per uno dei banchetti della famiglia Medici.\nOriginariamente noto con la denominazione di \"Elmo di Caterina\", si caratterizzava per ingredienti totalmente diversi da quelli che ne contraddistinguono la moderna versione. La ricetta originaria infatti prevedeva l'utilizzo di ricotta, granelli di cacao e scorza di agrumi per la farcitura interna, dall'aspetto prevalente monocromatico bianco, mentre il rivestimento esterno era aromatizzato con l'alchermes che gli conferiva un colore rosso acceso."}
{"id": "769666", "revid": "1354421", "url": "https://it.wikipedia.org/wiki?curid=769666", "title": "Capocchio", "text": "Dante immagin\u00f2 di incontrare Capocchio nella decima Malabolgia dei fraudolenti, tra i falsari di metalli che sono condannati a soffrire la lebbra (Inferno XXIX, vv. 136-139).\nNel poema egli siede accanto a Griffolino d'Arezzo, a sua volta alchimista, e dopo aver parlato sarcasticamente della vanit\u00e0 dei senesi della cosiddetta cromosomia \"mattiesca\", si presenta come personaggio che Dante dovrebbe segnalare: fu buona \"scimia\" della natura, ovvero fu imitatore, contraffattore (\"scimmia\") della natura.\nI cronisti antichi aggiungono alcune notizie alla sua figura, ma nessuna \u00e8 provata da alcun riferimento storico. Alcuni lo definiscono senese, e in genere lo dipingono come pronto d'ingegno ed estroso. L'unica data sicura \u00e8 quella della sua morte, avvenuta per rogo pubblico a Siena il 15 agosto 1293."}
{"id": "769668", "revid": "298055", "url": "https://it.wikipedia.org/wiki?curid=769668", "title": "Asteroide Argo", "text": ""}
{"id": "769677", "revid": "287204", "url": "https://it.wikipedia.org/wiki?curid=769677", "title": "Gonzalo Higuain", "text": ""}
{"id": "769681", "revid": "1983214", "url": "https://it.wikipedia.org/wiki?curid=769681", "title": "Guti", "text": "Guti si pu\u00f2 riferire a:"}
{"id": "769682", "revid": "767487", "url": "https://it.wikipedia.org/wiki?curid=769682", "title": "Blood Diamond - Diamanti di sangue", "text": "Blood Diamond - Diamanti di sangue (\"Blood Diamond\") \u00e8 un film del 2006 diretto da Edward Zwick.\nHa ricevuto cinque nomination agli Oscar, tra cui quella per Leonardo DiCaprio come migliore attore e quella di Djimon Hounsou come migliore attore non protagonista.\nIl titolo si riferisce ai diamanti insanguinati, chiamati cos\u00ec perch\u00e9 estratti in zone di guerra e venduti per finanziare conflitti, arricchendo i signori della guerra locali e le societ\u00e0 di diamanti di tutto il mondo.\nTrama.\nSierra Leone, 1999. Durante la guerra civile, Danny Archer, cinico mercenario originario della Rhodesia (l'attuale Zimbabwe) ed ex militare del 32\u00ba Battaglione dell'Esercito sudafricano, contrabbanda diamanti tra la Sierra Leone e la Liberia per conto del suo vecchio comandante, il colonnello Coetzee; frattanto il pescatore locale Solomon Vandy, il cui villaggio \u00e8 stato attaccato dai ribelli del Fronte Unito Rivoluzionario (RUF), viene separato dalla famiglia e deportato in un campo diamantifero per prigionieri controllato dal RUF, dove scopre un grande diamante rosa e riesce a nasconderlo subito prima che il governo attacchi il campo.\nFiniti nella stessa prigione di Freetown, Danny viene a sapere del diamante da un ribelle che aveva visto Solomon con la pietra e, tornati liberi, cerca di sapere da Solomon il luogo dove il diamante \u00e8 stato nascosto, promettendogli in cambio di aiutarlo a ritrovare la sua famiglia. Nel frattempo il figlio di Solomon, rapito dal RUF durante l'incursione nel suo villaggio, diviene un bambino soldato.\nInsieme a Maddy, giornalista americana che intende svelare i loschi traffici delle multinazionali diamantifere, i due attraversano un paese devastato dalla guerra civile, dalla violenza e dalla povert\u00e0; Solomon riuscir\u00e0 a trovare il figlio e a salvarlo dall'influenza che il RUF ha esercitato su di lui mentre Archer trover\u00e0 la morte, non prima di avere fornito a Maddy le informazioni delle quali ha bisogno e permettendo a Solomon di fuggire insieme al figlio. Solomon, riunitosi con la famiglia, si trasferir\u00e0 a Londra dove aiuter\u00e0 Maddy a smascherare il traffico illegale di diamanti provenienti dai paesi in guerra."}
{"id": "769686", "revid": "1543377", "url": "https://it.wikipedia.org/wiki?curid=769686", "title": "Baraqish", "text": "Bar\u0101qish () \u00e8 un'antica citt\u00e0 dello Yemen, edificata dai Minei gi\u00e0 nel VI secolo a.C.. Il suo nome \u00e8 oggi Yath\u016bl e si trova nel governatorato di al-Jawf.\nDella citt\u00e0 fortificata, gi\u00e0 capitale minea, vi sono resti e sono stati realizzati scavi archeologici, specialmente dalla missione italiana condotta dal prof. Alessandro de Maigret, dell'Universit\u00e0 di Napoli \"L'Orientale\")."}
{"id": "769688", "revid": "438678", "url": "https://it.wikipedia.org/wiki?curid=769688", "title": "Venus (film)", "text": "Venus \u00e8 un film del 2006 diretto da Roger Michell e interpretato da Peter O'Toole.\nIn Italia \u00e8 inedito."}
{"id": "769689", "revid": "33528", "url": "https://it.wikipedia.org/wiki?curid=769689", "title": "Orecchini", "text": ""}
{"id": "769690", "revid": "6923", "url": "https://it.wikipedia.org/wiki?curid=769690", "title": "Openmoko Inc.", "text": "Openmoko Inc. \u00e8 un'azienda fondata nel 2006 con sede a Taipei che sviluppa hardware libero.\nProdotti.\nNeo1973 e Neo FreeRunner.\nIl primo dispositivo, uno smartphone, funzionante con la piattaforma Openmoko \u00e8 stato il Neo1973, una versione per sviluppatori, venduta a partire dal 9 luglio 2007 al costo di 300$.\nLa versione per il mercato di massa, denominata Neo FreeRunner, inizialmente prevista per il rilascio ad ottobre 2007, \u00e8 stata rimandata fino a giugno 2008 per testing dell'hardware e risolvere i problemi riscontrati.\nWikiReader.\nAbbandonando il supporto al progetto Neo FreeRunner Openmoko Inc. nel 2009 ha presentato il tanto atteso \"plan B\", il WikiReader, un lettore con schermo touchscreen offline per Wikipedia.\nProblemi legati alla crisi.\nNel 2009 l'azienda ha avuto problemi legati alla crisi, ha licenziato circa met\u00e0 dei dipendenti e ha cancellato il progetto di GTA03, il successore di Neo FreeRunner."}
{"id": "769691", "revid": "486946", "url": "https://it.wikipedia.org/wiki?curid=769691", "title": "Jose Maria Gutierrez", "text": ""}
{"id": "769694", "revid": "438678", "url": "https://it.wikipedia.org/wiki?curid=769694", "title": "L'ultimo re di Scozia", "text": "L'ultimo re di Scozia (\"The Last King of Scotland\") \u00e8 un film del 2006 diretto da Kevin Macdonald.\nIl film, tratto dall'omonimo romanzo di Giles Foden del 1998, narra attraverso le vicende immaginarie d'un giovane ed ambizioso medico scozzese impiegato proprio al servizio dello spietato dittatore Idi Amin Dada, le drammatiche vicissitudini dell'Uganda sotto il sanguinario regime del dittatore sopracitato, comprendone un arco temporale che va dal 1971 al 1979.\nForest Whitaker, che veste i panni del dittatore ugandese, grazie a questa sua intensa interpretazione ha vinto l'Oscar nel 2007, oltre al Golden Globe ed il premio BAFTA.\nTrama.\nScozia, luglio 1970. Il giovane studente Nicholas Garrigan si \u00e8 appena laureato in medicina e torna alla sua cittadina, anche se non sembra contento, dopo la festa su un lago di Edimburgo con i compagni universitari: non volendo seguire le noiose orme del padre, unico medico del borgo in cui vivono, egli decide di andare a fare il volontario in Uganda al seguito del dottore britannico David Merrit e del primario ospedaliero ugandese, Thomas Junju. Arrivato via mare e poi con un viaggio in pullman nella splendida savana africana nel gennaio di un anno dopo, in poco tempo si invaghisce dell'attraente moglie di Merrit, Sarah, che nonostante si lasci andare a un bacio, non cede alla sua intraprendenza.\nNel frattempo la situazione politica in Uganda \u00e8 cambiata: l'autoritario presidente della nazione, Milton Obote, \u00e8 stato deposto dal generale Idi Amin Dada, usurpatore della carica, e Nicholas convince Sarah ad assistere a un suo discorso pubblico, da cui rimane positivamente colpito (a differenza della donna che sembra non apprezzare il nerboruto militare, non pi\u00f9 del deposto presidente Obote). Poco dopo il comizio Amin Dada resta leggermente ferito per un incidente stradale nel quale la sua auto investe una vacca watussa. Nicholas, unico dottore nella zona, \u00e8 chiamato a medicare la mano del dittatore. Intervenuto immediatamente, \u00e8 disturbato dagli strazianti versi della mucca agonizzante, e cos\u00ec, sfila la pistola dalla fondina del generale e con due colpi uccide l'animale moribondo, per non farlo soffrire.\nAmin, che ammira la Scozia per aver combattuto contro i Mau-Mau a fianco di soldati scozzesi nei King's African Rifles e poich\u00e9 essa \u00e8 dominio inglese come lo era l'Uganda, \u00e8 sorpreso dalla risolutezza del giovane e felice di scoprirne la nazionalit\u00e0. Garrigan, a sua volta, \u00e8 colpito dal carisma di Amin, con cui condivide le idee di riscossa e di egualitarismo per l'Uganda. Il loro rapporto viene ufficialmente cementato quando Idi prende la maglietta con i colori della bandiera scozzese, dando in cambio al nuovo amico la sua camicia da generale. Alcuni giorni dopo il neo-presidente Amin chiede a Garrigan di diventare suo medico personale e di farsi carico della modernizzazione del sistema sanitario ugandese. Garrigan inizialmente \u00e8 titubante perch\u00e9 non vuole abbandonare Sarah e la missione, ma poi accetta e si trasferisce a Kampala, nella residenza di Amin.\nIn breve Garrigan diventa il confidente personale del presidente, che lo interpella non solo per questioni mediche ma anche per importanti affari di stato. Ma l'indole paranoica del generale Amin non tarda a mostrarsi, gi\u00e0 quando il presidente arriver\u00e0 a far chiamare Garrigan con urgenza per un forte dolore all'addome, temendo di essere stato avvelenato per ordine del deposto Obote, quando invece stava soffrendo solo di un semplice disturbo digestivo. Amin, con il giovane medico scozzese vicino ad aiutarlo, arriva a definirsi anche come \"l'ultimo re di Scozia\".\nIntanto Garrigan viene avvicinato da Nigel Stone, ambasciatore britannico in Uganda, che tenta in maniera piuttosto secca di far ragionare il ragazzo riguardo al supporto che sta dando a un personaggio secondo lui pericoloso come Idi Amin Dada, ma riceve dal giovane medico, che nutre una profonda stima verso il presidente ugandese, una risposta caustica.\nAnche se viene a conoscenza delle violenze perpetrate da Amin, Nicholas accetta la spiegazione del capo, secondo cui solo alla morte degli ultimi sostenitori di Obote seguir\u00e0 un lungo periodo di pace. Senza accorgersene, a poco a poco Garrigan diventa semplicemente un menestrello di regime, un apologeta disposto ad accettare la corruzione e le repressioni del governo in cambio dei lussi che gli vengono concessi (una Mercedes Pagoda, un bell'appartamento, il libero accesso alla villa con piscina del presidente e tante donne disponibili).\nMentre presta servizio come medico della famiglia del presidente, Garrigan scopre che il leader poligamo ha ostracizzato la pi\u00f9 giovane delle sue tre mogli, l'affascinante Kay, perch\u00e9 ha dato alla luce un figlio epilettico, Mackenzie. Nel corso delle sedute fatte per curare il bambino, Garrigan si lascia conquistare dalla bellezza e dallo spirito battagliero di Kay, con cui intraprende una pericolosa e segreta relazione amorosa.\nCol precipitare degli eventi Amin diventa sempre pi\u00f9 paranoico e crudele, condannando i presunti cospiratori a morire nei campi di concentramento, compreso Merrit con la moglie Sarah. Quando decide di espellere le minoranze asiatiche e Stone mostra a Nicholas le prove fotografiche che il regime sta perpetrando un genocidio contro il popolo ugandese, Garrigan decide di tagliare i ponti col tiranno e di tornare in Scozia. Ma Amin, sapute le intenzioni di Nicholas, gli fa sequestrare il passaporto britannico, poich\u00e9 lo considera come un figlio e ha bisogno di lui.\nGarrigan allora chiede aiuto a Stone, col quale in precedenza era stato aggressivo e maleducato, ma questi gli risponde che le autorit\u00e0 del Regno Unito aiuteranno un complice delle violenze del regime a lasciare l'Uganda solo a condizione che uccida il dittatore. La situazione intanto si complica ulteriormente quando Kay lo informa che aspetta un bambino da lui. Se Amin venisse a conoscenza della gravidanza, entrambi sarebbero condannati a morte, cos\u00ec l'unica soluzione percorribile \u00e8 l'aborto. Non potendo ricorrere alle cure dell'ospedale, Nicholas deve provvedere con mezzi di fortuna all'operazione. Inoltre, per cause di forza maggiore, viene trattenuto a lungo lontano da Kay che fa l'errore di andare in un villaggio per tentare di abortire da sola, venendo cos\u00ec scovata e uccisa dagli uomini di Amin, insieme al nascituro. Garrigan non fa in tempo a salvarla, ritrovandone il cadavere, oscenamente mutilato, con i quattro arti recisi, le braccia risaldate al posto delle gambe e le gambe al posto delle braccia.\nIl ragazzo, sconvolto da quest'ultima dimostrazione di violenza, decide allora di assassinare il sanguinario dittatore, anche per espiare la propria complicit\u00e0. Nicholas consegna a Amin delle pillole avvelenate al posto dell'analgesico per l'emicrania, ma nel corso delle trattative per il dirottamento di un aereo dell'Air France effettuato da miliziani palestinesi e atterrato a Entebbe per salvare alcuni ostaggi asiatici, il suo piano viene a galla quando un soldato dell'aeroporto ingoia le pillole al posto di Dada. Un infuriato Amin, gi\u00e0 a conoscenza della relazione che aveva con Kay, toglie la fiducia a Garrigan e decide di condannarlo a morte secondo un'antica usanza ugandese del suo villaggio, riservata a chi rubava la moglie di un altro: il medico viene cos\u00ec appeso per la pelle a dei ganci di ferro appuntiti che gli perforano le areole del petto, come un quarto di bue da macello, e sollevato completamente da terra.\nMa il dottor Junju approfitta di una pausa degli aguzzini per soccorrere Garrigan, in modo che questi possa salvarsi imbarcandosi sull'aereo messo a disposizione di una parte dei passeggeri dell'aereo dirottato e rivelare poi al mondo la verit\u00e0 sulla brutale azione politica di Amin, che finge di essere leale agli occhi di tutti e di liberare gli ostaggi asiatici sull'aereo che li riconduceva a casa (in realt\u00e0 \u00e8 solo un piccolo gruppo di asiatici). Sfruttando il caos aeroportuale, Garrigan riesce a entrare a bordo dell'aereo che porter\u00e0 in salvo gli ostaggi liberati, mentre il dottor Junju viene ucciso con un colpo di pistola dagli scagnozzi di Amin. Garrigan \u00e8 salvo in tempo e, distrutto per le torture subite, chiude gli occhi, una volta decollato l'aereo, e pare voler dimenticare tutto l'orrore che si lascia dietro, mentre decide di fare in Scozia l'attivit\u00e0 di medico, come suo padre.\nIl film si chiude con materiale d'archivio raffigurante il reale Idi Amin Dada e il seguente testo:"}
{"id": "769695", "revid": "289247", "url": "https://it.wikipedia.org/wiki?curid=769695", "title": "Luis Felipe Monti", "text": ""}
{"id": "769697", "revid": "547992", "url": "https://it.wikipedia.org/wiki?curid=769697", "title": "Ondata di freddo del gennaio 1985", "text": "Il gennaio 1985 \u00e8 stato uno dei mesi pi\u00f9 freddi della storia in Italia e in molte aree dell'Europa dal punto di vista meteorologico, con temperature ovunque abbondantemente al di sotto delle medie stagionali fino al giorno 17 per l'ondata di freddo che la caratterizz\u00f2 assieme all'omonima concomitante \"nevicata del secolo\" nel nord Italia.\nDicembre 1984: inizio d'inverno con temperature insolitamente miti.\nNella prima parte del dicembre 1984, l'anticiclone russo-siberiano non si spinse oltre il mar Caspio mentre in Europa occidentale permanevano condizione d'alta pressione con centro sui Balcani, che determinava in tutta Italia temperature sensibilmente superiori alle medie stagionali. Perfino in Scandinavia, le temperature scendevano difficilmente sotto lo zero per un vigoroso flusso di correnti miti sud-occidentali che raggiungevano anche le alte latitudini europee (isoterme a 1500 metri del 1, 8 e 14 dicembre).\nAd esempio marted\u00ec 11 dicembre Torino Caselle registr\u00f2 una massima di +17,6\u00a0\u00b0C, una massima che sembrava pi\u00f9 tipica di marzo o aprile che non di dicembre (per dicembre la massima normale \u00e8 di circa di +7\u00a0\u00b0C).\nNell'ultima parte del mese, si approfond\u00ec un'intensa depressione a est della Sicilia (isobare del 25 dicembre), che determin\u00f2 insistenti piogge torrenziali sulle regioni joniche e in Basilicata, con neve sui relativi rilievi e nelle zone interne della Puglia; l'aria fredda richiamata da questa bassa pressione port\u00f2 la neve anche in Lombardia (15\u00a0\u2013 20\u00a0cm).\nSembrava probabile che l'aria polare dell'anticiclone-russo siberiano potesse entrare dalla porta della bora direttamente nel Mar Mediterraneo, dove avrebbe colpito soprattutto le regioni adriatiche.\n1\u00b0-4 gennaio: aria artica sull'Italia.\nNei primi giorni del gennaio 1985, lo scenario meteorologico europeo cambi\u00f2. Un improvviso riscaldamento della stratosfera (\"stratwarming\") provoc\u00f2 un rapido riscaldamento dell'aria sovrastante alla Groenlandia. Questo caus\u00f2 la rottura del vortice polare, al cui posto si form\u00f2 un'insolita area di pressioni alte e livellate, in congiungimento con l'Anticiclone delle Azzorre che si dispose in senso meridiano fino a raggiungere il Polo nord. A questo punto l'aria artica marittima, fredda e umida, pot\u00e9 giungere sul Mediterraneo scendendo lungo il lato occidentale del continente europeo ed entrando in Europa occidentale a pi\u00f9 riprese attraverso la valle del Rodano, grazie ad un'area di bassa pressione che si stava approfondendo sui Paesi Bassi.\nIl 1\u00ba gennaio il tempo risultava stabile e soleggiato sulle regioni settentrionali, sulla Toscana, sull'Alto Lazio e sulla Sardegna, con ventilazione da debole a moderata nord-orientale, temperature minime quasi ovunque prossime allo zero e massime tra i 5 e i 10\u00a0\u00b0C. Sulle regioni del medio e basso versante adriatico, sul Lazio meridionale e su tutte le regioni meridionali il cielo si present\u00f2 da parzialmente nuvoloso a molto nuvoloso con piogge e nevicate sparse, anche a quote molto basse.\nIl 2 gennaio l'aria artica, proveniente dal Mare di Kara in Russia settentrionale cominci\u00f2 a scendere verso l'Europa. Le temperature scesero repentinamente in modo vistoso: giorno di ghiaccio a Bolzano e Torino, che registrarono massime rispettivamente di -1,8\u00a0\u00b0C e -1\u00a0\u00b0C. Intanto fronti freddi collegati all'aria artica cominciavano a scendere dalla Scandinavia, portando condizioni di tempo perturbato sull'Italia. Neve con accumulo di 2\u00a0cm a Grosseto (non accadeva dal 1963), su quasi tutte le zone interne peninsulari e lungo tutta la costa adriatica.\nIl 3 gennaio s'intensific\u00f2 il freddo. A Torino la minima croll\u00f2 a -10,5\u00a0\u00b0C. In nottata, nevic\u00f2 addirittura sull'Isola d'Elba e sul suo capoluogo Portoferraio.\nIl 4 gennaio, temperature basse su tutta l'Europa e l'Italia, ma non da primato. Tuttavia insistettero le nevicate sulla Toscana nord-occidentale (compresa la Costa apuana e la Versilia), sulla Sardegna (ad Alghero, dove non accadeva dal 1971) e anche sui rilievi dell'Isola d'Ischia. Nella stessa giornata, vennero completamente imbiancate anche la Corsica e le isole Baleari.\n5-9 gennaio: grandi nevicate su gran parte d'Italia.\nIl 5 gennaio un'irruzione di aria artica molto fredda colp\u00ec in pieno l'Italia, passando prima attraverso la porta del Rodano e poi anche quella della Bora. Il contrasto tra l'aria fredda e quella assai pi\u00f9 calda del mar Mediterraneo provoc\u00f2 nevicate su tutta la Toscana centro-settentrionale (comprese Firenze, Pisa e Viareggio) e anche a Bordighera, in Liguria; mentre a Trieste la bora raggiunse i 100\u00a0km/h, a Citt\u00e0 di Castello la neve raggiunse i 100\u00a0cm. Il Veneto e la Sardegna, a parte qualche zona, vennero coperti di neve. Qualche fiocco arriv\u00f2 anche a Ragusa, nella Sicilia meridionale.\nIl 6 gennaio una perturbazione di origine africana raggiunse il Lazio e l'Italia centro-meridionale richiamando aria calda da sud che strisci\u00f2 sopra l'aria gelida. Questo provoc\u00f2 intense nevicate lungo il litorale tirrenico laziale, compresa Roma, nelle Marche, in Abruzzo, Molise, Campania, Puglia, Calabria, Basilicata e anche sull'isola d'Ischia. Insolita e suggestiva fu la neve con accumulo a Orbetello e Civitavecchia che, statisticamente, vivono questo evento assai raramente.Lo stesso sistema nuvoloso, prima di raggiungere l'Italia centro-meridionale, aveva portato nuove nevicate anche lungo le coste mediterranee della Spagna e della Francia e perfino in Marocco, Algeria e Tunisia, sui cui altopiani vi fu un accumulo di quasi un metro. Particolarmente colpite da nevicate eccezionali furono Marsiglia e Barcellona. Nel capoluogo catalano la coltre di neve rimane sul suolo pi\u00f9 di una settimana, cosa non vista dall'800. Proprio in Piazza San Pietro a Roma viene ricordato l'Angelus celebrato da Papa Giovanni Paolo II sotto la neve.\nIl 7 gennaio, croll\u00f2 la temperatura a Genova, Trieste, rispettivamente con -6,8\u00a0\u00b0C, -8\u00a0\u00b0C, citt\u00e0 che raramente hanno minime molto basse a causa dello scarso fenomeno dell'irraggiamento notturno; record storico anche alla stazione meteorologica di Albenga con -12,4\u00a0\u00b0C e presso la stazione meteorologica di Capo Mele con -4,5\u00a0\u00b0C, mentre nella Riviera di Levante La Spezia registr\u00f2 una temperatura minima di -7\u00a0\u00b0C. A Roma e ad Aosta le temperature minime furono rispettivamente di -8\u00a0\u00b0C e -16,4\u00a0\u00b0C. In montagna le temperature furono da primato: -21,4\u00a0\u00b0C sul Monte Cimone e -33\u00a0\u00b0C a Fusine di Tarvisio in Friuli. \nL'8 gennaio continuarono le nevicate su Toscana, Lazio, Umbria, Campania e pianura padana centro-orientale; temperature gelide su Alto Adige (-30,0\u00a0\u00b0C presso la stazione meteorologica di Dobbiaco e -15\u00a0\u00b0C a Bolzano), in Veneto (-23\u00a0\u00b0C a Cortina d'Ampezzo, -27\u00a0\u00b0C a Santo Stefano di Cadore e -31\u00a0\u00b0C sul Passo Pordoi) e in Irpinia (-18\u00a0\u00b0C). Cominciarono a gelare fiumi come il Po, l'Arno e alcuni fiumi marchigiani. Nella Romagna Toscana furono raggiunti -26,0\u00a0\u00b0C di temperatura minima presso la stazione idrologica di Firenzuola: tale dato risulta essere il valore ufficiale pi\u00f9 basso registrato presso le varie stazioni meteorologiche della Toscana dall'inizio delle relative serie storiche.\nPi\u00f9 a sud, la stazione meteorologica di Foggia Amendola raggiunse il record assoluto di -10,4\u00a0\u00b0C.\nIl 9 gennaio la coltre di neve raggiunse i 40\u00a0cm su Firenze e ben 80\u00a0cm in val di Cecina. A Bologna, caddero 30\u00a0cm di neve in poche ore. Ancora neve su Roma, L'Aquila, dove ormai il manto bianco superava i 50\u00a0cm, e anche su Napoli (10\u00a0cm), a Capri e lungo tutte le coste della Campania. Neve storica a Cagliari (dove il giorno precedente venne rilevata una minima di -2\u00a0\u00b0C) e su tutta la Sardegna che apparve completamente imbiancata fin sulle coste. L'Isola venne investita da tormente di neve e in molte localit\u00e0 poste a quote collinari si raggiunsero i 50\u201360\u00a0cm di manto nevoso, mentre nei paesi pi\u00f9 alti si accumul\u00f2 circa un metro di neve; accumuli consistenti si ebbero anche nelle zone pianeggianti dell'Isola. Da segnalare lo storico record di freddo di -2,0\u00a0\u00b0C lungo la costa orientale sarda presso la stazione meteorologica di Capo Bellavista, che solo in occasione delle pi\u00f9 violente ondate di freddo riesce a scendere al di sotto dello zero.\nNel corso della mattinata, si aprirono le prime schiarite in Toscana e sull'Italia settentrionale, che furono la causa dell'intenso raffreddamento durante le notti successive. La giornata si concludeva in serata con la neve che, con alcuni fiocchi, raggiungeva anche il litorale della Sicilia, presso Punta Raisi, e nella Conca d'Oro, a seguito di un brusco abbassamento di temperatura. Mentre praticamente tutta l'Europa era nel gelo, in Groenlandia era \"estate\": Nuuk registr\u00f2 una minima di 0\u00a0\u00b0C e una massima di ben 9,6\u00a0\u00b0C\n10-13 gennaio: Italia centrale ed Emilia-Romagna nel gelo.\nIl 10 gennaio furono toccati i -23,4\u00a0\u00b0C dalla stazione meteorologica di Parma Panocchia; mentre la stazione meteorologica di Piacenza San Damiano raggiunse lo storico record di freddo di -22,0\u00a0\u00b0C. Notevoli anche i -16\u00a0\u00b0C a Firenze (un primato che sar\u00e0 presto battuto), i -15\u00a0\u00b0C di Pontedera e i -10\u00a0\u00b0C di Follonica. Nella Liguria di levante la stazione meteorologica di Sarzana-Luni fece registrare lo storico record di -9,0\u00a0\u00b0C. Il responsabile era l'effetto albedo, ovvero la perdita di calore per irraggiamento dovuto alla spessa copertura nevosa.\nL'11 gennaio a Firenze la temperatura minima all'aeroporto di Peretola precipit\u00f2 a -22,2\u00a0\u00b0C, mentre l'Osservatorio Ximeniano in citt\u00e0 registr\u00f2 -11\u00a0\u00b0C. Le massime furono rispettivamente di -0,4\u00a0\u00b0C e -1,2\u00a0\u00b0C. L'Arno ghiacci\u00f2 completamente; la stazione meteorologica di Arezzo Molin Bianco scese a -20,2\u00a0\u00b0C; presso la stazione meteorologica di Pisa Facolt\u00e0 di Agraria il termometro scese a -12,8\u00a0\u00b0C. Ghiacciato pure il lago di Massaciuccoli a Torre del Lago Puccini, dove la temperatura arriv\u00f2 a dieci gradi sotto zero. \nIn Pianura padana, la stazione meteorologica di Brescia Ghedi scese a -19,4\u00a0\u00b0C stabilendo cos\u00ec il nuovo record assoluto di freddo, mentre la stazione meteorologica di Verona Villafranca raggiunse una temperatura minima di -18,4\u00a0\u00b0C eguagliando lo storico record del 15 febbraio 1956. Gelo storico anche in Emilia-Romagna, con la temperatura minima assoluta di -24,8\u00a0\u00b0C della stazione meteorologica di San Pietro Capofiume; minima assoluta di -19,4\u00a0\u00b0C anche alla stazione meteorologica di Ferrara San Luca; ad Anzola dell'Emilia la temperatura minima scese invece \"soltanto\" a -14,5\u00a0\u00b0C, ben lontana sia dal record storico di -26,2\u00a0\u00b0C del 15 febbraio 1956 che dal record mensile di -19,6\u00a0\u00b0C del 25 gennaio 1963.\nPi\u00f9 a sud, freddo molto intenso anche a L'Aquila con -23,4\u00a0\u00b0C, a Rieti con -20,0\u00a0\u00b0C, a Frosinone con -19,0\u00a0\u00b0C, a Guidonia Montecelio con -14,0\u00a0\u00b0C e a Grosseto con -13,2\u00a0\u00b0C presso l'aeroporto e con -10,0\u00a0\u00b0C nel centro cittadino. La stazione meteorologica di Roma Ciampino fece registrare lo storico record di -11,0\u00a0\u00b0C e quella di Roma Urbe scese a -9,8\u00a0\u00b0C; sul litorale laziale, record assoluto di -7,8\u00a0\u00b0C presso la stazione meteorologica di Roma Fiumicino.\nNella stessa giornata, la neve cadde anche sul tratto costiero jonico a valle della citt\u00e0 di Catanzaro, che a sua volta venne interessata da accumuli nevosi.\nIl 12 gennaio, complice il cielo sereno e l'effetto albedo, a Firenze-Peretola si raggiunsero i -23,2\u00a0\u00b0C, mentre l'Osservatorio Ximeniano nel centro cittadino registr\u00f2 \"soltanto\" -10,6\u00a0\u00b0C grazie all'effetto isola di calore. Presso la stazione meteorologica di Pisa San Giusto la temperatura scese al record storico di -13,8\u00a0\u00b0C, mentre a Lucca la minima arriv\u00f2 a -13,4\u00a0\u00b0C. Pi\u00f9 a sud, la stazione meteorologica di Viterbo fece registrare lo storico record di -12,7\u00a0\u00b0C. In Romagna vennero registrate le minime assolute storiche di -19,0\u00a0\u00b0C presso la stazione meteorologica di Forl\u00ec, di -17,2\u00a0\u00b0C alla stazione meteorologica di Rimini Miramare e di -16,5\u00a0\u00b0C presso la stazione meteorologica di Cervia; la stazione meteorologica di Ravenna Punta Marina scese a -13,8\u00a0\u00b0C, facendo registrare il record mensile di gennaio, a soli 0,2\u00a0\u00b0C dal record assoluto del 15 febbraio 1956.\nGelo anche in Francia, con -17\u00a0\u00b0C a Marsiglia, e in Spagna, con -10\u00a0\u00b0C nei dintorni di Barcellona a seguito di un accumulo di quasi 50\u00a0cm di neve nei giorni precedenti. Nel frattempo, nel corso della giornata si verific\u00f2 un graduale aumento della nuvolosit\u00e0 sulle Alpi Occidentali e sulla Riviera di Ponente, per l'avvicinarsi di un nuovo corpo nuvoloso sui cui effetti nei giorni successivi le previsioni erano discordanti: alcuni modelli prevedevano l'arrivo di un'altra massa d'aria fredda con nevicate in pianura su tutta la penisola, altri prevedevano la risalita di aria calda con un sensibile aumento delle temperature e precipitazioni nevose soltanto dalle quote collinari in su.\nIl 13 gennaio l'attesa perturbazione giunse sull'Italia. Mentre la Sardegna era gi\u00e0 uscita dalla morsa del gelo e nella vicina Corsica i venti di scirocco facevano salire le temperature fino ai 15\u00a0\u00b0C di Ajaccio e ai 10\u00a0\u00b0C di Bastia, a Bologna la minima era di -14\u00a0\u00b0C e a Milano di -12\u00a0\u00b0C. Ricominci\u00f2 a nevicare su tutta la Toscana centro-settentrionale: a Firenze 8\u00a0cm di neve con la minima di -13,4\u00a0\u00b0C, a Pisa 5\u00a0cm di neve con la minima di -9\u00a0\u00b0C. Tuttavia, la perturbazione cominci\u00f2 a rallentare d'intensit\u00e0 e, spostandosi verso la zona meridionale della regione e il Lazio, iniziava addirittura a cadere sotto forma di pioggia (in serata massima di 9\u00a0\u00b0C a Grosseto). Nel frattempo, le nevicate si spostavano sulla Liguria e su tutta la pianura padana, fino ad allora poco interessata.\n14-17 gennaio: nevicate eccezionali sull'Italia settentrionale e piogge intense al centro-sud.\nIl 14, il 15, il 16 gennaio si scaten\u00f2 sull'Italia Settentrionale, per l'azione di un ciclone centrato sul mare della Corsica che fece strisciare aria calda africana sopra l'aria fredda presente al suolo, un'autentica bufera di neve, considerata dagli abitanti come la \"nevicata del secolo\". Nei primi due giorni caddero 20\u00a0cm di neve a Genova, 30\u00a0cm a Verona e Venezia, 40\u00a0cm a Udine, Treviso e Padova, 55\u00a0cm Vicenza, 60\u00a0cm a Belluno, 62\u00a0cm a Varese e 65\u00a0cm a Como; la sera c'erano 70\u00a0cm a Milano e addirittura 130\u00a0cm a Trento, mentre l'alta Valtellina con Bormio (dove a fine mese si sarebbero svolti i mondiali di sci) non vedeva ancora un fiocco. Intanto era gi\u00e0 iniziato il riscaldamento che aveva gi\u00e0 portato piogge in Toscana e nel Veneto, ma la neve continu\u00f2 a cadere in alcune zone anche il giorno successivo, portando l'accumulo totale a 100\u00a0cm a Milano, 110\u00a0cm a Como e a 150\u00a0cm a Trento.\nSulle regioni centro-meridionali furono invece le abbondanti piogge, anche a carattere temporalesco, a caratterizzare lo scenario meteorologico, monitorato continuamente dagli esperti per il rischio alluvioni, amplificato dallo scioglimento delle nevi precedentemente accumulate.\nL'eccezionalit\u00e0 del periodo di freddo.\nL'eccezionalit\u00e0 del gennaio 1985 pu\u00f2 essere evidenziata sia nei valori minimi di temperatura raggiunti che, per molte localit\u00e0, sono i primati storici, sia per le nevicate che hanno interessato zone dove tali eventi sono pi\u00f9 unici che rari.\nNel centro-sud, le nevicate in pianura e lungo le fasce costiere interessano solitamente il versante adriatico e il sud peninsulare durante la discesa di aria fredda da nord-est, mentre il versante tirrenico centro-settentrionale rimane riparato dallo spartiacque appenninico che lascia il cielo sereno o poco nuvoloso con venti sostenuti di tramontana o grecale.\nPer assistere alle nevicate in pianura sul versante occidentale, deve verificarsi una situazione eccezionale come quella del gennaio 1985, con l'aria calda proveniente da ovest o da sud che scorre sopra la preesistente aria gelida al suolo (\"cuscino freddo\"). In queste condizioni, le temperature si mantengono prossime allo zero sia al livello del mare dove tende a scendere l'aria gelida, che alle quote superiori dove l'aria calda fa risalire le temperature che altrimenti sarebbero di gran lunga inferiori. Questa situazione, grazie anche all'umidit\u00e0 del Mediterraneo, determina nevicate intense a tutte le quote, pianure comprese."}
{"id": "769698", "revid": "7336", "url": "https://it.wikipedia.org/wiki?curid=769698", "title": "Eugene Sandow", "text": ""}
{"id": "769699", "revid": "438678", "url": "https://it.wikipedia.org/wiki?curid=769699", "title": "SherryBaby", "text": "SherryBaby \u00e8 un film del 2006 diretto da Laurie Collyer.\nProiettato per la prima volta al Sundance Film Festival nel gennaio 2006, ha vinto il premio per il miglior film e per la miglior attrice (Maggie Gyllenhaal) al Festival Internazionale del cinema di Karlovy Vary nel luglio dello stesso anno.\nTrama.\nSherry esce di prigione dopo tre anni ed \u00e8 ansiosa di riabbracciare la sua bambina, Alexis, che ha vissuto con il fratello di Sherry, Bobby, e sua moglie, Lynnette.\nSherry, ex tossicodipendente, tenta di rientrare nel mondo scoprendo che sar\u00e0 molto pi\u00f9 difficile di quanto si immaginava. Nonostante sia pulita da due anni lei stessa ammette che \u00e8 molto tentata dal ricadere nell'uso della eroina. Oltre a questo Lynnette la reputa inadatta come madre e Sherry ha difficolt\u00e0 a rinsaldare subito i rapporti con la piccola Alexis."}
{"id": "769700", "revid": "3082", "url": "https://it.wikipedia.org/wiki?curid=769700", "title": "Pisone (usurpatore)", "text": ""}
{"id": "769702", "revid": "1573940", "url": "https://it.wikipedia.org/wiki?curid=769702", "title": "Al-Bayda'", "text": " \nAl-Bay\u1e0d\u0101\u02be (), anche nota come Al-Baidhah o Beida, \u00e8 una citt\u00e0 dello Yemen, capoluogo del governatorato di al-Bayda', nella zona centrale del Paese, a circa 210km a sud est dalla capitale San'a."}
{"id": "769704", "revid": "29244", "url": "https://it.wikipedia.org/wiki?curid=769704", "title": "Jean Parisot de la Valette", "text": ""}
{"id": "769707", "revid": "7336", "url": "https://it.wikipedia.org/wiki?curid=769707", "title": "Mr Olympia", "text": ""}
{"id": "769708", "revid": "7336", "url": "https://it.wikipedia.org/wiki?curid=769708", "title": "Mr. Olympia", "text": ""}
{"id": "769711", "revid": "124123", "url": "https://it.wikipedia.org/wiki?curid=769711", "title": "Lucio Calpurnio Pisone Frugi", "text": "La \"Historia\" afferma che Pisone discendeva dalla gens Calpurnia e che ricevette il titolo \"Frugi\" per i morigerati costumi; \u00e8 anche possibile che abbia avuto il titolo \"Thessalicus\".\nDopo la sconfitta e cattura dell'imperatore Valeriano per mano dei Sasanidi (260), il suo collega e successore, il figlio Gallieno, invi\u00f2 Valente Tessalonico a sopprimere la ribellione dei Macriani, che si erano messi alla testa dell'esercito d'oriente. Secondo la \"Historia\", Pisone fu inviato da Macriano (non \u00e8 chiaro se fosse il padre o il figlio) in Achaea (Grecia), per uccidere Valente. Invece Pisone si diresse in Tessaglia, ove si proclam\u00f2 imperatore, prima di essere ucciso dai soldati di Valente."}
{"id": "769724", "revid": "112355", "url": "https://it.wikipedia.org/wiki?curid=769724", "title": "Metrocampania Nord-Est", "text": ""}
{"id": "769725", "revid": "1013865", "url": "https://it.wikipedia.org/wiki?curid=769725", "title": "Provincia di Bulgan", "text": "La provincia di Bulgan (mongolo: \u0411\u0443\u043b\u0433\u0430\u043d \u0430\u0439\u043c\u0430\u0433) \u00e8 una delle 21 province (\"aimag\") della Mongolia; si estende su un territorio caratterizzato a nord da verdi foreste ed a sud da aride praterie (altopiano stepposo). Tra le due zone c'\u00e8 una grossa striscia di terra attraversata dai fiumi Selenge ed Orhon, coltivata a frumento ed ortaggi, che rappresenta il \"cuore agricolo\" della Mongolia.\nConfina a sud con la provincia del \u00d4v\u00f4rhangaj, ad ovest con quelle dell'Arhangaj e del H\u00f4vsg\u00f4l, a nord con la Repubblica della Buriazia (Russia) e ad est con le province del S\u0117l\u0117ng\u0117 e del T\u00f4v.\nLa popolazione, oltre ad una minoranza dedita all'agricoltura, svolge una vita nomade e cura principalmente l'allevamento degli ovini con la lana dei quali vengono realizzati splendidi tappeti.\nNel capoluogo Bulgan \u00e8 stato ricostruito nel 1992, dopo la caduta del regime comunista, il monastero buddista che era stato distrutto nel 1937.\nSuddivisione amministrativa.\nLa provincia \u00e8 suddivisa nei seguenti distretti (\"sum\"):"}
{"id": "769726", "revid": "287204", "url": "https://it.wikipedia.org/wiki?curid=769726", "title": "Heinz Hollert", "text": "A partire dall'aprile 1943 Hollert, in qualit\u00e0 di comandante delle forze di polizia tedesche, ebbe il compito di eliminare i movimenti di resistenza nella citt\u00e0 di Lione ed ebbe tra i suoi sottoposti Klaus Barbie, conosciuto come il \"Boia di Lione\".\nIl 7 luglio 1943, dopo soli pochi mesi di comando, Hollert venne rimosso dall'incarico e sostituito da Werner Knab, ex comandante delle forze di polizia tedesche dell'area di Kiev. Hollert mantenne l'incarico di aiutante di Knab fino alla sua morte, avvenuta nel maggio 1944 a causa di un bombardamento alleato."}
{"id": "769729", "revid": "92723", "url": "https://it.wikipedia.org/wiki?curid=769729", "title": "Valente Tessalonico", "text": "Viene ricordato anche con il nome di \"Valente Senior\".\nL\"'Historia Augusta\" lo annovera tra i Trenta Tiranni che usurparono il trono imperiale romano a seguito della cattura dell'imperatore Valeriano a Edessa, avvenuta nel 258 o nel 260.\nNella caotica situazione che ne segu\u00ec, prevalse il figlio di Valeriano, Gallieno, ma porzioni dell'impero andarono temporaneamente perdute. Valente sarebbe stato tra questi usurpatori e avrebbe avuto un oscuro e breve regno nella provincia romana di Achaea, di cui era Proconsole sotto Gallieno. Si oppose alla ribellione dei Macriani, i quali gli mandarono contro Pisone con l'ordine di metterlo a morte.\nNel 261, secondo l\"'Historia Augusta\", assunse la porpora: non \u00e8 chiaro se lo fece per difendersi dall'attacco di Pisone o se la carica di \"augusto\" gli fu imposta dai propri soldati. Ad ogni modo, Valente sconfisse e uccise Pisone, solo per essere ucciso a sua volta dai propri soldati.\nSecondo alcuni storici moderni, \u00e8 probabile che Valente possa essere identificato con Giulio Valente Liciniano, di cui \u00e8 omonimo, o Giulio Prisco, che si ribell\u00f2 anch'egli nell'area balcanica, entrambi usurpatori contro l'imperatore Decio nel 250. Questo giustificherebbe l'assenza di attestazioni storiche riguardanti \"Valente Senior\"."}
{"id": "769739", "revid": "499531", "url": "https://it.wikipedia.org/wiki?curid=769739", "title": "Gipsoteca", "text": "La gipsoteca \u00e8 il luogo dove vengono conservate le riproduzioni in gesso (in greco antico \"gypsos\" significa \"gesso\") di statue in bronzo, marmo e terracotta.\nA volte viene indicata anche come calcoteca, dalla radice greca della parola \"chalkos\", ossia \"bronzo\", per indicare il materiale delle opere riprodotte.\nLa pi\u00f9 grande raccolta di gessi esistente in Italia \u00e8 il \"Museo dell'Arte Classica\" dell'Universit\u00e0 \"La Sapienza\" di Roma.\nLa Gipsoteca canoviana di Possagno conserva invece gessi originali e calchi di opere di Antonio Canova. Altra gipsoteca permanente dei bozzetti preparatori delle opere dello scultore Michele Tripisciano oltre ad opere di Giuseppe Frattallone \u00e8 presente a Caltanissetta nel Palazzo Moncada."}
{"id": "769742", "revid": "1543377", "url": "https://it.wikipedia.org/wiki?curid=769742", "title": "Peace Lines", "text": "Le Peace Lines sono una serie di muri di separazione situati in Irlanda del Nord, soprattutto nella citt\u00e0 di Belfast e di Derry.\nDescrizione.\nHanno una lunghezza variabile (fino ai 4\u00a0km) e separano le zone in cui risiedono i cattolici da quelle in cui risiedono i protestanti. Alti fino a 8 metri, sono fatti di metallo, cemento e con reticolati di filo spinato e hanno dei cancelli sorvegliati dalla polizia che vengono chiusi di notte.\nStoria.\nI primi tratti di muro furono costruiti nel 1969 in seguito allo scoppio dei cosiddetti \"Troubles\", la fase pi\u00f9 recente del conflitto nordirlandese. I residenti di Short Strand, una parte cattolica di East Belfast, per difendersi dagli attacchi dei lealisti crearono dei muri di protezione che furono in seguito rinforzati e ai quali si aggiunsero nuovi tratti di barriere fino a raggiungere gli attuali 15\u00a0km di lunghezza, gran parte dei quali a Belfast.\nNegli anni sono diventati una sorta di attrazione turistica.\nUno dei pi\u00f9 celebri tratti di muro \u00e8 quello che separa Falls Road (cattolica) da Shankill Road (protestante) a West Belfast."}
{"id": "769743", "revid": "599013", "url": "https://it.wikipedia.org/wiki?curid=769743", "title": "Tjv", "text": ""}
{"id": "769746", "revid": "729019", "url": "https://it.wikipedia.org/wiki?curid=769746", "title": "M-11 \u0160torm", "text": "Il missile M-11 \u0160torm (in russo M-11 \u00ab\u0428\u0442\u043e\u0440\u043c\u00bb) \u00e8 stato costruito per un ruolo antiaereo di difesa a medio raggio, ma anche superficie-superficie, con un impiego da parte di alcune grandi navi sovietiche. Il missile venne sviluppato dal precedente SA-N-1, versione navale del missile SA-3 Goa terrestre, e quindi, a differenza di quanto si \u00e8 spesso detto, non deriva dal missile SA-6 Gainful, ma \u00e8 un potenziamento del primo missile navale superficie-aria sovietico.\nLa designazione sovietica era 4K60, mentre il nome in codice NATO \u00e8 SA-N-3 Goblet. Le prove in mare del missile sono state effettuate tra il 1962 e il 1964 ed i missili, consegnati alla Marina Sovietica alla fine del 1967 sono entrati in servizio nel 1969.\nIl radar associato al sistema missilistico era il modello conosciuto in occidente come \"Head Lights\" spesso usato in combinazione con il radar di ricerca \"Top Sail\".\nLa versione iniziale \"4K60 M-11 \"\u0160torm\"\" armata con missili V611 \u00e8 conosciuta dal DoD con la denominazione \"SA-N-3A\". La versione aggiornata denominata dai sovietici \"4K65 \"\u0160torm-M\"\" armata con missili V611M \u00e8 designata dal DoD SA-N-3B.\nIl missile \u00e8 stato impiegato sulle unit\u00e0 portaelicotteri della Classe Moskva sugli incrociatori Classe Kara e Classe Kresta II e sulle portaerei della Classe Kiev."}
{"id": "769747", "revid": "135224", "url": "https://it.wikipedia.org/wiki?curid=769747", "title": "Calcoteca", "text": ""}
{"id": "769750", "revid": "1564499", "url": "https://it.wikipedia.org/wiki?curid=769750", "title": "Lecce (disambigua)", "text": ""}
{"id": "769751", "revid": "76963", "url": "https://it.wikipedia.org/wiki?curid=769751", "title": "Charles Leslie Johnson", "text": "Biografia.\nCharlie Leslie Johnson nacque a Kansas City nel Kansas e mor\u00ec a Kansas City nel Missouri. Trascorse tutta la sua vita fra queste 2 citt\u00e0.\nCompose 30 ragtime, fra cui uno dei pi\u00f9 famosi \u00e8 \"Dill Pickles\" .\nUs\u00f2 spesso alcuni pseudonimi fra cui \"Raymond Birch\"."}
{"id": "769754", "revid": "72396", "url": "https://it.wikipedia.org/wiki?curid=769754", "title": "Grange Horres", "text": ""}
{"id": "769755", "revid": "1655645", "url": "https://it.wikipedia.org/wiki?curid=769755", "title": "Puff", "text": "Il Puff \u00e8 un teatro di cabaret di Roma con servizio di cena prima dello spettacolo.\nStoria.\nNato nel cuore di Trastevere come teatro di cabaret, per volont\u00e0 di Lando Fiorini nel 1968, anno in cui Fiorini stesso si applica nei lavori di adattamento del locale in via dei Salumi insieme al fratello Ferdinando e ad Enrico Montesano. Il nome \"Puff\" fu scelto in accordo con gli amici Gianni Min\u00e0 e Pierangelo Piegari.\nSolo successivamente il locale si spost\u00f2 nella sede attuale, la vicina via Giggi Zanazzo. Sul palcoscenico del \"Puff\" si sono esibiti i migliori cabarettisti, attori e cantanti romani, a ricordo di una tradizione dello spettacolo capitolino come il gi\u00e0 citato Enrico Montesano, Solvejg D'Assunta, Gianfranco D'Angelo, Rod Licari, Toni Ucci, Leo Gullotta, Giusy Valeri, Maurizio Mattioli, Jimmy il Fenomeno, Olimpia Di Nardo, Marcello Martana ed altri ancora. Molti dei copioni proposti (inizialmente la produzione si attestava sui quattro o cinque spettacoli l'anno per abbassarsi progressivamente ad uno o due) erano firmati dalla coppia formata da Mario Amendola e Bruno Corbucci.\nSulla scia tradizionale del Kabarett tedesco e del caf\u00e9-chantant francese come espressione di generi popolari, anche il \"Puff\" offre un servizio di ristorazione prima degli spettacoli."}
{"id": "769756", "revid": "339392", "url": "https://it.wikipedia.org/wiki?curid=769756", "title": "Sigmoceros", "text": ""}
{"id": "769757", "revid": "92719", "url": "https://it.wikipedia.org/wiki?curid=769757", "title": "Alcelaphus", "text": ""}
{"id": "769760", "revid": "1889177", "url": "https://it.wikipedia.org/wiki?curid=769760", "title": "Denti della Vecchia", "text": "I Denti della Vecchia sono un gruppo di montagne delle Prealpi Luganesi, tra Svizzera (val Colla) ed Italia (Valsolda). Il \"Sasso Grande\", che raggiunge i 1.492\u00a0m s.l.m., \u00e8 il pi\u00f9 suggestivo dei pennoni calcarei che lo compongono. Sono anche definiti \"Canne d'organo\". Principali rifugi di appoggio per escursioni nel gruppo sono la Capanna Pairolo e la capanna situata presso l'Alpe Bolla.\nGeologia.\nI \"denti\" sono formati da uno strato geologico pi\u00f9 antico: quello del Triassico superiore che \u00e8 costituito da dolomia. Tra i Denti della Vecchia e la Capanna Pairolo si possono osservare dei conglomerati verrucani che risalgono ad un'epoca ancora pi\u00f9 remota. Tutto il massiccio del Gazzirola \u00e8 costituito invece da uno zoccolo cristallino in forma di gneiss, che rappresenta le rocce affioranti pi\u00f9 antiche del Sottoceneri. In Val Colla, sul fondo valle, si riscontrano rocce coperte da ghiaia, sabbie e argille che erano in origine antiche morene d'epoca glaciale.\nAlpinismo.\nI Denti della Vecchia rappresentano uno dei luoghi storici dell'arrampicata ticinese. Il \"Gruppo Scoiattoli Denti della Vecchia\" ha confezionato una guida completa delle vie d'arrampicata presenti nella montagna.\nLeggende e modi di dire.\nLa particolare conformazione di queste montagne ha ispirato tutta una serie di leggende popolari. Alcune di esse sono state raccolte da autori diversi e sono state trascritte con questi titoli: \nSono stati censiti anche diversi modi di dire relativi a queste montagne che, seppur non siano pi\u00f9 molto utilizzati, sono ancora rintracciabili nelle trascrizioni di fonti orali:"}
{"id": "769768", "revid": "125722772", "url": "https://it.wikipedia.org/wiki?curid=769768", "title": "Eccipiente", "text": "Un eccipiente \u00e8 una sostanza, diversa dal principio attivo, usata nella produzione di una forma farmaceutica. La funzione degli eccipienti \u00e8 quella di facilitare la produzione del medicinale a diversi livelli, non solo fungendo da veicolo del farmaco, ma anche influenzandone le caratteristiche farmaceutiche, il gradimento, e l'allestimento. Inizialmente gli eccipienti venivano considerati sostanze inerti nei confronti del principio attivo e della forma farmaceutica: in realt\u00e0, oggi si sa che alcuni materiali usati nella preparazione dei farmaci possono - e spesso sono usati proprio per questo scopo - modificare il rilascio del principio attivo dalla forma farmaceutica.\nQuasi tutte le forme farmaceutiche, studiate per essere assunte attraverso una qualunque via di somministrazione, contengono uno o pi\u00f9 eccipienti. Questi materiali vengono elencati nelle Farmacopee Ufficiali, previ controlli sulla sicurezza.\nClassificazione.\nGli eccipienti possono essere classificati in vari modi ma la via pi\u00f9 comoda \u00e8 forse quella che li suddivide in base al ruolo che essi svolgono nella preparazione della forma farmaceutica finita:\nGli eccipienti pi\u00f9 comuni usati per diluire le polveri di principio attivo sono i seguenti"}
{"id": "769772", "revid": "1573940", "url": "https://it.wikipedia.org/wiki?curid=769772", "title": "Beihan", "text": "Beihan (), conosciuta anche come Bayh\u0101n al-Qi\u1e63\u0101b () \u00e8 una citt\u00e0 dello Yemen occidentale, un tempo capitale dell'omonimo emirato, che conta circa 100.000 abitanti.\nStoria.\nStoricamente, lo \"shaykh\" della trib\u00f9 dei Masabin, Ahmed Sayf e pi\u00f9 tardi suo figlio \u02bfAbd al-Q\u0101der (come anche i loro antenati), erano i reali signori di questa regione. Questo stato di cose cambi\u00f2 per ragioni legate alla politica britannica nel sud dell'Arabia, politica che port\u00f2 all'assassinio dello \"shaykh\" Ahmed Sayf e di suo figlio Ahmed Sayf.\nCome conseguenza di questa politica lo \"shaykh\" \u1e24usayn govern\u00f2 saldamente la regione dal 1943 al 1967.\nIn seguito all'introduzione del regime marxista nell'Arabia meridionale, avvenuta nel 1967, tutti i signori locali lasciarono il paese, principalmente per l'Arabia Saudita, fino al 1994 quando il Partito socialista yemenita fu sconfitto nella guerra civile.\nEconomia.\nLa citt\u00e0 si trova in una fertile valle, percorsa da torrenti provenienti dai monti a settentrione, ben collegata con Al Bayda' a nord-ovest, Ma'rib a est e Ataq a sud.\nVi si coltivano datteri, cereali e limoni e molto praticato \u00e8 anche l'allevamento. Ultimamente si stanno diffondendo anche gli scambi commerciali."}
{"id": "769781", "revid": "709565", "url": "https://it.wikipedia.org/wiki?curid=769781", "title": "Cadaveri innocenti", "text": "Cadaveri innocenti \u00e8 il secondo libro delle avventure dell'antropologa forense Temperance Brennan, ideata da Kathy Reichs, e scritto nel 1999.\nAmbientato a Montr\u00e9al, Canada, ed in Carolina del Nord, il romanzo \u00e8 un Thriller medico che coinvolge una setta.\nTrama.\nL'inverno canadese \u00e8 rigido e proprio in questo periodo Temperance Brennan si trova ad indagare su un misterioso incendio avvenuto in una villetta di periferia. \nDopo molte ricerche si trovano i corpi delle vittime, ma ci\u00f2 che lei nota subito \u00e8 che queste difficilmente abbiano assistito all'esplosione. Tra i cadaveri figurano anche due neonati di appena pochi mesi.\nCos\u00ec, mentre lei si occupa delle autopsie, Andrew Ryan, investigatore della Omicidi, svolge le opportune indagini.\nContemporaneamente, il suo lavoro all'universit\u00e0 di Charlotte la richiama in Carolina del Nord ed il caso di una suora che deve essere canonizzata occupa il suo tempo, a causa di alcune incongruenze, spingendo la protagonista a volerne sapere di pi\u00f9.\nMa proprio mentre si trova a Charlotte, la scia di morte ricompare, collegando sottilmente ci\u00f2 che \u00e8 avvenuto a Montr\u00e9al con quanto sta accadendo ora nella misteriosa comunit\u00e0 senza nome del Carolina del Sud. Temperance e Ryan sono decisi a scoprire di che cosa si tratti.\nNarrazione.\nIl romanzo \u00e8 narrato in prima persona dalla protagonista e vi \u00e8 un intreccio tra descrizioni scientifiche delle procedure utilizzate, la narrazione degli eventi, dei contesti e dei personaggi ed infine le sensazioni e le emozioni della dottoressa."}
{"id": "769782", "revid": "767487", "url": "https://it.wikipedia.org/wiki?curid=769782", "title": "Monoral", "text": "Monoral \u00e8 un gruppo musicale giapponese.\nLa band \u00e8 formata da Anis Shimada (voce) e Ali Morizumi (basso).\nAnis \u00e8 giapponese-marocchino e parla correntemente giapponese, inglese, francese e arabo. Nato a Londra e cresciuto in Francia, ha lavorato come modello e come chitarrista di supporto per musicisti famosi. Ha creato canzoni per spot televisivi, ha lavorato come corista per musicisti famosi e ha prestato la voce per spot commerciali (lavorando anche con Tetsuya Komuro).\nAli \u00e8 giapponese-americano cresciuto a Tokyo. Parla fluentemente sia giapponese che inglese. \u00c8 stato un VJ di MTV Japan e lavora ancora in uno show tv chiamato \"Self Liner Notes\" in programmazione su MUSIC ON! TV. \u00c8 anche un DJ radiofonico e conduce uno show sull'emittente Inter FM.\nI membri di supporto di Monoral sono Tomoya Tsutsui (chitarra) e Daigo Kakijima (batteria). In aggiunta il chitarrista Eric Zay, attualmente nel gruppo FAKE?, aiuta la band nella scrittura e composizione delle canzoni.\nDiscografia.\nIl loro esordio \u00e8 avvenuto nel luglio del 2001 con l'EP \"In Stereo\". A seguire \u00e8 stato pubblicato il secondo EP \"Ammonite\" nel 2004.\nIn luglio del 2005 \u00e8 uscito il primo album \"Petrol\" e il singolo \"Visions In My Head\" \u00e8 stato distribuito nel novembre del 2005.\nLa loro canzone \"Kiri\" \u00e8 usata come sigla di apertura per la serie anime seinen del 2006 \"Ergo Proxy\", disponibile in Italia in formato DVD.\nA maggio del 2007 \u00e8 stato commercializzato il singolo \"Tuesday\" ed in luglio dello stesso anno \u00e8 uscito il loro secondo full leght \"Turbulence\".\nTracklist.\n\"In Stereo\" (25 luglio 2001)\n\"Ammonite\" (24 marzo 2004)\n\"Petrol\" (13 luglio 2005)\n\"Visions In My Head\" (2 novembre 2005)\n\"Tuesday\" (9 maggio 2007)\n\"Turbulence\" (4 luglio 2007)"}
{"id": "769783", "revid": "1745361", "url": "https://it.wikipedia.org/wiki?curid=769783", "title": "Pelope", "text": "Pelope ( \"P\u00e8lops\") \u00e8 una figura della mitologia greca. Egli era figlio di Tantalo e Dione. Il suo dominio si estese a tutta la penisola greca, che da lui prese il nome di Peloponneso (\u03a0\u03ad\u03bb\u03bf\u03c0\u03bf\u03c2 \"P\u00e9lopos\" + \u03bd\u1fc6\u03c3\u03bf\u03c2 \"n\u1e15sos\", l'isola di Pelope); egli fu, inoltre, fondatore dei giochi olimpici e signore della citt\u00e0 greca di Pisa.\nIl mito.\nLe origini.\nTantalo, figlio di Zeus, per provare l'onniscienza degli dei li invit\u00f2 a un banchetto in cui offr\u00ec loro le carni del giovane figlio Pelope. Essendosi accorti del macabro inganno, tutti i celesti allontanarono i piatti, eccetto Demetra che, sconvolta dalla perdita della figlia Persefone, non vi bad\u00f2 e si cib\u00f2 di una spalla. Dopo aver punito Tantalo \u2013 condannandolo ad avere per sempre nel Tartaro una fame e una sete impossibili da placare \u2013 gli dei resuscitarono Pelope, fornendogli una spalla d'avorio, creata da Efesto. Secondo altri autori Pelope era nato con quella malformazione e dopo essere stato assassinato, Rea, la divinit\u00e0 della terra gli diede con un soffio nuovamente la vita. Secondo un'altra versione, al banchetto indetto dal padre Tantalo, al quale partecipavano anche gli dei, Poseidone vedendo Pelope se ne innamor\u00f2, portandolo con s\u00e9 sull'Olimpo. A causa della colpa del padre venne per\u00f2 rispedito sulla terra.\nLa gara.\nPelope, inizialmente viveva nella terra lasciata dal padre, la Paflagonia, dove governava con giustizia sia la Frigia sia la Lidia. Costretto da un'invasione di barbari, intraprese un viaggio attraverso la Grecia alla ricerca di un regno da governare. Giunse quindi alla corte del re Enomao. Questi, re di Pisa (in Elide) e figlio del dio Ares, non aveva mai acconsentito a concedere la mano della figlia Ippodamia ai giovani che la corteggiavano perch\u00e9 un oracolo gli aveva predetto che sarebbe morto per mano del proprio genero. Enomao possedeva dei cavalli divini, Psilla (pulce) e Arpinna (razziatrice), perci\u00f2, sapendo di non poter essere mai battuto, proponeva ai pretendenti della figlia di gareggiare con lui in una corsa di carri: se avessero vinto, avrebbero sposato Ippodamia; in caso contrario sarebbero stati uccisi. Gi\u00e0 tredici giovani avevano perso la vita (Pausania elenca diciotto nomi). Quando Pelope arriv\u00f2 a Pisa con un carro leggerissimo munito di cavalli alati datigli da Poseidone, vide Ippodamia e se ne innamor\u00f2.\nTerrorizzato per\u00f2 dalla vista delle teste inchiodate alle porte del palazzo d'Enomao e mozzate agli sfortunati pretendenti, decise di vincere la gara slealmente: corruppe Mirtilo (figlio di Hermes, auriga del sovrano e anch'egli infatuato di Ippodamia), promettendogli che non appena avesse vinto la corsa, gli avrebbe permesso di passare una notte con la principessa.\nMirtilo, accettando l'offerta di Pelope, tolse i perni degli assali del carro di Enomao e li sostitu\u00ec con dei pezzi di cera; durante la corsa le ruote si staccarono, il carro si rovesci\u00f2 e Enomao mor\u00ec. Successivamente Pelope, certamente geloso dell'amore d'Ippodamia, anneg\u00f2 l'auriga che, in punto di morte e invocando Ermes, maledisse l'usurpatore e tutta la sua discendenza. Pelope, diventato re, accumul\u00f2 s\u00ec ricchezze e onori ma fu causa della rovina dei suoi figli (Atreo e Tieste) e della sua intera stirpe; e questo nonostante avesse tentato di procurarsi i favori di Zeus istituendo le Olimpiadi. L'auriga di Pelope era Cilla.\nI figli di Pelope.\nPer placare l'ira di Hermes, Pelope eresse subito un tempio per onorarlo e, tentando di soffocare il rimorso della propria coscienza tribut\u00f2 onori eroici a Mirtilo, dando onori anche ai tanti morti che avevano sfidato Enomao e avevano perso.\nDalla moglie Ippodamia ebbe venti figli, tra cui Pitteo, Alcatoo, Atreo, Tieste, Ippalco, Copreo, Scirone, Trezene, Ippalcimo, Cleonte e Lisidice.\nDalla ninfa Astioche ebbe invece Crisippo.\nIl culto di Pelope.\nLe sue ossa sono conservate in un santuario del Peloponneso; il suo culto fu praticato a lungo, venendogli ogni anno sacrificato un ariete nero; inoltre i giovani partecipanti al rito si flagellavano offrendo a Pelope il proprio sangue.\nInterpretazione e realt\u00e0 storica.\nIl mito di Pelope riassume in s\u00e9 diversi leit-motiv della mitologia classica. Per evidenziarne solo alcuni: il mondo dei semidei (cui suo padre appartenne) che vive in maniera congiunta tra uomini e immortali, l'amore pederastico tra una divinit\u00e0 e un fanciullo (per la variante che include l'infatuazione di Poseidone: cf. Ganimede), la colpa da espiare, e infine, che \u00e8 poi il nodo centrale della storia e il motivo per il quale l'eroe era ricordato nella Grecia antica, la fondazione delle corse equestri e, per antonomasia, dei giochi stessi di Olimpia.\nNella iconografia classica Pelope \u00e8 raffigurato sempre in relazione alla gara sul carro, qualche volta in compagnia di Ippodamia. Una sua statua a Olimpia, nel tempio di Zeus, lo presentava nudo mentre si accingeva a gareggiare. Una sua effigie era posta anche sul frontone del suddetto tempio.\nLa spalla d'avorio era in realt\u00e0 il simbolo della sua regalit\u00e0, tanto che successivamente venne identificata con uno scettro usato dai discendenti di Pelope, sino a Agamennone.\nPelope viene chiamato nei miti anche Cromio e si presuppone che sia il progenitore di tutti gli Achei."}
{"id": "769786", "revid": "287204", "url": "https://it.wikipedia.org/wiki?curid=769786", "title": "Ferdi Kubler", "text": ""}
{"id": "769790", "revid": "7336", "url": "https://it.wikipedia.org/wiki?curid=769790", "title": "Antidoping", "text": ""}
{"id": "769791", "revid": "74801", "url": "https://it.wikipedia.org/wiki?curid=769791", "title": "M\u00f6nster\u00e5s", "text": "M\u00f6nster\u00e5s \u00e8 una cittadina della Svezia meridionale, capoluogo del comune omonimo, nella contea di Kalmar; nel 2005 aveva una popolazione di abitanti, su un'area di ."}
{"id": "769792", "revid": "74801", "url": "https://it.wikipedia.org/wiki?curid=769792", "title": "Nybro", "text": "Nybro \u00e8 una cittadina della Svezia meridionale, capoluogo del comune omonimo, nella contea di Kalmar; nel 2005 aveva una popolazione di abitanti, su un'area di ."}
{"id": "769793", "revid": "99185", "url": "https://it.wikipedia.org/wiki?curid=769793", "title": "Vettore (fisica)", "text": ""}
{"id": "769795", "revid": "74801", "url": "https://it.wikipedia.org/wiki?curid=769795", "title": "Oskarshamn", "text": "Oskarshamn \u00e8 una cittadina della Svezia meridionale, capoluogo del comune omonimo, nella contea di Kalmar; nel 2010 aveva una popolazione di abitanti, su un'area di . La Centrale nucleare di Oskarshamn \u00e8 una centrale elettronucleare svedese situata presso la citt\u00e0 di Oskarshamn."}
{"id": "769796", "revid": "125756593", "url": "https://it.wikipedia.org/wiki?curid=769796", "title": "Eneide", "text": "LEneide () \u00e8 un poema epico della cultura latina scritto dal poeta Publio Virgilio Marone tra il 29 a.C. e il 19 a.C. Narra la leggendaria storia dell'eroe troiano Enea (figlio di Anchise e della dea Venere) che riusc\u00ec a fuggire dopo la caduta della citt\u00e0 di Troia, e che viaggi\u00f2 per il Mediterraneo fino ad approdare nel Lazio, diventando il progenitore del popolo romano.\nAlla morte di Virgilio il poema, scritto in esametri dattilici e composto da dodici libri per un totale di 9.896 esametri, rimase privo degli ultimi ritocchi e revisioni dell'autore, testimoniate da 58 esametri incompleti (chiamati \"tibicines\", puntelli); perci\u00f2 nel suo testamento il poeta fece richiesta di farlo bruciare, nel caso in cui non fosse riuscito a completarlo, ma gli amici Vario Rufo e Plozio Tucca, non rispettando le volont\u00e0 del defunto, salvaguardarono il manoscritto dell'opera e, successivamente, l'imperatore Ottaviano Augusto ordin\u00f2 di pubblicarlo cos\u00ec com'era stato lasciato.\nEnea \u00e8 una figura gi\u00e0 presente nelle leggende e nella mitologia greca e romana, e compare spesso anche nell\"Iliade\"; Virgilio mise insieme i singoli e sparsi racconti dei viaggi di Enea, la sua vaga associazione con la fondazione di Roma e soprattutto un personaggio dalle caratteristiche non ben definite tranne una grande devozione (\"pietas\" in latino), e ne trasse un avvincente e convincente \"mito della fondazione\", oltre a un'epica nazionale che allo stesso tempo legava Roma ai miti omerici, glorificava i valori romani tradizionali e legittimava la dinastia giulio-claudia come discendente dei fondatori comuni, eroi e dei, di Roma e Troia.\nLa divisione in dodici libri esprime la volont\u00e0 di conciliare due esigenze, quella della \"brevitas\" alessandrina (il cui modello sono i quattro libri delle \"Argonautiche\") con la maggior lunghezza del poema classico omerico (\"Iliade\" e \"Odissea\", composti da ventiquattro libri ciascuno).\nL'orientamento alessandrino verso il poema breve risalta ancor di pi\u00f9 se si pensa che i dodici libri di Virgilio rivaleggiano con entrambi i poemi omerici: i primi sei libri rinviano infatti al modello dell\"Odissea\" (il viaggio avventuroso); gli altri sei al modello \ndell\"Iliade\" (la guerra). L'ordine delle vicende, rispetto ad Omero, viene rovesciato e l'avventura viene trattata prima della guerra. Col suo modello Virgilio instaura un rapporto di raffinata competizione innovativa. Il viaggio di Ulisse era un viaggio di ritorno, quello di Enea un viaggio di rifondazione proiettato verso l'ignoto; la guerra nell\"Iliade\" era una guerra di distruzione, quella di Enea \u00e8 rivolta alla costruzione di una nuova citt\u00e0 e di una nuova civilt\u00e0; l\"Iliade\" si concludeva con la disfatta troiana, l\"Eneide\" con la vittoria del troiano Enea, che risarcisce il suo popolo della patria perduta.\nIl viaggio verso l'Italia (libri I-VI).\nLibro I.\nAlla maniera omerica, la narrazione, preceduta da un proemio, comincia \"in medias res\", presentando la flotta troiana nel Mediterraneo orientale mentre naviga guidata da Enea alla volta dell'Italia dove spera di trovare una seconda patria.\n\"Canto le armi,\nCanto l'uomo, che primo da Troia,\nvenne in Italia, profugo per volere del Fato,\nsui lidi di Lavinio. A lungo travagliato\ne su terra e su mare dalla potenza divina,\na causa dell'ira tenace della crudele Giunone,\nmolto soffr\u00ec anche in guerra: finch\u00e9 fond\u00f2 una citt\u00e0,\ne istitu\u00ec nel Lazio i Penati di Troia,\norigine gloriosa per la razza latina e\nalbana, e per le mura della superba Roma.\nMusa, raccontami tu le ragioni di tanto\ndoloroso penare: raccontami l'offesa,\nil rancore per cui la regina del cielo\ncostrinse un uomo famoso per la propria piet\u00e0\na soffrire cos\u00ec, a superare tali\nfatiche. Di tanta ira sono capaci i Celesti?\"\nDopo quattro versi di cui gli studiosi, sia antichi che moderni, hanno ampiamente dibattuto la paternit\u00e0 virgiliana (\"Ille ego, qui quondam\u2026\", \"Quell'io, che un tempo\u2026\") a causa di alcune testimonianze antiche (principalmente Svetonio) che li consideravano autentici, Virgilio, nel proemio che precede la narrazione, dichiara l'argomento del suo poema (\"Arma virumque cano\u2026\", \"Canto le armi e l'uomo\u2026\") con un'invocazione alla Musa (\"Musa, mihi causas memora\u2026\", \"O Musa, ricordami le cause\u2026\"). Di seguito, spiega l'origine del conflitto pi\u00f9 importante della trama, ovvero il rancore di Giunone nei confronti dei Troiani. Questo tipo di incipit mantiene lo stile di quelli dei poemi omerici, tranne per il fatto che Virgilio prima dichiara il tema del poema e poi invoca la Musa, mentre in Omero \u00e8 l'inverso ('Armi canto e l'uomo...', dove le armi richiamano l'Iliade mentre l'uomo riecheggia l'Odissea).\nEnea, esule dalla citt\u00e0 di Troia, tenta di raggiungere il Lazio per fondarvi una nuova citt\u00e0 e portare in Italia i Penati, per far nascere una stirpe nobile e coraggiosa e una razza che sar\u00e0 conosciuta e rispettata da tutti i popoli, come stabilito da una profezia. Parte con una flotta di venti navi, nonostante l'opposizione di Giunone. La dea \u00e8 adirata per tre motivi:\nDopo sette anni dalla distruzione di Troia i profughi stanno veleggiando nel Mar Tirreno, al largo della Sicilia, quando Giunone li vede. La dea, al colmo dell'ira, si reca in Eolia, patria dei Venti, da Eolo che li custodisce tenendoli rinchiusi in un otre all'interno di un massiccio montuoso, per chiedergli di scatenare una tempesta. La dea offre ad Eolo Deiopea, la ninfa pi\u00f9 bella di Giunone, ma il re dei venti, pur accettando, le ricorda che \u00e8 comunque suo dovere fare ci\u00f2 che gli viene richiesto dalla regina degli dei, in quanto il suo potere deriva da lei, indifferentemente dal dono. E cos\u00ec il maltempo danneggia pesantemente la flotta, provocando anche l'affondamento della nave dei Lici - alleati dei Troiani - molti dei quali muoiono annegati, compreso il loro capo Oronte.\nNettuno se ne accorge e, nonostante non sia neppure lui amico dei Troiani, si infuria per l'intrusione di altri nei suoi domini; spinto anche dal rispetto per il valore di Enea, interviene placando i venti e calmando le acque (come un uomo saggio placa una sommossa). La flotta riesce cos\u00ec ad ancorare sulla costa d'Africa, in Libia, nei pressi di una nuova citt\u00e0 che sta venendo costruita, \"Cartago\".\nPreoccupata per la sorte del figlio, Venere intercede a suo favore presso Giove. Questi la rassicura dicendole che, ottenuta la benevolenza di Giunone, l'eroe vedr\u00e0 premiati i suoi sforzi, con la prima profezia dell\"Eneide\" (Enea governer\u00e0 tre anni, il figlio Ascanio Julio trenta e i suoi discendenti, fino a Romolo e Remo, per trecento; inoltre la sua stirpe dominer\u00e0 il mondo e non avr\u00e0 mai fine). Quindi il re degli dei invia Mercurio a Cartagine, col compito di predisporre i Cartaginesi ad una favorevole accoglienza di Enea e i compagni superstiti. Nel frattempo Venere, assunte le sembianze di una giovane cacciatrice, molto somigliante alla dea Diana, si manifesta al figlio per spiegargli la vicenda della citt\u00e0, fondata dai Fenici emigrati dalla propria terra al seguito della regina di Tiro, Didone, fuggita dopo che il fratello Pigmalione le aveva ucciso il marito Sicheo per impadronirsi del regno. Enea si reca dunque fiducioso in quella citt\u00e0, ricevendo ottima accoglienza dalla regina, poich\u00e9 anch'ella ha patito dolori. Venere, temendo le insidie di Giunone, ordina al figlio Cupido, dio dell'amore, di prendere il posto di Ascanio, il figlio di Enea, assumendone le sembianze, affinch\u00e9, toccando il cuore della regina, questa si innamori dell'eroe.\nDidone cos\u00ec offre un importante banchetto ai Troiani e invita Enea a narrare in quella sede le sue traversie.\n\"Sinossi con numero dei versi\"\nLibro II.\nDurante il banchetto che viene dato in onore dei Troiani, Enea racconta la sua storia e le sue vicende e i fatti che hanno provocato il fortuito arrivo della sua gente da quelle parti, a partire dalla caduta di Troia. L'astuto Ulisse aveva trovato il modo di riuscire ad entrare nella citt\u00e0 facendo costruire un enorme cavallo di legno, che avrebbe racchiuso nascosti al suo interno lui e alcuni dei migliori guerrieri greci. I Troiani, all'oscuro di tutto, ingannati peraltro dall'acheo Sinone che aveva millantato loro la partenza dei greci (poi rivelatasi falsa; egli aveva anche fatto credere di essere stato minacciato da Ulisse), e incuriositi dal cavallo, avevano deciso di trasportarlo dentro le mura della citt\u00e0, incuranti degli avvertimenti di Cassandra, Capi e Laocoonte, che fu per questo stritolato insieme ai due figlioletti da una coppia di serpenti marini inviati da Minerva.\nUsciti nottetempo dal cavallo, i guerrieri greci avevano cominciato a mettere Troia a ferro e fuoco. Enea, svegliato all'improvviso dal fantasma di Ettore aveva visto con orrore che cosa stava succedendo alla sua amata citt\u00e0 natale. Radunati alcuni guerrieri, tent\u00f2 di organizzare la difesa dalla citt\u00e0: il principe frigio Corebo si un\u00ec al gruppo, ma cadde ucciso da Peneleo nel tentativo di salvare Cassandra, la figlia di Priamo di cui era innamorato, dalle grinfie dei greci. Il capo troiano assistette anche alla barbara uccisione del re Priamo da parte di Pirro Neottolemo, il figlio di Achille. Allontanatosi dai luoghi pi\u00f9 pericolosi, Enea si imbatt\u00e9 nella bella Elena, causa prima di tutta quella rovina e fu preso dal desiderio di ucciderla, ma venne fermato dalla madre Venere, che gli disse che la caduta di Troia era voluta dagli dei e gli consigli\u00f2 invece di fuggire e di uscire dalla citt\u00e0 insieme alla sua famiglia. Egli aveva quindi capito che i suoi parenti stavano correndo un grave pericolo ed era corso da loro. Enea racconta quindi la sua fuga col figlio Iulo sul cui capo era comparso un prodigio luminoso e il vecchio padre Anchise caricato sulle proprie spalle, mentre sua moglie Creusa non era riuscita a rimanere assieme con loro ed era perita nella catastrofe generale: apparve come ombra a Enea che la cercava, raccomandandogli di vigilare sempre sul loro figlio.\n\"Sinossi con numero dei versi\"\nLibro III.\nEnea racconta come, dopo aver radunato molti altri sopravvissuti (troiani e loro alleati) avesse costruito una flotta di navi: con queste era approdato in varie zone del Mediterraneo, tra le quali il Chersoneso Tracico e l'isola di Delo. Durante la prima tappa \u00e8 significativo l'incontro con un albero sanguinante, contenente \"l'anima insepolta\" di Polidoro (il figlio di Priamo e di Ecuba), fatto uccidere dall'avido Polimestore, il quale voleva impossessarsi delle sue ricchezze. Enea ordin\u00f2 ai suoi compagni di provvedere alla tumulazione per il principe troiano, permettendogli cos\u00ec di poter accedere finalmente all'Ade. Nella seconda, invece, Enea chiese all'oracolo di Apollo quale fosse la nuova terra dove avrebbe dovuto portare i superstiti Troiani. Apollo rispose: \"Cercate l'antica madre; qui la stirpe d'Enea dominer\u00e0 su tutte le terre e su tutti i discendenti\" (lat. \"...antiquam exquirite matrem. Hic domus Aeneae cunctis dominabitur oris et nati natorum et qui nascentur ab illis\"). Anchise, il padre di Enea, credette che la terra d'origine dei Troiani fosse l'isola di Creta da dove sarebbe partito il capostipite Teucro. Perci\u00f2 Enea col padre e i Troiani si reca a Creta e fonda una citt\u00e0; ma qui gli d\u00e8i Penati di Troia apparvero in sogno all'eroe spiegandogli che l'\"antica madre\" non era Creta, ma la (misteriosa) citt\u00e0 di Corythus in Italia (variamente identificata con diverse citt\u00e0 etrusche; l'identificazione con Cortona risale a Silio Italico, 4.718-21 e 5.123): \"l\u00ec nacque Dardano da cui deriva la nostra stirpe\" (vv. 161-171).\nEnea approd\u00f2 poi nelle isole Strofadi dove venne perseguitato dalle Arpie che le abitavano. Qui l'Arpia Celeno gli profetizz\u00f2 che sarebbe arrivato in Italia ma per la fame avrebbe dovuto mangiare anche le \"mense\". Un altro luogo dove poi s'era recato Enea era stato Butroto nell'Epiro (nell'odierna Albania), una citt\u00e0 costruita da profughi a somiglianza di Troia. Qui aveva incontrato Andromaca, moglie di Ettore, che aveva ancora una volta pianto con lui per aver perduto il suo eroico marito e il suo figlio adorato, Astianatte. Enea incontr\u00f2 anche il nuovo sposo della donna, Eleno figlio di Priamo, dotato del dono della profezia. Per suo tramite, Enea ebbe conferma che doveva recarsi in Italia. Eleno gli consigli\u00f2 anche di recarsi a Cuma dalla famosa Sibilla. Enea aveva cos\u00ec lasciato Butroto rimettendosi in mare. Superate le insidiose Scilla e Cariddi e sbarcato con la flotta in Sicilia, scamp\u00f2 con i suoi uomini ad un attacco del ciclope Polifemo, salvando anche Achemenide, un superstite compagno di Ulisse. Ripreso il mare, nel corso della navigazione, Enea e i suoi giunsero a Drepano (l'odierna Trapani). Qui mor\u00ec Anchise, il padre di Enea, stremato da tanti viaggi. Stavano dirigendosi verso il Lazio quando Giunone fece scatenare la tempesta che li avrebbe poi portati a Cartagine.\n\"Sinossi con numero dei versi\"\nLibro IV.\nDidone, regina di Cartagine, si rivolge alla sorella Anna, ammettendo i sentimenti per Enea, che ha riacceso l'antica fiamma d'amore (\"Agnosco veteris vestigia flammae\"), il solo per cui violerebbe la promessa di fedelt\u00e0 eterna fatta sulla tomba del marito Sicheo. Anna riesce a persuaderla: la sorella \u00e8 infatti sola e ancora giovane, non ha prole ed ha troppi nemici intorno. Il sostegno di un guerriero come Enea pu\u00f2 servire molto a una citt\u00e0 ancora debole come Cartagine. Didone allora non sente pi\u00f9 remore e, date le parole di Anna, lascia che la passione amorosa per Enea la pervada completamente. Immolata una giovenca al tempio, la regina riconduce Enea nelle mura. \u00c8 notte. Giunone allora propone a Venere di combinare tra i due giovani il matrimonio. Venere, che intuisce il disegno di sviare Enea dall'Italia, accetta, pur facendo presente a Giunone la probabile avversit\u00e0 del Fato. L'indomani stesso, Didone ed Enea partono a caccia ma una tempesta li sconvolge: si rifugiano cos\u00ec in una spelonca, consacrando il rito imeneo. La Fama, mostro alato, avverte del connubio Iarba, pretendente respinto di Didone e re dei Getuli, che invoca Giove. Il padre degli dei invia il suo messaggero Mercurio a ricordare a Enea la fama e la gloria che attendono la sua discendenza. Enea allora chiama i suoi compagni, arma la flotta e si appresta a partire, pensando al modo pi\u00f9 agevole di comunicare la decisione a Didone. Ma la regina, gi\u00e0 informata dalla Fama, corre infuriata da Enea, biasimandolo di aver cercato di ingannarla e ricordandogli del loro amore e della benevolenza con cui l'aveva accolto, rinfacciandogli poi di non avere neppure coronato il loro sentimento con un figlio. Enea, pur riconoscendole i meriti, spiega che non pu\u00f2 rimanere, perch\u00e9 \u00e8 obbligato e continuamente sollecitato dagli dei e dall'ombra del defunto padre Anchise a cercare l'Italia (\"Italiam non sponte sequor\", v.361). Ritornato alla flotta, rimane impassibile alla rinnovata richiesta di trattenersi mossa da Anna e alle maledizioni di Didone, che \u00e8 perseguitata dal dolore con continue visioni maligne. Riferita la decisione di dedicarsi alle arti magiche per alleviare tante pene, la regina ordina quindi alla sorella di mettere al rogo tutti i ricordi e le armi del naufrago nella sua casa e invoca gli dei. Cos\u00ec, nella notte, mentre la regina escogita il modo e il momento del suicidio per porre fine a tanti affanni, Enea, avvertito in sonno, fugge immediatamente da quella terra. All'aurora, con la vista del porto vuoto, Didone invoca gli dei contro Enea, maledicendolo e augurandogli sventure, persecuzioni e guerra eterna tra i loro popoli. Giunta sulla pira funeraria, si trafigge con la spada di Enea, mentre le ancelle e la sorella invocano disperate il suo nome. Giunone poi invia Iride a sciogliere la regina dal suo corpo e a recidere il capello biondo della sua vita. Voltandosi indietro dal ponte della sua nave, Enea vede il fumo della pira di Didone e ne comprende chiaramente il significato: tuttavia il richiamo del destino \u00e8 pi\u00f9 forte e la flotta troiana fa vela verso l'Italia.\n\"Sinossi con numero dei versi\"\nLibro V.\nEnea con le navi tiene deciso la rotta, ma il cielo \u00e8 pieno di enormi nubi minacciose, che danno presagio di un oscuro temporale. Palinuro, il timoniere della nave di Enea, \u00e8 spaventato e teme che la flotta non riesca ad arrivare in Italia. Accorgendosi che la tempesta sta portando le navi verso le coste sicule, Enea decide di approdarvi. I troiani sbarcano presso Erice dove il re Aceste lietamente li accoglie e offre il suo aiuto.\nL'indomani, Enea parla ai compagni per informarli della commemorazione per l'anno trascorso dalla morte del padre Anchise, trovandosi inoltre vicini alle sue ceneri e ossa. Egli vuole celebrare l'onore, invocare i venti e gli onori nei tempi a lui dedicati con un banchetto ai Penati e coi giochi funebri, quali corsa di navi, a piedi, lancio del giavellotto e con frecce, mettendo in palio splendidi premi. Dopo aver chiesto due capi di buoi per ogni nave, cosparge le sue tempie con mirto sacro e raggiunge il tumulo. Glorifica quindi con due coppe di vino, due di latte e con fiori purpurei la terra e si rivolge al padre, salutandolo e rammaricandosi di averlo perso prima di aver raggiunto l'Italia. Subito per\u00f2, un enorme serpente appare strisciando, gustando le vivande disposte per il sacrificio. Stupito, immola due pecore, seguite dalle offerte dei suoi compagni.\nArrivata l'aurora, tutti si apprestano a gareggiare. Prima dell'inizio, Enea pone al centro dell'arena, in vista, i doni: tripodi, corone, palme, armi, vesti purpuree, talenti d'oro e d'argento.\nLa tromba suona e si dispongono per la prima gara, una regata, quattro navi: \"Pristi\" di Mnesteo, \"Chimera\" del giovane Gia, \"Centauro\" di Sergesto e \"Scilla\" di Cloanto. Enea pone allora sullo scoglio dirimpetto alla riva una verde meta di elce frondoso. Ricevuto il segnale, partono. Se dapprima sono tutti a pari merito, Gia supera e guadagna la prima posizione, seguito da Cloanto. Menete, il timoniere della Chimera, raggiunta la roccia, non riesce a virare velocemente, scatenando la furia del comandante che getta il compagno maldestro in mare, tra le risate dei Teucri, per essere poi superato dalle altre navi. Ma il Centauro di Sergesto, intento a sorpassare la nave di Mnesteo, si incastra in uno scoglio. La Pristi ora gode quindi del secondo posto, quasi vicino al primo della Scilla. Il furbo Cloanto, accorgendosi dell'abilit\u00e0 dell'avversario, fa un voto con promessa di sacrificio di un toro in caso di trionfo. Gli dei spingono cos\u00ec vento propizio e la nave giunge vittoriosa al traguardo. Radunati tutti i comandanti Enea consegna allora al vincitore porpora con fregi, al secondo una pesante corazza intrecciata d'oro e al terzo due catini bronzei e due coppe d'argento. Solo pi\u00f9 tardi giunge Sergesto con la nave danneggiata e, per il coraggio dimostrato, si aggiudica Foloe, una schiava coi suoi due figli gemelli.\nEnea raduna allora Teucri e Sicani per la gara di corsa su una piana erbosa. Vi partecipano i due giovani troiani Eurialo e Niso, amici inseparabili, il principe dei Teucri Diore, e i Sicani Salio (un giovane di origine acarnana), Patrone, Elimo e Panope. Rassicurandoli dei premi sicuri per tutti di due frecce, del ferro e un bipenne, espone quelli per i tre migliori: un cavallo per il primo, faretra e frecce al secondo e al terzo un elmo argolico. Niso si porta subito al comando, inseguito da Salio, Eurialo, Elimo, Diore. Ma, quasi alla fine, Niso scivola sul sangue dei giovenchi immolati e, per impedire la vittoria a Salio, si rialza proprio davanti a lui, che scivola a sua volta. Eurialo, Elimo e Diore ritirano i premi, che per\u00f2 vengono anche concessi ai due atleti non classificati: per Niso uno scudo, a Salio un'enorme pelle di leone.\nNella disciplina successiva si battono i pugili: i premi consistono in un giovenco ornato d'oro al vincitore, e al vinto spada e elmo. Subito si propone il maturo troiano Darete, che in passato aveva atterrato immediatamente Bute, re dei Bebrici. Inizialmente nessuno vuole sfidare il possente Darete, che superbo pretende subito la vittoria a tavolino. Insoddisfatto da un tale epilogo Aceste offre la pugna ad Entello che orgoglioso accetta, bench\u00e9 pi\u00f9 vecchio di Darete; egli butta al centro dell'arena i propri cesti, ereditati dal suo maestro Erix, il colossale fratello di Enea, che fu sconfitto soltanto da Eracle. A tale vista tutti stupiscono: quei cesti sono enormi, quelli di Darete sono ben minori; a tale confronto si ricusa. Dunque Entello offre al troiano una sfida ad armi pari: che entrambi rinuncino ai proprii cesti, utilizzandone invece altri eguali, provvisti da Enea; questa sfida stavolta viene accettata. Entello passa dalla difesa all'attacco ed infligge all'avversario una lezione durissima, dedicando il duello vittorioso alla memoria di Erice.\nInizia quindi la gara con l'arco, a cui partecipano Ippocoonte (fratello di Niso), Mnesteo, Euritione e Aceste. La gara consiste nel centrare una colomba volante posta sulla sommit\u00e0 dell'albero maestro della nave di Sergesto. Se Ippocoonte fallisce completamente, Mnesteo colpisce il filo di lino a cui il volatile \u00e8 appeso, dando modo a Euritione di trafiggerlo in pieno. Aceste, gi\u00e0 perdente, lancia comunque il dardo: questo brucia al contatto con la canna, per poi tracciare una via con le fiamme e sparire nel vento. Attoniti, tutti accolgono il segno come un presagio favorevole ed Enea cinge Aceste d'alloro, invitando poi il servo Epitide a chiamare Iulo per la parata dei fanciulli, guidata da Ascanio su un cavallo regalatogli da Didone, e dal suo migliore amico Ati, avo di Ottaviano.\nGiunone manda Iride a spirare venti sulla flotta di Enea. Scesa veloce sulla terra, si trasforma in Beroe e comunica alle mogli dei Troiani di erigere le mura proprio nella citt\u00e0, essendo stata avvertita della volont\u00e0 divina dall'immagine di Cassandra, in sogno. Le invita inoltre a bruciare le navi e, afferrato un tizzone, lo scaglia. Ma Pirgo, la vecchia nutrice dei figli di Priamo, capisce che non si tratta di Beroe. La dea subito si dissolve levandosi in alto e le altre donne, gi\u00e0 dubbiose, interpretando questo come un segno divino, iniziano a dar fuoco alla flotta. Vulcano, dio del fuoco, infuria. Eumelo riferisce il misfatto; Ascanio \u00e8 avvisato per primo e raggiunge il campo delle donne, rimproverandole fortemente. Enea e i Teucri sopraggiungono altrettanto velocemente, ma le donne per timore fuggono e, rinnegando Giunone, il loro gesto e la luce, si rifugiano in selve e grotte. Intanto le fiamme divampano e l'acqua versata per placarle non riesce a domarle. Il figlio di Venere allora invoca Giove e subito una tempesta con violenti scrosci di pioggia pone fine all'incendio e salva quindici imbarcazioni su diciannove.\nDopo questi avvenimenti Enea, ancora una volta dimentico dei Fati, cade nell'incerto se stabilirsi in Sicilia o cercare il Lazio. In quel momento Naute lo sprona a perseguire anche con la sofferenza il volere del Fato e gli consiglia di affidare a quella citt\u00e0, in seguito Acesta, la sorte dei compagni in soprannumero, in prevalenza donne e vecchi stanchi delle peregrinazioni. Si viene comunque a creare una compensazione con alcuni sudditi di Aceste (tra cui Salio) che decidono di aggregarsi ad Enea.\nSempre pi\u00f9 pensieroso, Enea vede nella notte la figura di Anchise mandato da Giove che lo invita a sottomettersi al destino: gli ordina di recarsi, prima che in Italia, alle sedi infere di Dite, nel profondo Averno, nell'Elisio, con l'aiuto di una sibilla.\nAvvertiti i compagni, Enea circoscrive con un aratro la citt\u00e0, dove regner\u00e0 gente di stirpe troiana e dove Aceste porr\u00e0 senato e leggi. Fondano anche un tempio nei pressi di un bosco, istituendo un sacerdozio in onore di Venere. Dopo aver banchettato nove giorni, attendono che i venti siano favorevoli e, prima di partire, immolano tre vitelli a Erice, un agnello a Tempeste e sciolgono gli ormeggi. Con la tristezza e il conforto della citt\u00e0 fondata, salpano, e gettano come nuovo rito i visceri in mare.\nVenere, preoccupata, si rivolge a Nettuno, riferendogli dell'implacabile ira di Giunone, che tanto assilla suo figlio nonostante le molteplici vendette gi\u00e0 attuate e affidandogli la salvezza delle navi troiane sino al Tevere. Il dio l'asseconda, preannunciandole la morte di uno solo tra i compagni di Enea. Venere si rallegra.\nGiunta notte, mentre i marinai si apprestano a dormire, il dio Sonno tenta Palinuro, che dapprima resiste ma poi, scosso e insonnolito, cade in mare. Invano chiama i compagni, mentre la nave continua a viaggiare per mare. Avvicinatosi agli scogli delle sirene, Enea nota con suo dispiacere l'assenza del nocchiero, prende il controllo dell'imbarcazione e spera che il compagno approdi un giorno su qualche spiaggia ignota, timoniere troppo fiducioso nel cielo e nel mare.\n\"Sinossi con numero dei versi\"\nLibro VI.\nEnea e i suoi compagni sbarcano a Cuma, in Campania, dove l'eroe, memore dei consigli di Eleno, si reca nel tempio di Apollo. La somma sacerdotessa di Apollo, la Sibilla Deifobe, figlia di Glauco, invasata dal dio durante il vaticinio, gli rivela che riuscir\u00e0 ad arrivare nel Lazio, ma per ottenere la nuova patria dovr\u00e0 affrontare odi e guerre, essendo inviso a Giunone: ella profetizza anche la comparsa di un nuovo Achille (che si riveler\u00e0 poi Turno). Su sua richiesta, la Sibilla guida Enea nel regno del dio Ade, ovvero l'Aldil\u00e0 secondo la religione greca e romana. Prima di entrare nell'Ade vero e proprio Enea deve procurarsi nel bosco un ramo d'oro da offrire a Proserpina; l'eroe e la Sibilla devono passare quindi su una delle due rive del fiume Acheronte, attraversando la zona dove vagano senza pace tutte le anime dei morti rimasti insepolti, e qui incontrano Palinuro, che narra del suo assassinio e del suo corpo lasciato insepolto dai Lucani (\"Nunc me fluctus habet versantque in litore venti\"). Supplica poi Enea di cercare i suoi resti o di aiutarlo ad attraversare il fiume: la Sibilla gli dice che \u00e8 inutile sperare di mutare i fati divini con la preghiera (\"desine fata deum flecti sperare precando\"); poi, per mitigare l'amarezza del pilota, gli rivela che presto avr\u00e0 comunque un suo tumulo sepolcrale (che \"dar\u00e0 pace alle sue ossa\" e consentir\u00e0 finalmente alla sua ombra di varcare il fiume infernale). Caronte, lo psicopompo dell'Ade, ostacola il loro ingresso a bordo della sua barca, sostenendo che i vivi finora traghettati sono stati per lui grave fonte di problemi. Quando per\u00f2 gli mostrano il ramo d'oro, chiave degli inferi che portano con loro, acconsente a trasportarli. Dopo aver superato l'ostacolo di Cerbero, Enea e la sacerdotessa incontrano prima le anime di molti troiani caduti in guerra, poi quelle dei suicidi per amore (nei campi del pianto, \"lugentes campi\"): tra queste v'\u00e8 anche Didone, che reagisce gelidamente al passaggio di Enea, il quale scoppia in un pianto disperato. Giunti alla diramazione tra la via per il Tartaro e quella per i Campi Elisi, incontrano l'ombra del poeta Museo, che porta Enea da Anchise: Enea tenta invano di abbracciare il padre per tre volte. Anchise spiega dunque ad Enea la dottrina di cicli e rinascite che sostiene l'universo, e gli mostra le ombre dei grandi uomini che rinasceranno nella citt\u00e0 che Enea stesso con la propria discendenza contribuir\u00e0 a fondare, ovvero i grandi personaggi di Roma, come Catone, o Fabio Massimo: molti popoli - afferma Anchise in un noto passo - otterranno gloria nelle belle arti, nella scienza o nel foro, ma i Romani governeranno il mondo con la sapienza delle leggi, perdonando i vinti e annientando solo chi si opporr\u00e0: \"Tu regere imperio populos, Romane, memento / (hae tibi erunt artes) pacique imponere morem / parcere subiectis et debellare superbos\" (\"Aen\". VI, 851-53). Dopo che Anchise ha profetizzato la prematura morte del nipote di Augusto, Marcello, Enea e la Sibilla risalgono nel mondo dei vivi, passando per la porta dei sogni.\n\"Sinossi con numero dei versi\"\nLa guerra Latina (Libri VII-XII).\nLibro VII.\nI troiani salpano da Cuma e giungono in un porto della Campania situato a Nord, qui muore Caieta, la nutrice di Enea, nell'Esperia. Stanchissimi e affamati (tanto da mangiare le \"mense\", piatti di focaccia dura, proprio come avevano previsto le arpie), sbarcano alla foce del Tevere; Enea decide quindi di inviare un ambasciatore di nome Ilioneo al re del luogo, Latino. \nQuesti accoglie con favore l'emissario di Enea, e gli dice di essere a conoscenza che Dardano, il capostipite dei Troiani, era nato nella citt\u00e0 etrusca di Corito (VII 209: \"ab sede Tyrrena Corythi\"). Ilioneo risponde: \"Da qui ebbe origine Dardano... Qui Apollo ci spinge con ordini continui\"(VII 240).\nIn ogni caso Latino si mostra favorevole ad accogliere i Troiani perch\u00e9 suo padre, il dio italico Fauno, gli ha preannunciato che l'unione di uno straniero con sua figlia Lavinia avrebbe generato una stirpe eroica e gloriosa: per questo motivo il re aveva in precedenza rifiutato di concedere Lavinia in moglie al giovane re dei Rutuli, Turno, anche lui semidio (in quanto figlio della ninfa Venilia): la volont\u00e0 degli dei si era manifestata anche attraverso prodigi. La piega che gli eventi stanno prendendo non piace a Giunone che con l'aiuto di Aletto, una delle Furie, rende geloso Turno e spinge la moglie del re, Amata, a fuggire nei boschi con la figlia e a fomentare l'odio verso gli stranieri nella popolazione locale. L'uccisione del giovane valletto latino Almone, colpito alla gola da una freccia durante una rissa fra Troiani e Italici provocata dalla Furia, scatena la guerra: Turno, nonostante il parere contrario di Latino, raduna un esercito da inviare contro i Troiani. Il suo alleato principale \u00e8 Mezenzio, il re etrusco di Cere, cacciato dai sudditi per la sua crudelt\u00e0: vi sono poi, tra gli altri, Clauso, principe dei Sabini, alla testa di un corpo militare particolarmente imponente; i due semidei italici Ceculo e Messapo, figli rispettivamente di Vulcano e Nettuno; Ufente, capo degli Equi; Umbrone, condottiero dei Marsi e noto serparo; Virbio, giovane re di Aricia e nipote di Teseo; la vergine guerriera Camilla, regina dei Volsci.\n\"Sinossi con numero dei versi\"\nLibro VIII.\nMentre guarda le truppe nemiche che si radunano sulla sponda opposta del Tevere, Enea cade addormentato e in sogno gli appare il dio del fiume Tiberino che, dopo avergli annunciato che l\u00ec suo figlio Ascanio fonder\u00e0 una citt\u00e0 di nome Alba, gli suggerisce di allearsi con Evandro, principe di una cittadina del Palatino. Il giorno successivo Enea risale il fiume ed entra nella citt\u00e0. Qui il figlio di Evandro, Pallante, lo riceve benevolmente. Enea, parlando al re, gli ricorda il comune antenato dei loro due popoli Atlante, e gli chiede aiuto. Evandro risponde che Tarconte, capo di tutti gli Etruschi, ha riunito i reggitori delle varie citt\u00e0, coi loro eserciti, per condurre una guerra proprio contro Turno e Mezenzio, ma affiderebbe volentieri il comando delle operazioni a Enea. Il capo troiano accetta e si dirige immediatamente verso \"le spiagge del re etrusco\"; Tarconte lo riceve nel proprio \"campo\" federale che si trova presso il bosco del dio Silvano. In quei pressi Venere consegna a Enea armi divine e soprattutto uno scudo opera di Vulcano, su cui sono rappresentate scene della futura storia di Roma, dalla nascita di Romolo e Remo al trionfo di Augusto dopo la vittoria di Azio.\n\"Sinossi con numero dei versi\"\nLibro IX.\nMentre Enea si trova in Etruria, presso Tarconte, la dea Iride va ad avvisare Turno che \"Enea \u00e8 giunto fino alla lontana citt\u00e0 di Corito (Tarquinia) e sta assumendo il comando della banda degli agresti Etruschi confederati\" (IX,9). Turno allora, approfittando dell'assenza di Enea, sferra un assalto contro l'accampamento troiano, ma i Troiani riescono a resistere. Turno vuole bruciare le loro navi, ma grande \u00e8 il suo stupore quando vede emergere, nel posto dove esse si trovavano, una moltitudine di Ninfe. Capisce allora che non \u00e8 il momento di attaccare i Troiani, perch\u00e9 significherebbe inimicarsi gli dei. D\u00e0 quindi ordine di porre assedio al campo troiano a quattordici giovani condottieri del suo esercito (ciascuno dei quali \u00e8 alla testa di un contingente composto da altri cento giovani) e agli uomini di Messapo.\nNella stessa notte, gli inseparabili amici Eurialo e Niso si propongono di raggiungere Enea attraversando le linee nemiche. Entrano nel campo dei Rutuli, che trovano tutti addormentati, e decidono di farne strage. A iniziarla \u00e8 Niso che armato di spada colpisce un alleato molto caro a Turno, ovvero il giovane re e augure Ramnete, sorpreso a russare un sonno particolarmente affannoso fra i tappeti ammucchiati a mo' di pagliericcio, e tre suoi servi, tutti adolescenti; le vittime successive sono lo scudiero e l'auriga di Remo, e il condottiero stesso, decapitato di netto da Niso che lascia il busto sul letto facendone colare tutto il sangue; e appresso al signore, il troiano recide la testa anche ad alcuni guerrieri del suo gruppo, tra cui l'insigne giovinetto Serrano, disteso al suolo per l'effetto soporifero dell'abbondante gozzoviglia alla quale si era dato dopo aver allegramente giocato a dadi. La strage ai danni degli italici viene proseguita da Eurialo, le cui vittime sono uomini di basso lignaggio. Uno di essi, Reto, svegliatosi improvvisamente, cerca di fuggire, venendo per\u00f2 anch'egli ucciso da Eurialo.\nUsciti dall'accampamento dei Rutuli, Eurialo e Niso vengono intercettati da un gruppo di cavalieri italici guidati da Volcente e costretti a nascondersi: Volcente cattura Eurialo e lo uccide, sicch\u00e9 Niso viene allo scoperto per vendicare l'amico e si scaglia contro il suo assassino, riuscendo a ucciderlo, ma muore subito dopo, trafitto dalle armi degli uomini di Volcente.\nTurno, infuriato per l'incursione compiuta da Eurialo e Niso, attacca nuovamente il campo dei Troiani. Ascanio si rende autore del suo primo atto d'eroismo militare trafiggendo mortalmente Numano, il cognato di Turno. Questi furibondo distrugge la palizzata, uccidendo i due giganteschi fratelli Pandaro e Bizia. Il re rutulo entra quindi nel campo nemico e fa strage di troiani in fuga: solo l'eroico Linceo cerca di assalire Turno con la spada snudata ma, prevenutolo, il Rutulo gli fa volare via di spada la testa con l'elmo mandando a giacere il busto a terra; rimbrottati dai loro capi i Troiani assalgono Turno che viene circondato dalle lance ed \u00e8 costretto a tuffarsi nel Tevere per mettersi in salvo (in seguito ritorner\u00e0 dai suoi compagni trasportato dalla corrente).\n\"Sinossi con numero dei versi\"\nLibro X.\nNel frattempo sull'Olimpo \u00e8 in atto un duro scontro tra gli dei: Giove \u00e8 irritato per lo scoppio della guerra, Giunone addossa la colpa ai Troiani e Venere implora Giove di non abbandonarli proprio mentre sono circondati da forze molto pi\u00f9 numerose delle loro.\nEnea, intanto, ha assunto il comando della Lega Etrusca, e alla testa dell'esercito imbarcato sulla flotta federale, assieme a Tarconte, torna dal territorio etrusco alla foce del Tevere: egli \u00e8 accompagnato anche dagli Arcadi di Pallante e da Cupavone e Cunaro coi loro Liguri. Quando lo vedono riapparire i Troiani, ancora assediati nel loro campo, riacquistano fiducia. Turno muove l'esercito italico contro il nemico ma Enea, forte dello scudo di Vulcano e della protezione di Venere, \u00e8 di fatto inarrestabile. Egli si slancia contro i nemici dapprima con la spada, e con essa uccide il gigantesco e coraggioso Terone, per poi ferire mortalmente il giovane Lica. Subito dopo abbatte due fratelli armati di clava, Cisseo e Gia, il cui padre era originario della Grecia, e Faro, al quale scaglia la lancia che trapassa di netto la bocca. Si fa allora eroicamente avanti una coppia di guerrieri latini, Cidone e Clizio, legati da un rapporto omoerotico: Enea stende morto Clizio, il pi\u00f9 giovane dei due, mentre Cidone viene salvato dall'intervento dei sette figli di Forco che si frappongono improvvisamente tra lui ed Enea, il quale \u00e8 costretto a chiedere al fedele Acate le lance, che scaglia sui suoi assalitori uccidendone un paio, Meone e Alcanore; un terzo fratello, Numitore, ferisce Acate in maniera non grave.\nEnea e Acate si allontanano mentre i combattimenti riprendono pi\u00f9 cruenti di prima: in campo italico si mettono in evidenza Clauso e Messapo. Pallante fa strage di alcuni giovani guerrieri, tra cui i due valorosi gemelli latini Laride e Timbro, figli di Dauco: con la spada decapita Timbro e recide la mano destra a Laride, abbandonandolo moribondo sul terreno. Poi uccide Aleso, l'antico auriga di Agamennone, stabilitosi in Italia dopo la guerra di Troia. Viene quindi affrontato da Turno in duello: sull'Olimpo Ercole, invocato dal giovane prima dello scontro, chiede a Giove se la sua vita possa essere risparmiata, ma il padre ricorda l'inevitabilit\u00e0 del fato: \"Stat sua cuique dies, breve et inreparabile tempus/ Omnibus est vitae\" (\" \"A ciascuno \u00e8 dato il suo giorno, il tempo della vita/ \u00e8 breve e irreparabile per tutti\" \", Aen. X, 467-468). Turno uccide Pallante, spogliandolo poi del balteo.\nEnea, infuriato per la morte del suo amico e alleato, lo vendica scagliandosi sui nemici e facendone scempio: innanzitutto cattura vivi otto giovani per immolarli sulla pira che arder\u00e0 Pallante; poi abbatte Mago ed altri guerrieri tra cui Ceculo (il semidio figlio di Vulcano), Umbrone, Anxure al quale tronca una mano, e pure un sacerdote di Apollo e di Diana, figlio di tale Emone. Quindi affronta il giovane etrusco Tarquito, schierato con Mezenzio e anch'egli semidio, e con la spada gli spicca via la testa dal busto, facendo infine rotolare i resti del nemico, grondanti di sangue, nella foce del Tevere. Le schiere italiche fuggono terrorizzate, ma Enea prosegue con la carneficina: cadono due fedelissimi di Turno, Anteo e Luca, poi Numa e anche Camerte, il biondo signore di Amyclae, nonch\u00e9 figlio di Volcente. Enea uccide inoltre una coppia di fratelli che avevano osato sfidarlo dal carro insultandolo, Lucago e Ligeri, colpendo il primo all'inguine con la lancia scagliata e buttandolo gi\u00f9 dal carro, mentre all'altro apre il petto con la spada. I Rutuli sono cos\u00ec costretti ad allentare l'assedio al campo dei Troiani, che finalmente possono intervenire al fianco di Enea; belle prove vengono offerte da Salio, il giovane sicano di origini greche unitosi a Enea e ai suoi uomini, destinato per\u00f2 anche lui a soccombere (per mano dell'italico Nealce).\nIntanto Giunone, temendo per la sorte di Turno, \u00e8 riuscita ad allontanare il re rutulo dal campo di battaglia. Enea pu\u00f2 cos\u00ec affrontare il tiranno etrusco Mezenzio, che sta facendo a sua volta strage di Troiani, ferendolo con la lancia all'inguine; quindi si getta su Lauso, il figlio di Mezenzio accorso in sua difesa, e gli pianta la spada nel petto: toccato dal gesto eroico del giovane, non infierisce sul suo corpo ma lo fa adagiare sul suo stesso scudo restituendolo al padre.\nMezenzio inveisce per la morte del figlio ed affronta, bench\u00e9 gravemente impedito, il troiano a duello. Enea uccide con un colpo di lancia il cavallo di Mezenzio e quindi il tiranno stesso, spogliandolo poi delle sue armi che appende nel campo di battaglia, come trofeo per Marte.\n\"Sinossi con numero dei versi\"\nLibro XI.\nDopo le celebrazioni per la vittoria su Mezenzio, Enea riporta il corpo di Pallante nella sua citt\u00e0 per le esequie, e il padre Evandro chiede che sia vendicato. Il re Latino chiede una tregua ai Troiani e si giunge ad un accordo in base al quale vengono decisi dodici giorni di sospensione delle ostilit\u00e0, per consentire lo svolgimento dei riti funebri di tutti i caduti. Enea, che rispetta Latino memore del fatto che gli avesse offerto la mano della figlia, propone di porre fine alla guerra e di risolvere la questione con un duello tra lui e Turno. Il rutulo rifiuta per\u00f2 la proposta, e dunque il conflitto riprende. Tarconte assale il giovane tiburtino Venulo che viene ucciso dopo aver cercato disperatamente di resistere; in aiuto delle forze latine interviene la cavalleria dei Volsci guidata dalla guerriera Camilla. Nel corso dei combattimenti il giovane etrusco Arunte insidia la vergine che compie stragi, e, dopo averla vista inseguire il troiano Cloreo che attirava l'attenzione per le sue armi d'oro, scaglia l'asta e la coglie in pieno petto; Camilla muore, dopo aver inviato la compagna Acca ad avvisare Turno. La dea Diana allora la vendica facendo uccidere Arunte dalla ninfa Opi. L'esercito italico \u00e8 costretto a ritirarsi lasciando Enea padrone del campo.\n\"Sinossi con numero dei versi\"\nLibro XII.\nVista la difficile situazione, Turno accetta la sfida a duello lanciatagli da Enea, nonostante l'opposizione di Latino e della regina Amata. Giunone interviene nuovamente, convincendo la ninfa Giuturna, sorella di Turno, a radunare l'esercito e mandarlo all'attacco. Il duello \u00e8 cos\u00ec rinviato e i due eroi si rituffano nei combattimenti. Enea viene ferito da un dardo vagante alla coscia, e Venere deve intervenire per ridargli vigore con una pianta medicinale, il dittamo di Creta. Durante la sosta forzata di Enea i suoi luogotenenti riescono a controllare egregiamente la situazione, soprattutto Acate e Gia, che decapitano rispettivamente Epulone e Ufente: nella mischia muore poi l'augure italico Tolumnio, colui che aveva violato la tregua. La ferita di Enea viene curata dal medico del campo, e il capo troiano pu\u00f2 ritornare a combattere. \nEnea e Turno, alla guida dei rispettivi eserciti, fanno macello dei rispettivi nemici. Memorabili alcune uccisioni: il rutulo Sucrone, che Enea ferma colpendolo al fianco con la lancia per poi spezzargli con la spada le costole intere una volta caduto al suolo; i fratelli troiani Amico e Diore, uccisi da Turno e poi appesi, con le teste recise, al loro carro; il masso scagliato contro Murrano da Enea che lo catapulta gi\u00f9 dal cocchio e lo fa morire dilaniato dai suoi stessi cavalli che, dimenticatisi di lui, credevano si trattasse di un nemico caduto. Tra le vittime del re rutulo c'\u00e8 anche Darete. \nIntanto Amata, credendo che Turno sia morto, si toglie la vita, impiccandosi. Lavinio \u00e8 assediata dalle truppe e brucia. Quando Turno vede che \u00e8 la sorella, travestita da auriga, ad aizzare i soldati a spezzare la tregua interviene, ordinando alle truppe di fermarsi. La mischia si scioglie e finalmente i due eroi si trovano faccia a faccia per il duello. Gli dei decidono di non intervenire ed anche Giuturna e Giunone sono costrette da Giove a interrompere le loro trame. \nEnea, scagliata una lancia contro Turno, vince lo scontro ferendo gravemente il nemico: poi sguaina la spada affilata da entrambe le parti e con essa muove verso lo sconfitto, ma si arresta quando Turno lo implora di rendere il suo corpo al padre Dauno (\"Tu puoi usar la tua sorte. Ma se del misero padre un pensiero pu\u00f2 ancora toccarti, ti prego [...], piet\u00e0 della vecchiezza di Dauno e, sia pur corpo privo di vita, se questo ti piace, rendimi ai miei. Hai vinto [...]. Di pi\u00f9 non voglia il tuo odio\"). Quando per\u00f2 vede su di lui il \"balteo\", cinturone che Turno aveva strappato a Pallante dopo averlo ucciso, la piet\u00e0 viene meno e prevale la vendetta. Enea affonda la spada nel petto di Turno - che muore emettendo l'anima con un rantolo atroce. \nCos\u00ec ha termine, un po' bruscamente, il poema; manca la parte dove Enea sposa Lavinia e si riappacifica con gli Italici; i Troiani possono cos\u00ec finalmente stabilirsi nel Lazio e trascorrere la loro esistenza nella nuova terra.\n\"Sinossi con numero dei versi\"\nPersonaggi.\nGli dei presenti nel poema sono:\nInoltre appare Eolo, presentato come il re dei venti, secondo la versione prevalente (e non una divinit\u00e0 vera e propria, come invece in qualche altro testo classico).\nIl personaggio principale \u00e8 il principe troiano Enea, eroe \"pius\" ossia devoto e rispettoso della religione e dunque uomo caro alla maggior parte degli dei. Enea \u00e8 un guerriero valoroso e un capo maturo e responsabile. Si sottomette completamente al volere degli dei, si prende cura della famiglia (la sposa, il figlio, il vecchio padre) e dei suoi soldati, \u00e8 leale e risoluto, ma ha momenti di debolezza, incertezza e dubbio. Per il resto, Enea incarna le virt\u00f9 dei grandi personaggi romani:\nLa \"pietas\", una delle doti di Enea, rappresenta il senso del dovere, la devozione, il rispetto delle norme che regolano i rapporti tra gli dei e tra gli uomini. Solo occasionalmente l'eroe cede alla ferocia, come quando priva il giovane Tarquito della sepoltura, impedendo in tal modo all'anima del nemico morto di raggiungere i cancelli dell'Ade.\nEnea inoltre non rispecchia fedelmente i modelli omerici, Achille ed Ulisse. Infatti non \u00e8 curioso ma cerca solo di adempiere al fato che lo fa andare avanti (\"labor\" = fatica), \u00e8 valoroso ma non cerca guerre (\"labor\" = guerra).\nNei secondo libro del poema largo spazio viene dato ai familiari di Enea durante la descrizione della caduta di Troia, col prodigio divino per Ascanio, la scomparsa di Creusa e l'azione determinante di Anchise, che convincer\u00e0 il figlio Enea a non cercare una morte gloriosa ma un destino diverso per i suoi discendenti.\nNel quarto libro a Enea si contrappone la figura tragica ed eroica della regina Didone, che prima cerca di trattenerlo presso di s\u00e9 a Cartagine, con doni e favori ma poi, abbandonata, si suicida con la spada di Enea, invocando vendetta.\nA partire dal settimo libro l'antagonista principale di Enea \u00e8 Turno, il giovane re dei Rutuli, promesso sposo di Lavinia, a tratti feroce in guerra, ma mai presentato come figura negativa. Turno \u00e8 anch'egli un uomo animato da profonda religiosit\u00e0, tratta con grande rispetto i genitori della promessa sposa e lo si vede spesso in ansia per la sorte del suo popolo: l'unico suo tratto poco nobile \u00e8 una certa tendenza all'ostentazione. Agli antipodi di Enea sta semmai il maggior alleato di Turno, Mezenzio, per il suo spregio verso dei e nemici: tuttavia la morte di suo figlio Lauso riveler\u00e0 anche in quest'uomo apparentemente insensibile alcuni tratti di insospettata umanit\u00e0.\nL\"Eneide\" \u00e8 anche il poema degli eroi giovanissimi, strappati troppo presto alla vita per colpa della guerra: il poeta mette sempre in risalto le loro uccisioni, siano essi di parte troiana e filotroiana (Eurialo e Niso, Corebo, Pallante, Salio, tra i tanti) o italica (Camilla, Umbrone, Tarquito, Clizio, Lauso, Camerte, Lica, il cortigiano Almone, i gemelli Laride e Timbro, il bellissimo Serrano, e molti altri ancora).\nAmbienti.\nL'ambientazione \u00e8 molto differente in quanto ci sono luoghi che vanno dall'Asia alla Grecia, con descrizioni dell'Africa settentrionale, della Sicilia e dell'Italia. Da un lato si hanno paesaggi naturali descritti molto attentamente, dall'altro le mitiche citt\u00e0 antiche. Queste sono mostrate o fiorenti o ancora in fase di costruzione o come premonizioni di futuri monumenti e citt\u00e0: particolare importanza assumono le residenze reali, dalla reggia di Troia a quella fenicia di Didone fino a quella rustica di Latino. Molto dettagliata \u00e8 la descrizione del sito dove sorger\u00e0 la futura Roma o di luoghi dove sorgeranno templi o oracoli, come il sito della Sibilla cumana.\nIl contesto dell'opera.\nIl poema \u00e8 stato composto in un periodo in cui a Roma stavano avvenendo grandi cambiamenti politici e sociali: la Repubblica era caduta, la guerra civile aveva squassato la societ\u00e0 e l'inaspettato ritorno ad un periodo di pace e prosperit\u00e0, dopo parecchi anni durante i quali aveva regnato il caos, stava considerevolmente mutando il modo di rapportarsi alle tradizionali categorie sociali e consuetudini culturali. Per reagire a questo fenomeno, l'imperatore Augusto stava tentando di riportare la societ\u00e0 verso i valori morali tradizionali di Roma e si ritiene che la composizione dell\"Eneide\" sia specchio di questo intento. Enea infatti \u00e8 tratteggiato come un uomo devoto, leale verso la sua gente e attento alla crescita di essa, piuttosto che preoccupato dei propri interessi. Egli ha iniziato un percorso che ha portato alla fondazione ed alla gloria di Roma.\nCon l\"Eneide\", inoltre, si tenta di legittimare l'autorit\u00e0 di Giulio Cesare e, per estensione, di suo figlio adottivo Augusto e dei discendenti, dato che discendevano dalla Gens Iulia, l'antica gens di Enea. Quando Enea compie il proprio viaggio nel mondo sotterraneo dei morti riceve una profezia riguardo alla futura grandezza dei suoi imperiali discendenti. Pi\u00f9 in l\u00e0 avr\u00e0 in dono da Vulcano un'armatura e delle armi, tra le quali uno scudo decorato con immagini dei personaggi che daranno lustro a Roma, primo fra tutti Augusto. Simili anticipazioni possono essere trovate anche nell'onomastica dei personaggi secondari: il miglior amico di Ascanio, Ati, \u00e8 l'avo di Azia, madre di Ottaviano Augusto; da tre dei luogotenenti troiani di Enea che partecipano alla gara navale, Cloanto, Mnesteo e Sergesto, traggono la loro origine altrettante famiglie romane (i Cluenzi, i Memmi e i Sergi); in campo italico il principe sabino Clauso diventer\u00e0 il progenitore della \"gens\" Claudia (destinata a fondersi con quella Giulia tramite il matrimonio che unir\u00e0 Livia Drusilla ad Augusto), mentre non lasciano figli, ma sono destinati anch'essi a entrare in qualche modo nella storicit\u00e0 per il perpetuarsi della memoria dei loro nomi, Remo, Lamiro e Lamo, Serrano - i quattro giovani rutuli decapitati nel sonno da Niso - con Remo fratello di Romolo, la \"gens\" Lamia, il soprannome \"Serranus\" per un membro degli Attilii. In questo il poeta non fa distinzioni tra vincitori e sconfitti.\nSi pu\u00f2 inoltre rivolgere l'attenzione al rapporto tra Troiani e Greci che si riscontra all'interno dell\"Eneide\". I Troiani secondo il poema furono gli antenati dei Romani, mentre gli eserciti greci, che avevano assediato e saccheggiato Troia, erano i loro nemici: tuttavia, all'epoca in cui l\"Eneide\" \u00e8 stata scritta, i Greci facevano parte dell'Impero romano e, pur essendo un popolo rispettato e considerato per la sua cultura e civilt\u00e0, erano di fatto un popolo sottomesso. Virgilio risolve questo problema sostenendo che i Greci avevano battuto i Troiani solo grazie al trucco del cavallo di legno, e non con una battaglia in campo aperto: in questo modo l'onore e la dignit\u00e0 dei Romani restavano salvi.\nTemi trattati nel poema.\nIl testo dell\"Eneide\" \u00e8 quasi interamente dedicato alla presentazione del concetto filosofico della contrapposizione. La pi\u00f9 facile da riscontrare \u00e8 quella tra Enea che, guidato da Giove, rappresenta la \"pietas\" intesa come devozione e capacit\u00e0 di ragionare con calma, e Didone e Turno che, guidati da Giunone, incarnano il \"furor\", ovvero un modo di agire abbandonandosi alle emozioni senza ragionare. Altre contrapposizioni possono essere facilmente individuate: il Fato contro l'Azione, Roma contro Cartagine, il maschile contro il femminile, l'Enea simile ad Ulisse dei libri I-VI contro quello simile ad Achille dei libri VII-XII.\nLa \"pietas\" era il valore pi\u00f9 importante di ogni onesto cittadino romano e consisteva nel rispetto di vari obblighi morali: nella dimensione privata verso la famiglia e gli avi, nella dimensione pubblica verso gli dei e lo Stato. Virgilio insiste sulle forti relazioni presenti tra padri e figli: i legami tra Enea e Ascanio, Anchise ed Enea, Laocoonte e i due figlioletti, Evandro e Pallante, Mezenzio e Lauso, Dauco e i suoi figli gemelli, sono tutti in vario modo degni di essere attentamente valutati. Molta rilevanza nel poema ha anche il sentimento dell'amicizia al maschile tra commilitoni (Eurialo e Niso, Cidone e Clizio, Enea e Acate, Turno e Ramnete, Turno e Murrano); che talora pu\u00f2 sconfinare nell'eros. Il poema riflette evidentemente gli intenti della riforma morale intrapresa da Augusto e quindi intende presentare una serie di edificanti esempi alla giovent\u00f9 romana.\nIl principale insegnamento dell\"Eneide\" \u00e8 che, per mezzo della \"pietas\", si deve accettare l'operato degli dei come parte del destino. Virgilio tratteggiando il personaggio di Enea allude chiaramente ad Augusto e suggerisce che gli dei realizzano i loro piani attraverso gli uomini: Enea doveva fondare Roma, Augusto deve guidarla, ed entrambi devono sottostare a quello che \u00e8 il loro destino. \u00c8 il Fato che affida ad Enea il compito di generare la stirpe romana. L'eroe virgiliano \u00e8 consapevole, pensoso, non privo di dubbi e interiormente combattuto tra le scelte che le proprie responsabilit\u00e0 lo obbligano a compiere (salvare i compagni e dare loro una patria) e quelle che compirebbe seguendo i propri sentimenti. Si tratta di un eroe diverso da quello omerico, sicuro nel fare ci\u00f2 che impone il senso del dovere. Di fondamentale importanza sono i versi del VI libro celebranti la missione di Roma (vv. 851-853): \" Tu regere imperio populos Romane memento / (hae tibi erunt artes) pacisque imponere morem, / parcere subiectis et debellare superbos\" (\"Tu col tuo potere reggerai i popoli, Romano, ed imporrai equo costume di pace, queste saranno le tue arti, risparmiare i sottomessi e debellare i superbi\").\nLo stile.\nL\"Eneide\", come gli altri poemi epici classici, \u00e8 scritta in esametri dattilici, il che significa che ogni verso ha sei piedi composti da dattili e spondei. La metrica del poema ricopre la stessa funzione delle rime usate dai poeti moderni: \u00e8 un modo per rendere la composizione pi\u00f9 gradevole all'ascolto. Virgilio fa inoltre ampio uso di figure retoriche come l'allitterazione, l'onomatopea, la sineddoche e l'assonanza.\nIl tempo nell\"Eneide\".\nDiversamente da quanto accade nell\"Odissea\" di Omero, gli eventi narrati nell\"Eneide\" non presentano una chiara scala temporale. Neppure l'et\u00e0 del figlio di Enea, Ascanio, si rivela utile per fornire qualche indizio in tal senso: nel settimo libro, ad esempio, egli ha un'et\u00e0 tale da permettergli di partecipare ad una battuta di caccia, mentre nel primo libro deve essere ancora molto piccolo tenendo conto che Cupido, avendone preso le fattezze, se ne sta tra le braccia di Didone a scagliare frecce nel suo cuore. Alcuni studiosi suggeriscono che questo uso \"nebuloso\" del tempo nell\"Eneide\" sia una precisa scelta di Virgilio.\nTradizioni filosofiche.\nVirgilio per la stesura dell\"Eneide\" si ispira alla teoria orfico-pitagorica, la quale affermava che l'anima \u00e8 immortale. Questa si fonda a sua volta sulla dottrina della metempsicosi, che consiste nella trasmigrazione dell'anima dopo la morte in un altro corpo. La prova di questo pu\u00f2 essere facilmente riscontrata nel sesto libro, durante la catabasi di Enea accompagnato dalla Sibilla, quando l'eroe troiano incontra suo padre Anchise che gli mostra quindi i grandi personaggi della futura storia di Roma. L'autore rifiuta quindi l'epicureismo, una filosofia elaborata da Epicuro che si basa sulla credenza che gli uomini siano formati da atomi, che con la morte si disgregano.\nLa storia dell\"Eneide\".\nLo stile poetico dell\"Eneide\" \u00e8 raffinato e complesso: la leggenda vuole che Virgilio ne scrivesse solo tre versi al giorno. L'opera \u00e8 probabilmente incompleta, dato che sebbene si ispiri all\"Iliade\" e all\"Odissea\" consta solo di dodici libri invece dei ventiquattro dei poemi omerici, e si presenta come un lavoro non portato a termine. Vi sono 58 versi scritti solo a met\u00e0, i cosiddetti 'tibicines' o puntelli, e, generalmente, si ritiene che la conclusione dell'opera sia troppo brusca per essere quella effettivamente prevista dall'autore. \u00c8 abbastanza comune che il testo dei poemi epici si presenti incompleto o con alcune parti di discutibile attribuzione o chiaramente modificate a posteriori: l\"Eneide\", al contrario, grazie al fatto di essere stata concepita direttamente in forma scritta e non adattata da una precedente tradizione orale, \u00e8 nel complesso giunta a noi molto pi\u00f9 integra di quanto lo siano le opere classiche dello stesso genere. \u00c8 comunque dubbio se Virgilio intendesse effettivamente completare questi versi, data sia l'evidente difficolt\u00e0 che si riscontrerebbe nel tentare le modifiche, sia il fatto che spesso la brevit\u00e0 ne aumenta e favorisce l'effetto drammatico. Inoltre era in uso presso la poesia ellenistica limitarsi a dodici libri, invece dei ventiquattro di impostazione classica: si pu\u00f2 dunque pensare che Virgilio abbia ripreso questa consuetudine in quanto i Romani non operavano una sostanziale scissione tra la cultura classica e quella ellenistica.\nTuttavia la tradizione vuole che Virgilio, temendo di morire prima di aver terminato la stesura finale del poema, abbia affidato all'amico Vario Rufo il compito di bruciarla dopo la sua morte, motivando quest'ordine col suo stato d'incompletezza e asserendo che il passo del libro VIII sui rapporti matrimoniali di Venere e Vulcano non gli piaceva pi\u00f9. Presumibilmente aveva intenzione di modificare quella scena per adattarla meglio ai valori morali romani. L'amico per\u00f2 disobbed\u00ec al desiderio di Virgilio ed Ottaviano Augusto stesso ordin\u00f2 che non fosse tenuto in considerazione: l\"Eneide\" fin\u00ec cos\u00ec per essere pubblicata dopo aver subito soltanto modifiche di modestissima entit\u00e0. Lo scrittore tedesco Hermann Broch tratt\u00f2 tutto questo nel suo romanzo \"La morte di Virgilio\".\nNel XV secolo vi furono due tentativi di scrivere un'aggiunta all\"Eneide\". Il primo fu quello di Pier Candido Decembrio, ma non fu mai portato a termine. Il secondo, del poeta Maffeo Vegio, venne spesso incluso nelle edizioni rinascimentali del poema col titolo di \"Supplementum\", godendo di un certo successo.\nL\"Eneide\" e la \"Divina Commedia\".\nL'Eneide \u00e8 la fonte che ha maggiormente influito sulla composizione della \"Divina Commedia\" di Dante Alighieri. Il Sommo Poeta dichiara, fin dal primo canto dell'Inferno, il proprio debito letterario e stilistico verso Virgilio e la sua opera:\nNell'opera dantesca Virgilio \u00e8 lo psicopompo del poeta fiorentino nel suo viaggio ultraterreno, per tutto l'Inferno e buona parte del Purgatorio: ci\u00f2 non deve stupire dato che Dante conosceva approfonditamente l'intera Eneide:\nNel Limbo, Virgilio \u00e8 accolto onorevolmente dalla scuola dei poeti (Omero, Ovidio, Lucano e Orazio):\nNell'isola del Purgatorio, Dante e Virgilio incontrano l'anima del trovatore Sordello da Goito che, dopo aver riconosciuto Virgilio, si inchina, lo abbraccia, e lo riconosce come padre di quella lingua che, partendo dal latino avrebbe poi dato vita all'italiano:\nSalendo su per il Purgatorio, Dante e Virgilio incontrano l'anima di Publio Papinio Stazio, la cui \"Tebaide\" \u00e8 anch'essa una fonte importante della \"Divina Commedia\". Prima ancora di apprendere l'identit\u00e0 degli interlocutori, Stazio riconosce nell'opera di Virgilio un importante testo di riferimento:\nNella \"Divina Commedia\", i riferimenti ai personaggi, ai luoghi, agli episodi dell'Eneide sono innumerevoli, tra cui: Enea, Turno, Eurialo e Niso, Camilla, Latino, Lavinia, Pentesilea, Caronte, Minosse, Elena, Didone, Sicheo, Cerbero, Flegias, le Arpie, il Minotauro, Pasifae, Teseo, le Gorgoni, Medusa e le Erinni, i Centauri (e.g. Chirone, Nesso), Caco, Ercole, Gerione, Manto, Tiresia, Calcante, Euripilo, Diomede, Ulisse, Penelope, Circe, i Giganti (e.g. Briareo, Tizio, Tifo), Sinone, Ecuba, Antenore, Rifeo; l'Acheronte, lo Stige, il Flegetonte, il Cocito, il Lete; l'episodio di Pier delle Vigne, trasformato in pruno, \u00e8 in parte calcato su quello di Polidoro, figlio di Priamo ed Ecuba, fatto uccidere proditoriamente da Polimestore; l'umile giunco che cresce sulle rive del Purgatorio ricorda il ramo d'oro raccolto da Enea (entrambi, una volta strappati, ricrescono istantaneamente sempre uguali); come Enea a Troia cerca invano di abbracciare tre volte lo spirito della moglie Creusa, e nei Campi Elisi tre volte cerca invano di abbracciare il padre Anchise, e prima di lui Ulisse, discendendo nell'Erebo, tre volte aveva cercato invano di abbracciare la madre Anticlea, cos\u00ec Dante per tre volte cerca invano di abbracciare l'anima penitente di Casella; cos\u00ec come Palinuro aveva implorato la Sibilla affinch\u00e9 lo lasciasse passare sebbene insepolto (richiesta rimasta inesaudita), le anime purgatoriali premono su Dante affinch\u00e9 questi riporti notizie di loro nel mondo e i vivi in stato di grazia preghino per loro, agevolando in tal modo il loro passaggio verso il Paradiso."}
{"id": "769799", "revid": "339392", "url": "https://it.wikipedia.org/wiki?curid=769799", "title": "SA-N 3 Goblet", "text": ""}
{"id": "769802", "revid": "46523", "url": "https://it.wikipedia.org/wiki?curid=769802", "title": "Body Building", "text": ""}
{"id": "769806", "revid": "287204", "url": "https://it.wikipedia.org/wiki?curid=769806", "title": "Antonio Cagnoli", "text": "Biografia.\nFiglio di Ottavio Cagnoli, attese agli studi letterari e diplomatici e fu cancelliere del governatore veneto nelle isole Ionie. Entr\u00f2 nella cancelleria della Repubblica Veneta gi\u00e0 all'et\u00e0 di quindici anni e segu\u00ec la carriera diplomatica del padre. In seguito divenne cancelliere del capitano di Bergamo nel 1767, poi segretario dell'ambasciatore veneto Marco Zeno prima a Madrid nel 1772 e poi a Parigi nel 1775.\nNei primi anni ottanta del Settecento scopr\u00ec la passione per l'astronomia, forse dopo aver messo l'occhio a un piccolo telescopio durante una serata del 1780 in un salotto dell'aristocrazia, e si dedic\u00f2 ad essa sotto la guida di J.J. Lefran\u00e7ois de Lalande. Conquist\u00f2 in breve la stima dei maggiori scienziati francesi dell'epoca e alcuni suoi studi furono pubblicati nelle \"Memoires de l'Acad\u00e9mie Royale des Sciences\"; collabor\u00f2 anche all\"'Encyclop\u00e9die methodique\". Nel 1781 allest\u00ec un piccolo osservatorio personale a Parigi acquistando col\u00e0 diversi strumenti. Rientrato a Verona nel 1786 abbandon\u00f2 la carriera diplomatica e trasfer\u00ec da Parigi gli strumenti del suo osservatorio personale, con i quali fond\u00f2 nel 1786 la specola veronese di via Quattro Spade nel secentesco palazzo al numero civico 18, di essa ebbe parole lusinghiere l'astronomo vicentino Giuseppe Toaldo. Prosegu\u00ec le ricerche e pubblic\u00f2 diversi lavori di matematica e astronomia, tra cui un metodo per determinare le longitudini geografiche che fu premiato dalla Reale Accademia delle Scienze di Copenaghen. Sempre nel 1786 pubblic\u00f2 \"Trigonometria piana e sferica\" e divenne socio delle pi\u00f9 celebri istituzioni scientifiche. Il 30 novembre 1796 succedette a Lorgna quale presidente dell'Accademia nazionale delle scienze, carica a cui fu rieletto altre due volte. Suo \u00e8 il merito di aver guidato la Societ\u00e0 Italiana delle Scienze dopo la morte del fondatore e attraverso il turbolento periodo storico della Repubblica Cisalpina.\nNel 1797 Napoleone Bonaparte, dopo averlo risarcito per la perdita dell'osservatorio in Verona a causa della guerra e aver offerto un sussidio alla Societ\u00e0, decret\u00f2 la ripartizione degli strumenti superstiti tra la scuola del Genio e gli osservatori astronomici di Brera e di Bologna. Cagnoli stesso affer\u00ec a Brera quell'anno. Nel 1798 ebbe la cattedra di Analisi Matematica presso la scuola militare di Modena, carica che ricopr\u00ec fino al 1807. Col\u00e0 fond\u00f2 un circolo culturale per la divulgazione degli ideali repubblicani. Nel 1802 fu scelto quale rappresentare della Scuola al congresso di Lione per la costituzione della Repubblica Italiana. Nel 1807 pubblic\u00f2 \"Le catalogue de 501 \u00e9toiles\", importante lavoro a cui era dedito da tempo. Sempre nel 1807 torn\u00f2 a Verona, dove mor\u00ec nel 1816.\nGli \u00e8 stato dedicato l'asteroide 11112 Cagnoli."}
{"id": "769807", "revid": "84184", "url": "https://it.wikipedia.org/wiki?curid=769807", "title": "5x5", "text": "5x5 (Five-by-five in inglese) \u00e8 la denominazione di una prestazione statistica della pallacanestro.\nQuesta statistica consiste nel riuscire a collezionare in una singola partita almeno 5 punti, 5 rimbalzi, 5 assist, 5 palle recuperate e 5 stoppate; \u00e8 una grande dimostrazione di polivalenza e versatilit\u00e0.\nSolo a partire dalla stagione 1973-74 la NBA tiene conto, nelle sue statistiche ufficiali, dei dati relativi alle stoppate e alle palle recuperate. Ufficialmente, quindi, sono solo 21 i 5x5 realizzati in NBA, sebbene \u00e8 probabile che altri giocatori nel passato siano stati in grado di mettere a referto un 5x5: Wilt Chamberlain, addirittura, sarebbe stato in grado di far registrare una quintupla doppia in una partita del 1974, secondo i dati non ufficiali conservati dallo statistico Harvey Pollack.\nIl primo giocatore a realizzare un 5x5 pi\u00f9 di una volta in carriera \u00e8 stato Hakeem Olajuwon degli Houston Rockets: in totale, egli ha centrato questa statistica per sei volte, di cui la prima il 10 marzo 1987 contro i Seattle SuperSonics, totalizzando 38 punti, 17 rimbalzi, 6 assist, 7 recuperi e 12 stoppate (sebbene dopo due tempi supplementari). L'unico altro giocatore a centrarla pi\u00f9 di una volta \u00e8 stato Andrej Kirilenko degli Utah Jazz. Olajuwon e Kirilenko sono gli unici giocatori ad aver realizzato un 5x6 (almeno 6 nelle 5 categorie).\nLista di 5x5 registrati in NBA.\nLa seguente lista riporta tutte le prestazioni 5x5 fatte registrare in NBA a partire dalla stagione 1986-87.\nAltri giocatori a riuscirvi prima del 1986 sono stati:"}
{"id": "769812", "revid": "144796", "url": "https://it.wikipedia.org/wiki?curid=769812", "title": "Karl Philipp Schwarzenberg", "text": "Biografia.\nKarl Philipp nacque a Vienna, figlio del principe Giovanni I Nepomuceno di Schwarzenberg e di sua moglie, la contessa Maria Eleonora di \u00d6ttingen-Wallerstein.\nEgli entr\u00f2 ancora giovane nell'esercito e si dispose nella cavalleria nel 1788, combattendo nel 1789 sotto il comando di Franz Moritz von Lacy e Ernst Gideon von Laudon contro l'Impero Ottomano, distinguendosi per coraggio e guadagnandosi il grado di Maggiore gi\u00e0 dal 1792. Nella campagna francese del 1793 egli prest\u00f2 servizio nell'armata comandata dal Principe Giosia di Coburgo, e nel 1794 a Cateau-Cambr\u00e9sis la sua carica impetuosa alla testa del suo reggimento, diede una svolta decisiva alla battaglia riuscendo con gli alleati britannici ad aprire un varco nelle armate francesi uccidendo e ferendo circa 3000 uomini e catturando 32 cannoni nemici. Egli venne poco dopo decorato con la Croce dell'Ordine Militare di Maria Teresa.\nDopo aver preso parte alle battaglia di Amberg e W\u00fcrzburg, nel 1796 venne elevato al grado di Maggiore Generale e nel 1799 venne promosso Luogotenente Feldmaresciallo. Alla Battaglia di Hohenlinden la sua prontezza ed il suo coraggio salv\u00f2 l'ala destra delle armate austriache dalla distruzione e per questo ricevette poco dopo gli onori dall'Arciduca Carlo d'Austria oltre ad ottenere il comando della retroguardia. Nel 1804 il Principe Karl Philipp venne creato \"F\u00fcrst zu Schwarzenberg\" con la stessa valenza del titolo di suo fratello. Nella guerra del 1805 egli ottenne il comando di una divisione sotto Karl Mack von Leiberich, e quando Ulma venne circondata da Napoleone nell'ottobre di quello stesso anno si distinse come uno dei coraggiosi che oltrepass\u00f2 le linee nemiche sotto la guida dell'Arciduca Ferdinando d'Austria-Este, tagliando in tal modo la strada al nemico. Nello stesso anno ricevette la decorazione di Commendatore dell'Ordine Militare di Maria Teresa e nel 1809 ricevette il Toson d'Oro.\nQuando nel 1808, in vista di una nuova guerra con la Francia, l'Austria decise di inviare uno speciale ambasciatore in Russia, Schwarzenberg, che era \"persona grata\" alla corte di San Pietroburgo, venne prescelto a questo incarico. Ad ogni modo egli torn\u00f2 in tempo per prendere parte alla Battaglia di Wagram, dopo la quale venne promosso generale di cavalleria. Dopo la pace di Vienna venne inviato a Parigi per negoziare il matrimonio tra Napoleone e l'Arciduchessa Maria Luisa d'Austria. Per onorare il lieto evento il principe diede un ballo il 1\u00ba luglio 1810, che per\u00f2 si concluse tragicamente con la morte di molti degli invitati, inclusa sua cognata, in un incendio divampato nell'occasione.\nNapoleone aveva in gran stima Schwarzenberg e fu su sua esplicita richiesta che il principe prese il comando delle truppe ausiliarie austriache durante l'invasione della Russia del 1812, quando ormai l'Austria era schierata con l'Impero francese. Successivamente, rimase per alcuni mesi inattivo a Pu\u0142tusk. Nel 1813, quando l'Austria riprese nuovamente un atteggiamento ostile nei confronti della Francia, Schwarzenberg, da poco promosso Feldmaresciallo, venne nominato comandante in capo delle armate alleate di Boemia. Egli condusse quindi le truppe nella campagna del 1813-1814 ed entr\u00f2 a Parigi detronizzando Napoleone.\nDurante questa campagne ebbe tra i pi\u00f9 fidi dei suoi subordinati il generale Gebhard Leberecht von Bl\u00fccher, l'eroe di Waterloo. Dopo queste vittorie ottenne la Gran Croce dell'Ordine Militare di Maria Teresa e di molti altri ordini europei che riconobbero il valore del principe nelle campagne anti-napoleoniche. In patria ricopr\u00ec la carica di Presidente del consiglio di guerra. Colpito da ictus nel 1817, ebbe un secondo attacco nel 1820, morendo il 15 ottobre di quello stesso anno.\nMatrimonio e figli.\nSpos\u00f2 a gennaio del 1799 Maria Anna von Hohenfeld, vedova del principe Anton Esterhazy, dalla quale ebbe tre figli:"}
{"id": "769815", "revid": "308548", "url": "https://it.wikipedia.org/wiki?curid=769815", "title": "Rupicapra pyrenaica", "text": "Il camoscio pirenaico o camoscio dei Pirenei (\"Rupicapra pyrenaica\", Bonaparte 1845) \u00e8 un'antilope caprina che vive sui Pirenei, sui Monti Cantabrici e sugli Appennini centrali. Appartiene alla sottofamiglia Caprinae, all'interno della famiglia dei bovidi, insieme a pecore e capre.\nSistematica.\nLa specie \"Rupicapra pyrenaica\" si divide in 3 sottospecie che si caratterizzano per lievi differenze morfologiche:\nMorfologia.\nIl suo mantello estivo \u00e8 bruno-ruggine; in inverno \u00e8 bruno/nero con macchie pi\u00f9 scure attorno agli occhi. Sia i maschi che le femmine hanno corna uncinate rivolte all'indietro lunghe fino a 20 cm. Si nutre di erba, licheni e germogli di alberi. Agile e ben saldo sulle sue zampe si trova i ogni tipo di ambiente montano, fino ai 3000\u00a0m di quota.\nQuesta specie differisce da quella alpina \"(Rupicapra rupicapra)\" per le corna di forma leggermente diversa e che sono pi\u00f9 corte (tranne che nella sottospecie appenninica, che invece le ha pi\u00f9 lunghe); quindi per la sua mole minore, e soprattutto per il mantello: molto pi\u00f9 rossiccio in estate, in invernale \u00e8 di colore marrone scuro anzich\u00e9 nero e con una macchia golare molto pi\u00f9 estesa che nel camoscio alpino e pezzature chiare sulle spalle, pi\u00f9 evidenti nella sottospecie appenninica, e che hanno determinato il nome scientifico \"ornata\" per la sottospecie autoctona dell'Italia e il suo soprannome di \"camoscio pi\u00f9 bello del mondo\".\nTaglia e peso.\nLa lunghezza totale del corpo, misurata dall'estremit\u00e0 della testa alla radice della coda, varia tra 100 e 110 cm. L'altezza media, misurata al garrese, \u00e8 di 70 cm.\nIl peso corporeo \u00e8 influenzato dall'et\u00e0, dal sesso: nei maschi adulti tale valore oscilla tra i 25 e i 40 kg, nelle femmine adulte tra i 25 e i 32\u00a0kg. Il peso varia notevolmente nel corso dell'anno. I valori massimi si raggiungono nel periodo di maggiore accumulo del grasso, che corrisponde al mese di ottobre. I maschi adulti, al termine del periodo riproduttivo, arrivano a perdere quasi il 25% del loro peso corporeo, a causa del forte dispendio energetico durante le lotte tra rivali. In generale comunque, tra gennaio ed aprile si ha una diminuzione della massa corporea in tutti i soggetti, provati dalle dure condizioni invernali (nelle femmine il calo \u00e8 compreso tra il 12 e il 15%).\nComportamento sociale.\nIl camoscio vive in branchi composti dalle femmine con i giovani e i piccoli dell'anno, mentre i maschi adulti in estate conducono vita solitaria per poi riunirsi al branco nel periodo autunnale quando inizia il periodo degli amori. In questa fase avviene la lotta (molto cruenta!) tra i maschi adulti che si contendono il diritto di accoppiarsi con le femmine adulte del branco. A fine inverno, i maschi adulti verranno allontanati, tornando cos\u00ec a vita solitaria.\nConservazione.\nCacciati fino quasi all'estinzione negli anni quaranta del Novecento, la popolazione ha mostrato una forte riprese e nel 2002 \u00e8 stata stimata, sui Pirenei, una popolazione di 25.000 esemplari. \nAnche la popolazione appenninica fu cacciata fino all'orlo dell'estinzione: negli anni venti del Novecento restava solamente un unico nucleo di 50 esemplari nel Parco Nazionale d'Abruzzo, aumentato poi, grazie alla tutela accordatagli sin dal 1913, a circa 250-300 negli anni settanta e a 600-700 capi negli anni novanta. Grazie a reintroduzioni in altri quattro massicci montuosi dell'Appennino centrale, questa sottospecie si \u00e8 accresciuta numericamente fino a giungere nel 2021 a una popolazione di oltre 3.600 capi.\nCuriosit\u00e0.\nIl camoscio dei Pirenei, nella sua sottospecie tipica, \u00e8 presente sulle monete da 1, 2 e 5 centesimi di euro del Principato di Andorra."}
{"id": "769821", "revid": "1372005", "url": "https://it.wikipedia.org/wiki?curid=769821", "title": "Heinrich Maria Davringhausen", "text": "Biografia.\nHeinrich Maria Davringhausen nacque ad Aquisgrana il 21 ottobre 1894.\nDopo i primi anni da autodidatta, dal 1911 al 1914 studi\u00f2 arte a D\u00fcsseldorf e negli anni seguenti viaggi\u00f2 per l'Europa, conoscendo molti artisti.&lt;br&gt;\nQueste conoscenze lo spinsero a creare opere che per la composizione e per la gamma dei colori utilizzati si rifanno all'espressionismo, con marcate tendenze verso il fauvismo, il cubismo e il futurismo; in particolare, \u00e8 rintracciabile la forte influenza di August Macke.\nEsentato dal servizio militare nella Prima guerra mondiale per problemi fisici, dal 1915 al 1918 Davringhausen visse a Berlino, dove divenne amico di George Grosz e di John Heartfield, per poi trasferirsi a Monaco di Baviera.&lt;br&gt;\nIn questi anni Davringhausen fu un rappresentante dell'espressionismo tedesco del dopoguerra, che avrebbe trovato i suoi principali interpreti in George Grosz e Otto Dix.&lt;br&gt;\nL'arte di Davringhausen \u00e8 caratterizzata da una vena narrativa talvolta teatralmente tragica e talvolta grottesca e satirica, sostanzialmente verista ma con inclinazioni metafisiche.&lt;br&gt;\nLa fama che guadagn\u00f2 in questi anni gli permise di partecipare alla mostra della Nuova oggettivit\u00e0 a Mannheim, che riun\u00ec molti artisti tra cui George Grosz, Otto Dix, Max Beckmann, Alexander Kanoldt e Georg Schrimpf.\nNegli anni '20 Davringhausen visse alcuni anni in Spagna, ma nel 1928 torn\u00f2 in Germania e si stabil\u00ec a Colonia.&lt;br&gt;\nSotto l'influenza di correnti artistiche innovatrici, in questi anni dipinse soprattutto immagini astratte e cubiste con ampie superfici colorate, alcune delle quali concepite in serie.&lt;br&gt;\nNel 1932 abbandon\u00f2 la Germania a causa della caduta della repubblica di Weimar e della presa del potere da parte dei nazisti: i suoi lavori furono rimossi dai musei tedeschi con l'accusa di essere arte degenerata (la maggior parte del suo lavoro and\u00f2 distrutto proprio in questi anni a causa della persecuzione nazista).&lt;br&gt;\nDavringhausen torn\u00f2 allora in Spagna, che lasci\u00f2 per lo scoppio della guerra civile nel 1936 che lo costrinse a fuggire prima in Francia e poi in Svizzera.\nAlla fine della Seconda guerra mondiale si trasfer\u00ec a Nizza, dove produsse opere per lo pi\u00f9 astratte.&lt;br&gt;\nFu a partire dagli anni '50 che molti gallerie in tutto il mondo cominciarono ad interessarsi alle sue opere, soprattutto a quelle che rivelano una stretta affinit\u00e0 con la Nuova oggettivit\u00e0 rispetto a quelle dell'ultimo periodo, giudicate troppo geometriche ed astratte.\nDavringhausen mor\u00ec a Nizza il 13 dicembre 1970."}
{"id": "769822", "revid": "62015", "url": "https://it.wikipedia.org/wiki?curid=769822", "title": "Borophagus", "text": ""}
{"id": "769823", "revid": "74801", "url": "https://it.wikipedia.org/wiki?curid=769823", "title": "Silvano Bassetti", "text": "Biografia.\nNato in Trentino, si trasferisce per\u00f2 a Bolzano con la famiglia al termine del secondo conflitto mondiale.\nHa studiato architettura al Politecnico di Milano, e durante gli anni della contestazione fu esponente dell'Intesa Cattolica (ne fu segretario nazionale) prima, e del Movimento Studentesco poi.\nAder\u00ec poi a Lotta Continua. Di quella sua esperienza dice:\nNel 1969 si laure\u00f2, e cominci\u00f2 a praticare la professione a Bolzano. Si \u00e8 occupato per lo pi\u00f9 di pianificazione territoriale, e sull'argomento ha all'attivo anche molte pubblicazioni.\nNumerose sono state le collaborazioni con istituzioni scientifiche ed universitarie. Tra tutte, l'Eurac, la CIPRA, le universit\u00e0 di Milano, Trento e Venezia.\nHa contribuito alla nascita del polo fieristico a Bolzano Sud, con l'annesso Palaonda.\nNel 1992, da vicepresidente dell'ordine degli architetti, fonda e dirige la rivista \"Turris Babel\". Anche la fondazione di \"Atlas\", la rivista della sezione altoatesina dell'Istituto Nazionale di Urbanistica si deve a Silvano Bassetti.\nImpegno in politica.\nFino a quel momento Bassetti era stato molto attivo nel sociale, ma lontano dai partiti. A met\u00e0 degli anni novanta si iscrisse invece ai Democratici di Sinistra. Nel 2000 viene candidato alle comunali. Fu eletto e nominato assessore all'urbanistica dall'allora sindaco Giovanni Salghetti Drioli. \u00c8 stato confermato nel suo ruolo anche nel 2005 dal successivo sindaco di centrosinistra, Luigi Spagnolli.\nNel 2007 ha guidato la lista \"Bolzano Democratica\" alle elezioni primarie per la costituente provinciale del Partito Democratico. Pochi mesi dopo si spense, dopo una lunga malattia."}
{"id": "769825", "revid": "124123", "url": "https://it.wikipedia.org/wiki?curid=769825", "title": "Andr\u00e9 Kert\u00e9sz", "text": " \nTra i maggiori fotografi del XX secolo, per il suo lavoro ricevette notevoli riconoscimenti e fu di ispirazione per importanti artisti e fotografi suoi contemporanei. Dimostr\u00f2 come qualsiasi aspetto del mondo, dal pi\u00f9 banale al pi\u00f9 importante, meriti di essere fotografato. Di carattere introverso, guidato principalmente dall'intuito, la sua opera \u00e8 difficilmente classificabile. Nonostante la strada sia stata il soggetto principale e pi\u00f9 stimolante delle sue fotografie, non era interessato alla cronaca o agli importanti eventi mondani, quanto alla possibilit\u00e0 di mostrare attraverso i grafismi delle moderne metropoli la felicit\u00e0 silenziosa di un istante.\nBiografia.\nBudapest.\nNato in una famiglia della media borghesia ebraica, ebbe tre fratelli, Imre (1890 - 1957), Jen\u0151, (1897 - fine degli anni '70) e Andor. Perse il padre, Lip\u00f3t Kert\u00e9sz, a soli 15 anni. Nel 1912 si diploma all'Accademia commerciale di Budapest e compera la sua prima fotocamera, scegliendo la ICA 4.5x6, un apparecchio maneggevole che utilizza senza stativo e che gli permette di realizzare la fotografia \"Ragazzo dormiente\", data come la sua prima immagine in cui un giovane addormentato \u00e8 ripreso sullo sfondo della drogheria di famiglia.\nSi arruola nel 1915 nell'esercito austro-ungarico e parte volontario per il fronte russo-polacco. Porta con s\u00e9 una piccola Goerz Tenax con obiettivo da 75mm, con la quale documenta la vita di trincea e le lunghe marce, evitando gli aspetti pi\u00f9 crudi della guerra. Venne ferito alla mano sinistra rimanendo inabile per un anno.\nTrascorse la sua convalescenza prima a Budapest poi a Esztergom. Continua a fotografare e tra i suoi soggetti preferiti compaiono spesso il fratello Jen\u0151 e la madre. A causa della Rivoluzione ungherese del 1918, perde gran parte delle fotografie realizzate al fronte. Nel 1919 conobbe Erzs\u00e9bet Salamon (Elisabeth Sali, 1904 - 1977), che diverr\u00e0 poi sua moglie.\nParigi.\nNel settembre del 1925, a causa della depressione post bellica dell'Ungheria si trasferisce a Parigi, dove, del resto, stavano convergendo altri importanti personaggi dell'arte d'avanguardia come Germaine Krull, Robert Capa, Man Ray e Berenice Abbott. Intrecci\u00f2 una profonda amicizia con Gyula Hal\u00e1sz, conosciuto come Brassa\u00ef. Gli prest\u00f2 la fotocamera insegnandogli le basi della fotografia e della ripresa notturna.\nNel primo periodo mantenne il contatto con Elisabeth rimasta in Ungheria attraverso lettere, poi, sempre pi\u00f9 immerso nel suo lavoro, smette di scriverle. Il 2 ottobre 1928 spos\u00f2 R\u00f3szi Klein (1900-1970) che introduce alla fotografia, pubblicando sotto lo pseudonimo di Rogi Andr\u00e9. La coppia si separer\u00e0 due anni dopo e il loro rapporto si concluder\u00e0 con il divorzio nel 1932. Durante un viaggio in Ungheria, Kert\u00e9sz scopr\u00ec che Elisabeth non aveva interrotto la corrispondenza, ma R\u00f3szi aveva intercettato e nascosto le lettere. Si riavvicinarono e nel 1931 Elisabeth lo raggiunse a Parigi, sposandosi infine nel 1933.\nNel 1927 nella galleria \"Au sacre du printemps\" fu organizzata una delle prime mostre fotografiche di Kert\u00e9sz. Il catalogo \u00e8 introdotto da una poesia del teorico dadaista Paul Derm\u00e9e:\nAcquist\u00f2 una Leica nel 1928 e insieme a Henri Cartier-Bresson inizi\u00f2 a lavorare per la rivista \"Vu\", il cui stile influenz\u00f2 anche l'americana \"Life\". Nel 1929 Kert\u00e9sz partecip\u00f2 alla prima mostra indipendente di fotografia, conosciuta come il \"Salon de l'escalier\", insieme a Berenice Abbott, Laure Albin-Guillot, George Hoyningen-Huene, Germaine Krull, Man Ray e Eug\u00e8ne Atget.\nNel 1933 si present\u00f2 per Kert\u00e9sz una buona occasione per dimostrare il proprio lavoro quando la rivista \"Le sourire\" gli offr\u00ec cinque pagine da riempire in piena libert\u00e0. Riprendendo il tema delle distorsioni che utilizz\u00f2 gi\u00e0 nel 1917 per delle immagini di un nuotatore, Kert\u00e9sz affitt\u00f2 uno specchio deformante da un circo e nel suo studio realizz\u00f2 una serie di fotografie di due modelle, Hajinskaya Verackhatz e Nadia Kasine. Nasce la serie delle \"Distorsioni\" in cui Kert\u00e9sz cerca di applicare non tanto un \"surrealismo\" fine a se stesso, quanto una ricerca sulle possibilit\u00e0 di deformare il corpo umano, utilizzando la luce come solo lui sapeva fare.\nNew York.\nInteressato alle nuove correnti artistiche americane, decise di accettare l'offerta di Erney Prince dell'agenzia Keystone, trasferendosi insieme alla moglie Elisabeth a New York, nell'ottobre del 1936. All'epoca voleva rimanere solo per un anno di contatto, ma poi prolung\u00f2 la permanenza fino al termine dei suoi giorni. Il lavoro alla Keystone dur\u00f2 solo un anno, poi torn\u00f2 ad essere un fotografo \"freelance\". Le sue immagini non erano ben accette nel panorama fotogiornalistico statunitense, il quale richiedeva uno stile pi\u00f9 rigoroso e prettamente didascalico. Proponendo il suo lavoro alla rivista \"Life\", Kert\u00e9sz ottenne come risposta che \"le sue immagini dicevano troppo\".\nSuo malgrado si adatt\u00f2 al nuovo stile e lavor\u00f2 come collaboratore per molte riviste, tra cui \"Harper's Bazaar\", \"Vogue\", \"Town and Country\", \"The American House\", \"Coller's\", \"Coronet\", \"Look\". Nel 1944 ottiene la cittadinanza statunitense. Nel 1936 anche la Francia gli aveva offerto la propria cittadinanza per meriti artistici.\nSeguirono molte mostre personali che gli fornirono prestigio a livello mondiale e pubblicazioni che continuarono a susseguirsi edite dalle principali agenzie fotografiche. Ottenne la laurea honoris causa del Bard College. Malato e confinato in casa, continu\u00f2 a fotografare utilizzando un obiettivo zoom dalla finestra della sua casa affacciata sullo Washington Square Park. Raccolse le foto nel libro \"From my Window\" (1981), dedicandolo alla moglie Elisabeth morta di cancro nel 1977.\nIl 28 settembre 1985 Andr\u00e9 Kert\u00e9sz mor\u00ec nella sua casa a New York lasciando pi\u00f9 di 100.000 negativi. Nel 1997 ad un'asta di Christie's la stampa \"Pipa e occhiali di Mondrian\" (1926) fu aggiudicata per 376.500 dollari."}
{"id": "769831", "revid": "54765", "url": "https://it.wikipedia.org/wiki?curid=769831", "title": "Hussein di Giordania", "text": ""}
{"id": "769832", "revid": "30445", "url": "https://it.wikipedia.org/wiki?curid=769832", "title": "Penisola Malese", "text": ""}
{"id": "769833", "revid": "54765", "url": "https://it.wikipedia.org/wiki?curid=769833", "title": "Re Talal ibn Abd Allah", "text": ""}
{"id": "769840", "revid": "1926649", "url": "https://it.wikipedia.org/wiki?curid=769840", "title": "Andrea Guerra (calciatore)", "text": "Carriera.\nInizia la sua carriera nell'Hellas Verona (con il quale debutta in Serie A a 19 anni nel 1991). La stagione successiva gioca nella , prima di fare ritorno all'Hellas Verona; ma gran parte della sua carriera si sviluppa dall'altra parte dell'Adige nel Chievo. Bandiera del club scaligero, veste la casacca gialloblu per sette stagioni, conquistando la storica promozione in Serie A con mister Luigi Delneri; la stagione successiva vest\u00ec la maglia del Palermo. Nel 2002-2003 gioca nel Venezia.\nGioca un biennio nella seconda squadra della sua citt\u00e0 natale, il S\u00fcdtirol e nella stagione 2006-2007 approda al .\nRitorna poi per una stagione al Merano, per passare, nell'estate del 2008 in Serie D al Bolzano, ma venne messo fuori rosa gi\u00e0 nel successivo novembre. Da allenatore inizia la sua carriera allenando gli allievi nazionali del S\u00fcdtirol (2009-2011). Nella stagione 2011-2012 diventa vice allenatore nel S\u00fcdtirol di Giovanni Stroppa. Nelle stagioni successive segue Giovanni Stroppa al Pescara in serie A, stagione conclusa il 18 novembre con le dimissioni del tecnico di Mulazzano, allo Spezia (2012-2013), S\u00fcdtirol (2015-2016). Nella stagione successiva (2016-2017), come collaboratore tecnico di Giovanni Stroppa, vince il campionato di Lega Pro.\nIl 28 maggio 2021 viene annunciato come vice allenatore di Giovanni Stroppa, nella sua nuova avventura al Monza 1912."}
{"id": "769841", "revid": "767487", "url": "https://it.wikipedia.org/wiki?curid=769841", "title": "Pat Benatar", "text": "Vincitrice di quattro premi Grammy Award, Pat Benatar \u00e8 un'affermata cantante e cantautrice rock con hit internazionali come \"Love Is a Battlefield\", \"Hit Me with Your Best Shot\", \"We Belong\" e \"Heartbreaker\". Il suo successo \u00e8 avvenuto perlopi\u00f9 negli Stati Uniti degli anni ottanta secondo la RIAA.\nInoltre Pat Benatar \u00e8 stata la seconda ad apparire su MTV: apparve con il video \"You Better Run\", il secondo trasmesso nella storia dell'emittente, subito dopo \"Video Killed the Radio Star\" dei Buggles.\nBiografia.\nPat Benatar nacque a Brooklyn da una famiglia polacco-irlandese e trascorse i primi anni a Lindenhurst, New York. Incominci\u00f2 studiando canto e canto lirico, seguendo le orme della madre. Si diplom\u00f2 alla Lindenhurst High School nel 1971 e l'anno seguente spos\u00f2 Dennis T. Benatar, il fidanzato incontrato alla scuola superiore, assumendo cos\u00ec il cognome con cui sarebbe diventata in futuro famosa. Insieme al marito si trasfer\u00ec a Richmond in Virginia dove trov\u00f2 un lavoro come impiegata in banca esibendosi al contempo la sera come cantante in un night-club. Nel 1975 la coppia si ritrasfer\u00ec a New York, dove poco dopo divorzi\u00f2.\nCominci\u00f2 allora a cercare seriamente di trovare il successo professionale come cantante. Nel 1977 fu scoperta durante una competizione per artisti dilettanti nel club \"Catch a Rising Star\" di New York. Dopo essersi esibita con successo al club numerose volte, riusc\u00ec finalmente a trovare il giusto personaggio da portare sul palco grazie a uno stravagante costume di Halloween che decise di indossare praticamente per scherzo. La cantante in varie interviste ha raccontato come avesse subito compreso il nuovo impatto ottenuto sul pubblico: \"\"The crowd was always polite, but this time they went out of their minds. It was the same songs, sung the same way, and I thought, 'Oh my god... it's these clothes and this dog!\" (Il pubblico era sempre stato tranquillo ma quella volta sembravano impazziti! Si trattava della stessa canzone e la cantavo nello stesso modo, cos\u00ec ho pensato 'Oh mio dio\u2026 \u00e8 per via di questi vestiti e di questo cane!')\" Grazie a quella performance ottenne un contratto discografico dal manager e fondatore della Chrysalis Records, Terry Ellis.\nConvol\u00f2 poi a seconde nozze con il primo chitarrista della sua band Neil Giraldo, da cui ha avuto due figlie, \"Haley\" e \"Hana\".\nNel corso degli anni ottanta \u00e8 stata autrice di un considerevole numero di album e singoli di successo, tra cui \"Heartbreaker\", \"Hit Me With Your Best Shot\", \"You Better Run\", \"Hell is For Children\", e la cover di \"\"Wuthering Heights\", un pezzo di Kate Bush . Pat Benatar si \u00e8 inizialmente costruita la reputazione di interprete di canzoni piuttosto \u201cdure\u201d incidendo un discreto numero di pezzi in cui il testo rappresentava metaforicamente i rapporti sentimentali come una specie di battaglia (per esempio \"Invincible\", \"Hit Me With Your Best Shot\", \"Sex as a Weapon\", \"Fight it Out\", e \"Love is a Battlefield\"), capace anche di affrontare temi scabrosi come gli abusi sull'infanzia (\"Hell is for Children\", \"Suffer the Little Children\"). Nel prosieguo della carriera il suo sound \u00e8 andato progressivamente addolcendosi dall'hard rock degli inizi verso brani ricchi di suggestioni pop (come \"Love is a Battlefield\" e \"We Belong\"), con un'occasionale riuscita incursione nel blues rappresentata dall'album \"True Love\".\nHa vinto quattro premi Grammy consecutivi per la \"migliore interprete rock femminile\" dal 1980 al 1983 ricevendo la nomination altre quattro volte nel 1985, 1986, 1988 e 1989.\nNel 2008 \u00e8 stata introdotta nella Long Island Music Hall of Fame.\nLa carriera.\n\"In the Heat of the Night\".\nIl primo singolo \"Heartbreaker\" viene pubblicato verso la fine del 1979 e ottiene un immediato successo, raggiungendo il 23\u00ba posto della classifica di vendita statunitense. \"In the Heat of the Night\", il suo primo album, riscuote un successo anche maggiore e arriva al 12\u00ba posto, imponendo la Benatar come una nuova stella della scena rock. Il disco contiene tre cover: \"I Need a Lover\" di John Cougar Mellencamp, \"Rated X\" di Nick Gilder e \"Don't Let It Show\" degli Alan Parsons Project. \u00c8 inoltre presente l'altro singolo di successo \"We Live for Love\", che si piazza anch'esso tra i primi 30 della classifica.\n\"Crimes of Passion\".\nNell'agosto del 1980 Pat Benatar pubblica \"Crimes of Passion\", il suo secondo album, che contiene \"Hit Me with Your Best Shot\", uno dei suoi brani pi\u00f9 celebri, e la controversa \"Hell is for Children\" ispirata dalla lettura di una serie di articoli sul New York Times riguardo al fenomeno degli abusi sessuali sui bambini negli Stati Uniti. \"Hit Me with Your Best Shot\" \u00e8 il primo suo singolo a entrare tra i primi dieci della classifica e vende oltre 4 milioni di copie nei soli States. Nel gennaio 1981 l'album raggiunge il 2\u00ba posto della classifica di vendita, dietro a \"Double Fantasy\" di John Lennon e Y\u014dko Ono, e un mese pi\u00f9 tardi la cantante vince il suo primo Grammy Award nella categoria \"Best Female Rock Vocal Performance\". Dall'album vengono estratti anche i singoli \"Treat Me Right\" e \"You Better Run\" che a posteriori diventer\u00e0 celebre perch\u00e9 il relativo video sar\u00e0 il secondo a essere trasmesso da MTV subito dopo \"Video Killed the Radio Star\"\" dei Buggles. \"Crimes of Passion\" resta nelle classifiche di vendita statunitensi per ben 93 settimane.\n\"Precious Time\".\nIl primo e al momento unico album di Pat Benatar ad arrivare al primo posto della classifica di vendita \u00e8 \"Precious Time\", pubblicato nell'agosto 1981. \u00c8 anche il primo a entrare nella classifica del Regno Unito, dove raggiunge il 30\u00ba posto. \"\"Fire and Ice\", il primo singolo tratto dal disco, \u00e8 un altro grande successo e procura a Pat Benatar il suo secondo Grammy Award, sempre nella categoria \"Best Female Rock Vocal Performance\" nel 1981.\n\"Get Nervous\".\nVerso la fine del 1982 l'uscita del singolo \"Shadows of the Night\"\" preannuncia quella del nuovo album dal titolo \"Get Nervous\". Il disco si rivela un nuovo grande successo e raggiunge il 4\u00ba posto della classifica statunitense mentre il singolo consente a Pat Benatar di conquistare nuovamente il Premio Grammy nella categoria \"Best Female Rock Vocal Performance\" per il 1982. Il video di accompagnamento di \"\"Shadows of the Night\"\", ambientato nella seconda guerra mondiale, vede la partecipazione dei due celebri attori, allora sconosciuti, Judge Reinhold e Bill Paxton nei ruoli di un copilota di aereo da caccia americano e un operatore radio tedesco rispettivamente.\n\"Live from Earth\".\nFino a questo momento Pat Benatar si era procurata la reputazione di interprete in grado di affrontare temi \"forti\", poich\u00e9 un rilevante numero di suoi brani contenevano metafore battagliere. Il miglior esempio di questa sua attitudine \u00e8 rappresentato da \"\"Love Is a Battlefield\", il pi\u00f9 grande successo della sua carriera, pubblicato nel dicembre 1983. Le sue sonorit\u00e0 si erano progressivamente addolcite, passando dall'hard rock degli esordi ad atmosfere decisamente pi\u00f9 pop. Questo mutamento si rivela comunque foriero di successi e il singolo raggiunge il 5\u00ba posto della classifica statunitense e resta in vetta a quella australiana per sette settimane. Il brano dona a Pat Benatar il quarto Premio Grammy consecutivo. \"Love Is a Battlefield\" viene inserito come inedito in \"Live From Earth\", un album dal vivo che raggiunge il 13\u00ba posto della classifica di vendita statunitense.\n\"Tropico\".\nL'album \"Tropico\", pubblicato alla fine del 1984, \u00e8 il primo di Pat Benatar che non riesce a entrare tra i primi 10 della classifica, raggiungendo soltanto il 14\u00ba posto. Dal disco viene per\u00f2 tratto il singolo di grande successo \"We Belong\" che si piazza tra i primi 5. \"Ooh Ooh Song\", il secondo singolo, raggiunge invece solo la 36\u00aa posizione.\n\"Seven the Hard Way\".\nPat Benatar ritorna ai primi posti delle classifiche nel 1985 con il singolo \"Invincible\" che va al 10\u00ba posto mentre \"Sex As a Weapon\", il secondo singolo, va al 28\u00ba. \"Seven the Hard Way\", l'album da cui sono tratti, raggiunge il 26\u00ba posto della classifica ottenendo il Disco d'Oro della RIAA. Fu il primo album che oltre a non contenere alcun brano scritto da lei, da poco diventata madre, non raggiunse il traguardo del disco di platino negli Stati Uniti.\n\"Wide Awake in Dreamland\".\nDopo un periodo di riflessione dedicato alla famiglia, nel 1988 ritorna in studio per questo album. \"All Fired Up\", il primo singolo tratto da quest'album scritto da Kerryn Tolhurst, ex-The Dingoes, entra tra i primi 20 delle classifiche britanniche e statunitensi e raggiunge il 2\u00ba posto di quella australiana, risultando uno dei pi\u00f9 grandi successi del 1988 in quel paese.\nGli anni Novanta.\nCon ormai alle spalle le vendite milionarie degli anni ottanta, nel corso del decennio Pat Benatar pubblica altri tre album:\nDal 2000 in poi.\nPat Benatar pubblica un solo nuovo album uscito nel 2003: \"GO\". L'album comprende il singolo benefico \"Christmas in America\", servito a raccogliere fondi per le vittime dell'attentato dell'11 settembre 2001. Le canzoni \"Love is a Battlefield\" e \"Hit me with your best shot\" furono inserite nella lista di \"165 songs with questionable lyrics\"\" che la \"Clear Channel Communications\" ritenne opportuno non trasmettere all'indomani degli attentati alle torri gemelle dell'11 settembre 2001.\nNel corso degli anni le varie case discografiche hanno pubblicato numerose raccolte di suoi grandi successi. Tra le pi\u00f9 meritevoli di nota il \"Greatest Hits\" del 2005 e \"Pat Benatar Ultimate Collection\" del 2008.\nNell'estate del 2009 si reca in tour insieme con Blondie e i The Donnas e nel 2010 fa un tour insieme con i Reo Speedwagon.\nNel 2010 pubblica la sua autobiografia \"\"Between an Heart and a Rock Place\".\"\nLa band.\nSebbene si sia sempre esibita come solista, Pat Benatar nel corso degli anni ha registrato i suoi album ed effettuato i tour con un certo numero di musicisti che sono rimasti fissi per la maggior parte della sua carriera, musicisti che hanno fornito un grande contributo nella stesura e nella produzione dei pezzi e che sono chiaramente riconoscibili in molte foto promozionali e nei video musicali."}
{"id": "769848", "revid": "31886", "url": "https://it.wikipedia.org/wiki?curid=769848", "title": "Santa Monica (Misano Adriatico)", "text": "Santa Monica \u00e8 una frazione del comune di Misano Adriatico (RN). Prevalentemente si tratta di una zona residenziale costruita a ville di medie e grandi dimensioni ed \u00e8 famosa principalmente per il circuito Misano World Circuit Marco Simoncelli precedentemente denominato \"Circuito Internazionale Santamonica\".\nNell'uso comune viene spesso scritto nella forma \"Santamonica\" come in alcune cartellonistiche stradali nonch\u00e9 nella denominazione dello \"stadio comunale\" ed in quella precedente del \"circuito\" fermo restando che la forma corretta sia \"Santa Monica\".\nStoria.\nIl nome risale alla seconda guerra mondiale, quando l'esercito americano cre\u00f2 in questa zona una base militare aerea per i rifornimenti e la ribattezzarono in questo modo, probabilmente in ricordo dell'omonima citt\u00e0 californiana.\nSi snoda lungo la principale via che lo attraversa, \"via del Carro\". Lungo la stessa via si trovano ubicati anche l'autodromo internazionale Misano World Circuit Marco Simoncelli che dal 2007 \u00e8 tornato ad ospitare prove del campionato del mondo di motociclismo con il Gran Premio motociclistico di San Marino e della Riviera di Rimini. Sempre lungo \"via del Carro\" a pochi metri dal circuito, si trova lo \"Stadio Comunale Santamonica\" (ultimato nel 1994) che ospita le gare casalinghe del Vis \"Misano\" ed \u00e8 facilmente riconoscibile per la sua accattivante e futuristica copertura: una tensostruttura che ricorda la forma di un drago e che \u00e8 visibile dal rettilineo di partenza del vicino circuito, ma anche da zone del circondario pi\u00f9 lontane.\nA fianco del centro abitato, si trova anche il bacino del Conca, un lago artificiale costruito nel 1978 lungo il fiume Conca e che cre\u00f2 successivamente non pochi problemi di erosione all'arenile a causa della sua locazione a meno di km 1 dalla foce dello stesso fiume. La diga che, prima della costruzione di quella di Ridracoli serviva per l'approvvigionamento idrico, ora viene utilizzata prevalentemente per usi agricoli. Oggi attorno ad essa ed anche lungo tutto il corso del fiume Conca si trova il \"Parco fluviale del Conca\"."}
{"id": "769849", "revid": "2178", "url": "https://it.wikipedia.org/wiki?curid=769849", "title": "Rathlin Island", "text": ""}
{"id": "769853", "revid": "1869172", "url": "https://it.wikipedia.org/wiki?curid=769853", "title": "Fausta Cialente", "text": "Considerata una delle principali figure del femminismo moderno in Italia, ha vinto il Premio Strega nel 1976 con il romanzo \"Le quattro ragazze Wieselberger\".\nBiografia.\nFausta Cialente nasce a Cagliari nel 1898, figlia di Alfredo \u2014 un ufficiale di fanteria aquilano \u2014 e Elsa Wieselberger \u2014 nobildonna triestina. A causa della professione del padre, \u00e8 costretta fin dalla pi\u00f9 tenera et\u00e0 a continui cambiamenti di residenza (Ancona, Bologna, Roma, Teramo, Firenze, Genova, Milano), formandosi per\u00f2 culturalmente principalmente a Trieste, citt\u00e0 della famiglia materna. Inizia fin da piccola a coltivare la passione per la scrittura insieme al fratello Renato, il quale avr\u00e0 una fulgida carriera di attore teatrale e cinematografico, spezzata nel 1943 a soli 46 anni, a causa di un sospetto investimento da parte di un mezzo militare tedesco.\nNel 1921 Fausta sposa il compositore e agente di cambio ebreo Enrico Terni, dal quale avr\u00e0 una figlia. Con il marito si trasferisce ad Alessandria d'Egitto e poi al Cairo, dove vivr\u00e0 fino al 1947. Il soggiorno in una terra piena di fascino (ma anche di miseria) come l'Egitto diventer\u00e0 il filo conduttore di alcune sue opere, come il romanzo \"Cortile a Cleopatra\" (1931, pubblicato in volume nel 1936) e il racconto \"Pamela o la bella estate\" (uscito nel 1935 sulla rivista \"Occidente\", ma edito in una raccolta solo nel 1962). Con il primo romanzo \"Natalia\" (terminato nel 1927 ma stampato nel 1930), vince il Premio dei Dieci, presieduto da Massimo Bontempelli, e con \"Marianna\" (1931), pubblicata sulle pagine de \"La Fiera Letteraria\", nel 1932 vince il Premio Galante (cos\u00ec chiamato in quanto conferito esclusivamente alle donne). In questi racconti e romanzi propone temi inconsueti per il tempo, almeno in Italia. Quasi per una felice intuizione, Cialente anticipa di decenni le problematiche del femminismo moderno.\nAlla fine degli anni Trenta la scrittrice vive in maniera sofferta e indignata l'avanzata in tutta Europa del nazismo e del fascismo, partecipando alla vita culturale e sociale della comunit\u00e0 italiana in Egitto e, durante la seconda guerra mondiale, collaborando alle trasmissioni di Radio Cairo, dove conduce un programma di propaganda antifascista. Con questa esperienza ha modo di entrare in contatto con numerosi fuorusciti italiani, mettendosi in contatto anche con Palmiro Togliatti. Nel 1943, fonda e dirige il giornale per i prigionieri italiani \"Fronte Unito\" (1943-1945), che per un breve periodo diventer\u00e0 \"Il Mattino della Domenica\" (1946).\nDopo la lotta di liberazione, nel 1947 torna in Italia e si dedica per qualche tempo al giornalismo, collaborando con \"Rinascita\", \"Italia Nuova\", \"Noi donne\", \"Il Contemporaneo\" e, saltuariamente, anche con il quotidiano comunista \"l'Unit\u00e0\". Collabora inoltre ad alcune sceneggiature per il cinema insieme a Sergio Amidei. Separatasi dal marito, va a vivere a Roma con la madre \u2014 recuperando un rapporto che sembrava compromesso \u2014 e, alla morte di lei, si trasferisce nella villa di famiglia a Trevisago sul Lago Maggiore. Cialente continuer\u00e0 comunque a spostarsi per tutta la sua vita, muovendosi sino in Kuwait dalla figlia Lily, e soggiornando lungamente a Roma o nel varesotto.\nDopo un lungo silenzio, nel 1961 pubblica \"Ballata Levantina\" riproponendosi all'attenzione della critica. Si classifica quindi terza al Premio Strega con \"Un inverno freddissimo\" (1966), vicenda ambientata in una Milano invernale con tutti i problemi del difficile periodo postbellico, abbandonando le ambientazioni esotiche e levantine che avevano caratterizzato i suoi precedenti romanzi. Da questo romanzo \u00e8 tratto lo sceneggiato televisivo \"Camilla\", interpretato da Giulietta Masina e diretto da Sandro Bolchi.\nNel 1972 pubblica il romanzo \"Il vento sulla sabbia\" e nel 1976 si aggiudica il Premio Strega con \"Le quattro ragazze Wieselberger\", romanzo in cui ricostruisce le atmosfere triestine della sua infanzia. Nella sua piena maturit\u00e0 artistica, nel 1982, ripropone \u2014 apportando alcune modifiche sia nella forma sia nella sostanza \u2014 all'attenzione della critica una nuova edizione del romanzo \"Natal\u00eca\", che alla sua prima uscita era incappato nelle maglie della censura fascista a causa della vicenda interamente imperniata su una, seppur casta, amicizia fra due donne.\nNell'ultimo periodo della sua vita, Fausta Cialente si trasferisce definitivamente in Inghilterra \u2014 a Pangbourne, nel Berkshire \u2014 occupandosi principalmente di traduzioni dall'inglese tra le quali si cita, per il suo valore letterario, quella di \"Giro di vite\" di Henry James. Il 12 marzo 1994 muore all'et\u00e0 di 96 anni.\nOpere.\nBaldini e Castoldi - La nave di Teseo ottobre 2018 prefazione di Melania G. Mazzucco."}
{"id": "769855", "revid": "1355897", "url": "https://it.wikipedia.org/wiki?curid=769855", "title": "Specchia", "text": "Specchia (fino al 1873 chiamata \"Specchia De' Preti\") \u00e8 un comune italiano di abitanti della provincia di Lecce in Puglia. Fa parte dell'Unione dei comuni Terra di Leuca.\nGeografia fisica.\nSituato nel basso Salento, a 53\u00a0km dal capoluogo provinciale, fa parte del club I borghi pi\u00f9 belli d'Italia. Nel 2013 ha ricevuto il riconoscimento come \"Gioiello d'Italia\". Nel 2007 il comune \u00e8 stato riconosciuto come migliore destinazione rurale emergente in Italia del Progetto Eden.\nTerritorio.\nIl comune di Specchia, che si estende per 24,74\u00a0km\u00b2, \u00e8 situato nell'entroterra del basso Salento a met\u00e0 strada tra il mare Ionio e il mare Adriatico. L'abitato sorge a 131 metri sul livello del mare, su una piccola altura ai piedi della Serra Magnone quasi completamente coltivata ad ulivi ed organizzata in terrazzamenti su muretti a secco di contenimento. Il territorio del comune risulta compreso tra i 97 e i 189 metri s.l.m. ed \u00e8 caratterizzato dalle tipiche costruzioni rurali delle pajare. Il comune comprende anche la localit\u00e0 di Cardigliano, un villaggio agricolo costruito in epoca fascista (1930) per la lavorazione del tabacco.\nConfina a nord con il comune di Miggiano, a est con il comune di Tricase, a sud con i comuni di Alessano e Presicce-Acquarica, a ovest con il comune di Ruffano.\nClima.\nDal punto di vista meteorologico Specchia rientra nel territorio del basso Salento che presenta un clima prettamente mediterraneo, con inverni miti ed estati caldo umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai +15,6\u00a0\u00b0C, mentre quella del mese pi\u00f9 caldo, agosto, si aggira sui +30\u00a0\u00b0C. Le precipitazioni medie annue, che si aggirano intorno ai 288\u00a0mm.Facendo riferimento alla ventosit\u00e0, i comuni del basso Salento risentono debolmente delle correnti occidentali grazie alla protezione determinata dalle serre salentine che creano un sistema a scudo. Al contrario le correnti autunnali e invernali da sud-est, favoriscono in parte l'incremento delle precipitazioni, in questo periodo, rispetto al resto della penisola.\nStoria.\nLa posizione di predominio su una collina, in un territorio piatto, e la lontananza dal mare (al riparo dalle scorrerie Saracene) determinarono una crescita esponenziale della popolazione nel Medioevo. Le notizie certe riguardanti l'insediamento abitativo di Specchia risalgono al periodo normanno e all'inizio dell'et\u00e0 feudale. Come tutti i paesi del Salento \u00e8 stato possedimento feudale di numerose famiglie, dagli Orsini Del Balzo ai Ligorio, fino al 2 agosto 1806, data di eversione della feudalit\u00e0.\nSimboli.\nProfilo araldico dello stemma: \nProfilo araldico del gonfalone:\nMonumenti e luoghi d'interesse.\nArchitetture religiose.\nChiesa della Presentazione della Beata Vergine Maria.\nL'impianto originario della chiesa madre, dedicata alla Presentazione della Beata Vergine Maria, risale al XV secolo. L'attuale pianta a croce latina \u00e8 il risultato di una serie di rimaneggiamenti e ampliamenti intercorsi tra Seicento e Novecento. In principio l'edificio era costituito da un'unica navata, con orientamento N-S, corrispondente all'attuale transetto.Nel 1605 venne realizzata l'abside in blocchi di pietra leccese finemente intagliati, nonch\u00e9 l'altare dell'Annunziata, anch'esso in pietra leccese, in stile barocco. Nel Settecento furono rifatte la navata centrale e la facciata. Dopo la seconda guerra mondiale, al corpo centrale, furono aggiunte le due navate laterali con il conseguente allargamento della facciata. I pilastri sono in pietra leccese stuccati alla veneziana, mentre gli archi trionfali sono decorati con motivi floreali.Il campanile fu edificato nel 1945 in sostituzione dell'antica torre campanaria del 1568 demolita perch\u00e9 pericolante. La facciata si presenta con un elegante portale sormontato dall'effigie di San Nicola, protettore del paese. Ai lati, le due nicchie ospitano le statue degli apostoli Pietro e Paolo. \nChiesa e Convento dei Francescani Neri.\nLa costruzione della chiesa e del convento dei Francescani Neri risale al 1531 si svolse nel convento il Capitolo dei Francescani Neri, come riportato in un'iscrizione e a quegli anni si deve la trasformazione della chiesa e del Convento, La chesa sub\u00ec le prime modifiche e il convento venne ampliato.La chiesa presenta delle rifiniture gotiche con tracce antiche di un arco a sesto acuto sulla porta della facciata, sicuramente adattato successivamente. L'interno \u00e8 a navata unica. Nel 1532 venne edificata la cappella dedicata a Santa Caterina d'Alessandria, addossata al lato destro della facciata principale. La cappella \u00e8 interamente affrescata con scene della vita di Santa Caterina e del suo martirio e con le raffigurazioni dei Santi Medici e del martirio di Sant'Agata. Dal coro si accede a una cripta sotterranea di origine basiliana sorretta da 36 colonnine su quattro linee e contenente tracce di affreschi bizantini.L'edificio sacro fu rinnovato nel Settecento secondo il gusto barocco dell'epoca. Sul muro a sinistra della facciata \u00e8 presente un altorilievo in pietra leccese raffigurante probabilmente un componente dei Protonobilissimo che contribu\u00ec all'edificazione della chiesa.\nDopo la soppressione degli ordini religiosi, il convento sub\u00ec numerose trasformazioni e fu adibito nel 1885 ad educandato femminile dalle Figlie della Carit\u00e0 e nel 1945 trasformato in orfanotrofio. Fu definitivamente chiuso nel 1980. \nChiesa dell'Assunta.\nLa chiesa della Madonna Assunta \u00e8 una costruzione seicentesca situata nei pressi dell'antica Porta del Foggiaro o Porta Lecce. All'edificio posto in posizione elevata rispetto al piano stradale, si accede con un sistema di rampe simmetriche ma non allineate al fronte della chiesa. La facciata \u00e8 scandita da un sistema di nicchie e da aperture ed \u00e8 coronata da trabeazione e timpano di gusto barocco. L'interno \u00e8 ad aula unica con transetto privo di braccio destro.\nChiesa di San Nicola di Mira.\nLa chiesa di San Nicola di Mira risale probabilmente all'XI secolo e costituisce, insieme alla vicina chiesa di Sant'Eufemia, una delle testimonianze medievali del territorio. Orientata secondo l'asse sud/est - nord/ovest, che apparentemente si discosta dalla consuetudine dell'uso bizantino, che disponeva l'abside della chiesa verso oriente perch\u00e9 da quel punto nasce il sole, la chiesa era consacrata ed officiata secondo il rito greco-bizantino fino alla fine del XVII secolo. La collocazione precisa \u00e8 quella da cui sorge il sole nel giorno in cui si celebra la festa del Santo al quale la chiesa \u00e8 dedicata. San Nicola viene festeggiato il 6 dicembre, data molto vicina al solstizio stagionale, per cui il sole sorge molto basso e solo quando \u00e8 quasi a sud i suoi raggi colpiscono l'altare. Ci\u00f2 spiega tale orientamento e conferma la sua origine bizantina.Interamente restaurata nel Cinquecento e convertita al rito latino, la chiesa conserva una lapide nella quale si fa riferimento alla sua antica origine. Nel 1587 sub\u00ec radicali trasformazioni: il tetto a doppia capriata fu sostituito con l'attuale volta a crociera in conci di pietra calcarenitica (\"tufo\"), come si evince dalla chiave di volta che reca inciso, oltre la data, anche lo stemma di Specchia. L'impianto della chiesetta \u00e8 estremamente lineare. La struttura \u00e8 costituita da un'unica navata con abside; probabilmente, l'abside originaria fu sostituita con l'attuale, molto pi\u00f9 grande. Sei pilastroni disegnano la struttura portante e scandiscono lo spazio interno in due parti; sul prospetto principale un elegante rosone \u00e8 incorniciato da un frontone triangolare.La chiesa \u00e8 stata oggetto di un recente restauro che ha permesso di recuperare un semifresco della Madonna in trono col Bambino, di scuola cinquecentesca, collocato in una delle quattro nicchie presenti. Nelle altre tre nicchie sono state invece realizzate icone di stile bizantino. L'altare maggiore (1762) \u00e8 in pietra leccese sormontato dalla statua monolitica di San Nicola di epoca precedente.\nChiesa di Sant'Eufemia.\nLa chiesa di Sant'Eufemia fu eretta nel IX-X secolo durante la dominazione bizantina del Salento. Sorge nei dintorni dell'antico casale Grassi, oggi scomparso.L'edificio presenta una facciata a doppio spiovente con portale ad arco a tutto sesto. Il portale \u00e8 sormontato da una bifora divisa da un'esile colonnina con capitello tronco-piramidale su cui \u00e8 scolpita una croce lobata, tipica dell'iconografia orientale. L'abside \u00e8 disposto verso oriente secondo l'uso bizantino. La chiesa ha pianta rettangolare mentre l'abside, costituito da blocchi regolari di pietra locale, \u00e8 di forma poligonale. Su di esso si apre una grande bifora che illumina l'edificio insieme ad altre piccole finestre quadrangolari poste sulle pareti laterali. L'interno \u00e8 a tre navate delimitate al centro da colonne monolitiche che reggono archi a tutto sesto, i quali sui muri perimetrali sono sorretti da pilastri monolitici. \u00c8 presente una grande statua in pietra raffigurante Sant'Eufemia.\nChiesa di Sant'Antonio e convento dei Domenicani.\nLa chiesa annessa al convento dei Domenicani, ora sede della Confraternita di Sant'Antonio e della Santissima Trinit\u00e0, risale alla fine del XVII secolo come informano lapidi ed iscrizioni presenti. La facciata, sobria e lineare, anticipa la suddivisione in tre navate dell'interno. Sul portone dell'ingresso principale vi \u00e8 un'iscrizione che riporta la data 1701, ai lati due lapidi hanno la data del 1727. L'edificio custodisce sei altari laterali dedicati a San Luigi, a San Tommaso d'Aquino, a San Rocco, a San Domenico di Guzm\u00e1n, a Sant'Antonio da Padova e alla Madonna del Rosario. \nContiguo alla chiesa \u00e8 il convento che nel corso degli anni fu trasformato in palazzo municipale con l'aggiunta di un fronte edilizio adeguato al nuovo ruolo di pubblico palazzo, e successivamente in centro per anziani.\nChiesa della Madonna del Passo.\nLa chiesa della Madonna del Passo ha origini bizantine, essendo una laura basiliana. Scoperta nel XVI secolo, fu trasformata in chiesa alla fine del Cinquecento. Di forma quadrangolare, ospita due altari laterali e un altare centrale sormontato da un baldacchino delimitato da colonne. L'altare centrale, di stile tardo rinascimentale, \u00e8 impreziosito da un dipinto della Madonna col Bambino. Le pareti dell'ipogeo presentano tracce di antichi affreschi. Esternamente, sulla chiesa-cripta, nel 1851 \u00e8 stato edificato un Calvario.\nArchitetture civili.\nCastello Risolo.\nCastello Risolo, situato nel cuore del centro storico, \u00e8 una costruzione trasformata nei secoli, a partire dal Medioevo. Il sito, in virt\u00f9 della posizione strategica, fu occupato sin dall'et\u00e0 medievale da un castello. Tutt'intorno, una possente cinta muraria proteggeva il piccolo abitato.\nNella prima met\u00e0 del XV secolo la citt\u00e0 venne conquistata e distrutta, nell'ambito delle numerose e sanguinose battaglie per la conquista del Regno di Napoli. Solo verso la seconda met\u00e0 del Quattrocento il Borgo venne ripopolato e munito nuovamente di un castello tanto da ospitare nelle sue stanze nel 1487 Alfonso duca di Calabria con il suo seguito. L'edificio attuale \u00e8 il risultato di una serie di rimaneggiamenti intercorsi tra XV e XVIII secolo.\nIl palazzo si presenta a pianta quadrata, articolato intorno a un ampio cortile interno e dominato da una grande torre merlata angolare.\nLa facciata, disposta su due ordini, \u00e8 attraversata da un'elegante balaustra. Al centro si colloca il portale a bugnato sormontato dallo stemma nobiliare e dai busti di \"Desiderio Protonobilissimo\", principe di Muro Leccese, e la moglie \"Margherita Trani\", feudatari di Specchia nel Settecento e artefici della definitiva trasformazione della struttura fortificata in dimora signorile.\nAltri palazzi.\nFu costruito nel XVI secolo e diviso successivamente nelle propriet\u00e0 di \"Panese\"\u2013\"Carbone\". Le varie sistemazioni risalgono al 1720.\nPalazzo Teotini \u00e8 una costruzione di fine Cinquecento con rifacimenti tardo ottocenteschi.\nIl palazzo Baronale risalente al XVII secolo fu costruito a ridosso di una delle antiche Porte della Citt\u00e0 (\"Porta Leuca\"). Nel 1900 i proprietari del Palazzo hanno disposto la costruzione del portico acquistando lo spazio necessario dal Comune, il quale ha permesso il lascito demaniale riservando ad uso pubblico il loggiato sottostante che \u00e8 divenuto un abitudinario luogo di ritrovo. Nel 1959, il palazzo fu venduto dagli eredi del Barone Ripa al dr. Antonio Longo.\nPalazzo Pisanelli (ex Orlandi) sorge a ridosso della Chiesa della Madonna Assunta e risale alla fine del XVII inizi del XVIII secolo.\nPalazzo Pedone risale al XVIII secolo e fu costruito dalla famiglia Orlandi.\nAltro.\nMasseria Cardigliano.\nLa Masseria Cardigliano, meglio conosciuta come \"Borgo Cardigliano\" si trova ubicata sulla cresta di una serra. Il complesso, costruito nel 1930 dal Fascismo come masseria-villaggio per la produzione del tabacco, consiste di una serie di edifici organizzati per funzioni diverse. Le abitazioni degli addetti ai lavori fronteggiano i vani per la lavorazione del tabacco e definiscono insieme lo spazio ad uso collettivo, dove due fontane sono simbolo dell'Acquedotto Pugliese; agrumeti, orti e vigneti si estendono a sud-ovest in un sistema di terrazze chiuse; le stalle, i depositi e i magazzini chiudono a sud il complesso, che termina invece a nord con il prospetto scenografico della chiesa.\nSiti archeologici.\nFrantoi ipogei.\nI frantoi ipogei costituiscono una monumentale testimonianza di architettura industriale e della vita sociale ed economica del Salento tra XV e XIX secolo. Queste grandi strutture ipogee furono realizzate sotto il livello del suolo per molteplici motivi. Tra i principali: la minore spesa dello scavo nel banco roccioso rispetto alla costruzione in alzato; la temperatura dell'ambiente sempre tiepida onde evitare la solidificazione dell'olio; la facilit\u00e0 dello scarico della materia prima in apposite aperture in superficie. Riqualificati negli ultimi anni, alcuni dei numerosi frantoi ipogei posti al di sotto delle stradine del centro storico, sono stati resi fruibili al pubblico. All'interno \u00e8 possibile ancora ammirare le grandi macine in pietra, un tempo azionate dall'uomo o da una mula, i numerosi torchi per la spremitura, le vasche per la decantazione e di raccolta.\nAree naturali.\nSerra Magnone.\nSerra Magnone (151 metri sul livello del mare) denomina il tratto di serra che pi\u00f9 a sud prende il nome di Serra dei Peccatori e Serra dei Cianci, rispettivamente nel territorio di Specchia ed Alessano. La serra, quasi completamente coltivata ad ulivi ed organizzata in terrazzamenti su muretti a secco di contenimento, accoglie sulla cresta la \"Masseria del Monte\", insediamento rurale con cappella dedicata a Sant'Antonio, risalente al XVII secolo, come riportato nell'incisione \"HOC VILLA FUNDITUS CONSTRUCTA/ ET DOTATA FUIT TEMPORE GUARDIA/.ATUS...BONAVENTURA.../ A.D. 1604\".\nSociet\u00e0.\nEtnie e minoranze straniere.\nAl 31 dicembre 2017 a Specchia risultano residenti 56 cittadini stranieri. Le nazionalit\u00e0 principali sono:\nLingue e dialetti.\nIl dialetto parlato a Specchia \u00e8 il dialetto salentino nella sua variante meridionale. Il dialetto salentino, appartenente alla famiglia delle lingue romanze e classificato nel gruppo meridionale estremo, si presenta carico di influenze riconducibili alle dominazioni e ai popoli stabilitisi in questi territori nei secoli: messapi, greci, romani, bizantini, longobardi, normanni, albanesi, francesi, spagnoli.\nCultura.\nIstruzione.\nBiblioteca.\nIl Palazzo Risolo ospita una nuova biblioteca comunale e una mediateca multifunzionale per l'area euromediterranea. Tali progetti sono stati realizzati con il contributo del Consiglio internazionale del cinema, della televisione e della comunicazione audiovisiva presso l'UNESCO (CICT-UNESCO). Conserva al suo interno testi di cultura locale e nazionale.\nScuole.\nNel comune di Specchia hanno sede una scuola dell'infanzia, una scuola primaria e una scuola secondaria di I grado appartenenti al locale Istituto Comprensivo Statale.\nMusei.\nIl Museo di Specchia ripercorre un viaggio attraverso la storia del legame profondo fra l'uomo, la natura e l'energia. Al suo interno vengono sviluppate tre tematiche principali: la civilt\u00e0 contadina, il bosco e le fonti rinnovabili.\nInfrastrutture e trasporti.\nStrade.\nI collegamenti stradali principali sono rappresentati da:\nIl centro \u00e8 anche raggiungibile dalla \"SS474 Miggiano-Taurisano\" e dalle strade provinciali interne: \"SP75 Specchia-Lucugnano-Tricase\", \"SP76 Specchia-Presicce\", \"SP77\" e \"SP181 Specchia-Miggiano\", \"SP242 Specchia-Alessano\".\nFerrovie.\nLa cittadina \u00e8 servita dalla stazione ferroviaria Miggiano-Specchia-Montesano posta sulla linea Maglie-Gagliano delle Ferrovie del Sud Est.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLa principale squadra di calcio della citt\u00e0 \u00e8 l\"'A.S.D. ARMANDO PICCHI SPECCHIA\" che milita nel girone B magliese di 2\u00aa Categoria. \u00c8 nata nel 1970."}
{"id": "769857", "revid": "5245", "url": "https://it.wikipedia.org/wiki?curid=769857", "title": "Medicina chiropratica", "text": ""}
{"id": "769862", "revid": "2036687", "url": "https://it.wikipedia.org/wiki?curid=769862", "title": "Uri Orlev", "text": "Biografia.\nNato a Varsavia nel 1931, durante l'occupazione tedesca della Polonia, Orlev si trov\u00f2 a vivere la difficile esperienza dei bambini dell'Olocausto. Visse nel ghetto di Varsavia con il fratello e la madre. Alla morte di quest'ultima, assassinata dai nazisti, i due fratelli furono deportati al campo di concentramento di Bergen-Belsen. Nel 1945, liberato dalla prigionia, Orlev si trasfer\u00ec in Israele. La shoah \u00e8 un tema ricorrente della sua opera.\nInizi\u00f2 a scrivere nel 1976 e da allora ha pubblicato pi\u00f9 di trenta libri di letteratura per ragazzi per lo pi\u00f9 ispirati da esperienze personali o autobiografiche legate alla repressione nazista del popolo ebraico.\nDal suo romanzo semi-autobiografico \u00e8 stato tratto il film \"L'isola in Via degli Uccelli\".\nI suoi libri sono stati tradotti dall'ebraico in 38 lingue diverse (fra le quali anche l'italiano).\nNel 1996 ha ricevuto il premio Hans Christian Andersen.\nNel 2003 ha ricevuto il Premio Cento per \"Corri ragazzo, corri\""}
{"id": "769864", "revid": "149485", "url": "https://it.wikipedia.org/wiki?curid=769864", "title": "Nikolaj Buhalov", "text": "Ha vinto due medaglie d'oro alle Olimpiadi di , nel C1 500 e nel C1 1000m. Ha vinto anche un bronzo nella precedente edizione dei Giochi di . Si \u00e8 aggiudicato anche 5 titoli mondiali e vari europei. Si \u00e8 ritirato nel 1997."}
{"id": "769865", "revid": "110157", "url": "https://it.wikipedia.org/wiki?curid=769865", "title": "Boehringer Ingelheim", "text": "Boehringer Ingelheim \u00e8 un'azienda tedesca a propriet\u00e0 familiare sin dalla sua fondazione nel 1885 e tra le maggiori aziende farmaceutiche al mondo. Si occupa di prodotti farmaceutici per l'uomo, la salute degli animali e biofarmaci. Le principali aree di interesse: malattie respiratorie, metabolismo, immunologia, oncologia e malattie del sistema nervoso centrale.\nCon un fatturato netto di circa 17,5 miliardi di euro nel 2018, Boehringer Ingelheim ha investito in ricerca e sviluppo una somma pari a quasi 3,2 miliardi di euro ovvero il 18,1% del fatturato netto.\nA differenza della maggior parte delle grandi aziende farmaceutiche quotate, la societ\u00e0 \u00e8 privata e interamente di propriet\u00e0 delle famiglie Boehringer, Liebrecht e von Baumbach. Il logo aziendale di Boehringer Ingelheim raffigura una rappresentazione stilizzata della sezione centrale del palazzo imperiale di Carlo Magno di Aquisgrana.\nStoria.\nBoehringer-Ingelheim fu fondata nel 1885 dal chimico tedesco Dr. Albert Boehringer a Ingelheim, nei pressi di Francoforte, dove tuttora c'\u00e8 la sede centrale.\nNel 1917 il professor Heinrich Otto Wieland, chimico, futuro vincitore del premio Nobel e cugino di Albert Boehringer, fonda il dipartimento di ricerca dell'azienda. Nel \n1928 Albert Boehringer acquista il Dr. Karl Thomae, una societ\u00e0 con sede a Winnenden vicino a Stoccarda. Nel 1955 viene fondata la divisione Animal Health dopo avere acquisito il programma veterinario Pfizer.\nNel 1966 viene creata in Grecia la Boehringer Ingelheim Hellas. Una nuova fabbrica \u00e8 costruita vicino ad Atene, a Koropi. Nel 1971 viene fondata la consociata estera Boehringer Ingelheim Pharmaceuticals, Inc a Ridgefield, nel Connecticut, Stati Uniti. Questo sito viene presto ampliato e diventa il centro di ricerca nordamericano dell'azienda.\nBoehringer Ingelheim in Italia.\nIl Gruppo italiano, presente dal 1972, si colloca a livello nazionale tra le prime 20 aziende farmaceutiche, conta oltre 1000 collaboratori e ha ottenuto nel 2018 un fatturato netto di 437 milioni di euro.\nLe attivit\u00e0 commerciali si concentrano sul settore dei farmaci da prescrizione e ospedalieri per uso umano con la business unit Human Pharma di Boehringer Ingelheim Italia spa e sui prodotti destinati alla salvaguardia della salute e cura degli animali da affezione e da reddito con Boehringer Ingelheim Animal Health Italia spa.\nL'azienda \u00e8 presente sul territorio italiano con tre sedi a Milano, dove si trova la sede centrale dell'affiliata italiana, a Fornovo San Giovanni, provincia di Bergamo, dove ha sede Bidachem S.p.A., l'azienda chimica del gruppo e polo strategico per la produzione di principi attivi a livello mondiale e a Noventa Padovana, Padova, dove ha sede un sito produttivo di vaccini per specie avicole.\nL'azienda ha ottenuto il riconoscimento di Top Employer Italia 2019\nAree terapeutiche per la salute umana.\nAnalgesica, Antinfiammatoria, Cardiovascolare, Gastroenterologica, Infettivologica, Oncologica, Pneumologica."}
{"id": "769873", "revid": "1728", "url": "https://it.wikipedia.org/wiki?curid=769873", "title": "Ritmo Bellunese", "text": ""}
{"id": "769875", "revid": "124942770", "url": "https://it.wikipedia.org/wiki?curid=769875", "title": "Delicate Sound of Thunder", "text": "Delicate Sound of Thunder \u00e8 il secondo album dal vivo del gruppo musicale britannico Pink Floyd, pubblicato nel 1988 dalla EMI in Europa (e successivamente in Giappone) e dalla Columbia/Sony nel resto del mondo.\nDescrizione.\nSi tratta della prima pubblicazione dal vivo dai tempi di \"Ummagumma\". Dopo la pubblicazione di \"A Momentary Lapse of Reason\", David Gilmour, Nick Mason e Richard Wright intrapresero una tourn\u00e9e mondiale culminato con la data al Nassau Veterans Memorial Coliseum di Long Island nell'agosto 1988, da cui \u00e8 tratto il disco. La prima parte, fatta eccezione per \"Shine On You Crazy Diamond\", \u00e8 dedicata ai brani dell'album del 1987, mentre la seconda \u00e8 incentrata su quelli tratti dagli album precedenti fino a \"The Wall\".\n\"Delicate Sound of Thunder\" fu inoltre il primo disco di un gruppo rock a essere suonato nello spazio in quanto nel 1989 l'equipaggio franco-sovietico della navicella Sojuz TM-7, diretta verso la stazione spaziale Mir, port\u00f2 con s\u00e9 una copia del disco da ascoltare durante la missione.\nNel 2020 l'album \u00e8 stato rimasterizzato e ripubblicato nuovamente con l'aggiunta di otto brani: \"Signs of Life\", \"A New Machine pt. 1\", \"Terminal Frost\" e \"A New Machine Pt. 2\" nel primo disco e \"On the Run, The Great Gig in the Sky, Welcome to the Machine\" e \"One Slip\" nel secondo."}
{"id": "769891", "revid": "599013", "url": "https://it.wikipedia.org/wiki?curid=769891", "title": "Tka", "text": ""}
{"id": "769898", "revid": "1573940", "url": "https://it.wikipedia.org/wiki?curid=769898", "title": "Micha\u0142 \u015aliwi\u0144ski", "text": "Alle Olimpiadi di Seul 1988 ha vinto un argento per l'Unione Sovietica, confermandosi all'edizione successiva di Barcellona 1992. Dopo lo scorporo dell'Unione Sovietica, ha gareggiato per il suo paese natale, l'Ucraina. Nel 2001 ha quindi accettato l'invito di rappresentare la Polonia. Nelle ultimi edizioni olimpiche non ha pi\u00f9 raccolto grandi risultati."}
